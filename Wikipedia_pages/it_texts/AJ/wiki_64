{"id": "1178822", "revid": "1793900", "url": "https://it.wikipedia.org/wiki?curid=1178822", "title": "Mertert", "text": "Mertert (lussemburghese: \"M\u00e4ertert\") \u00e8 un comune del Lussemburgo orientale, al confine con la Germania. Fa parte del cantone di Grevenmacher, nel distretto omonimo. Il comune (che comprende, oltre al paese omonimo, anche Wasserbillig, che fa da capoluogo, ove il fiume S\u00fbre confluisce nella Mosella) ospita un porto fluviale sulla Mosella, il pi\u00f9 grande del Lussemburgo.\nNel 2005, la citt\u00e0 di Mertert, che si trova nella parte meridionale del comune, aveva una popolazione di 1.101 abitanti.\nQua nacque il politico Pierre Frieden."}
{"id": "1178823", "revid": "767487", "url": "https://it.wikipedia.org/wiki?curid=1178823", "title": "Vedi Napoli e poi muori (film 1951)", "text": "Vedi Napoli e poi muori \u00e8 un film del 1952 diretto da Riccardo Freda.\nTrama.\nIl trafficante di stupefacenti Sanesi tenta di indurre Marisa a ricattare il marito, alto funzionario di banca, in nome di un'antica amicizia. Ma il funzionario si convince che i due siano legati da una relazione e caccia la moglie di casa. Pur di impedire un ricatto nei confronti del funzionario, Marisa uccide Sanesi; il processo per l'omicidio e l'assoluzione per legittima difesa indurranno Marisa e suo marito alla riconciliazione.\nProduzione.\nIl film \u00e8 una commistione tra due filoni all'epoca molto popolari tra il pubblico italiano: il melodramma sentimentale, comunemente detto \"strappalacrime\" (in seguito ribattezzato dalla critica con il termine \"neorealismo d'appendice\") ed il poliziesco.\nGirato in bianco e nero, il film curiosamente ha per\u00f2 una breve sequenza a colori.\nDistribuzione.\nIl film venne distribuito nel circuito cinematografico italiano il 29 marzo del 1952.\nIn Francia arriv\u00f2 nelle sale il 12 giugno del 1953 con il titolo \"Le Pass\u00e9 d'une m\u00e8re\".\nLa pellicola fu distribuita anche negli Stati Uniti nel 1959 con il titolo \"See Naples and Die\".\nVenne ri-edito in Italia alcuni anni dopo con il titolo Perfido ricatto.\nAccoglienza.\nIl film incass\u00f2 381.384.000 lire dell'epoca.\nCuriosit\u00e0.\nNel film appare un giovane Claudio Villa nel piccolo ruolo di un cantante melodico."}
{"id": "1178831", "revid": "834", "url": "https://it.wikipedia.org/wiki?curid=1178831", "title": "Tromboembolia polmonare", "text": ""}
{"id": "1178837", "revid": "110157", "url": "https://it.wikipedia.org/wiki?curid=1178837", "title": "Wormeldange", "text": "Wormeldange (lussemburghese: \"Wuermeldeng\"; tedesco: \"Wormeldingen\") \u00e8 un comune del Lussemburgo orientale. Fa parte del cantone di Grevenmacher, nel distretto omonimo.\nNel 2005, la citt\u00e0 di Wormeldange, capoluogo del comune che si trova nella parte meridionale del suo territorio, aveva una popolazione di 742 abitanti. Le altre localit\u00e0 che fanno capo al comune sono Ahn, Ehnen, Machtum e Wormeldange-Haut."}
{"id": "1178844", "revid": "2089748", "url": "https://it.wikipedia.org/wiki?curid=1178844", "title": "Parametri orbitali di Europa", "text": "Europa \u00e8 uno dei principali satelliti naturali di Giove, che il cui semiasse maggiore dell'orbita misura 5,20 unit\u00e0 astronomiche. Il periodo orbitale di Giove misura 4 333,2867 giorni , corrispondente a 11,863 892 anni terrestri. \nOrbita.\nL'orbita percorsa da Europa pu\u00f2 essere descritta attraverso i parametri orbitali seguenti:\nEuropa gira attorno a Giove in circa tre giorni e mezzo, e segue un'orbita quasi completamente circolare (con una eccentricit\u00e0 di appena 0,0094), e con un raggio medio di 670\u00a0900\u00a0km, (al perigiovio 664\u00a0700\u00a0km, all'apogiovio 677\u00a0300\u00a0km); la \"circonferenza orbitale\" risulta di 4\u00a0216\u00a0100\u00a0km e viene percorsa in 3,551181041 giorni (3\u00a0d\u00a013\u00a0h\u00a013\u00a0min\u00a042\u00a0s); con una velocit\u00e0 di 13\u00a0613\u00a0m/s (minima) e 13\u00a0871\u00a0m/s (massima); l'inclinazione sull'eclittica \u00e8 di 1,79\u00b0, e rispetto all'equatore di Giove di 0,47\u00b0.\nA causa della leggera eccentricit\u00e0 della sua orbita, mantenuta dai disturbi generati dagli altri satelliti medicei, la distanza da Giove oscilla attorno ad un valore medio. Europa \u00e8 forzata ad assumere una forma leggermente allungata verso Giove dalla forza gravitazionale del gigante gassoso; ma al variare della distanza dal pianeta, varia l'entit\u00e0 dello spostamento superficiale. In questo modo, una piccola parte dell'energia di rotazione di Giove si dissipa su Europa (riscaldamento mareale), che acquista calore. Questo processo avrebbe permesso la conservazione di un oceano liquido al di sotto della superficie ghiacciata del satellite.\nRotazione.\nCome tutti i Satelliti medicei Europa \u00e8 in rotazione sincrona con Giove, con un emisfero del satellite costantemente rivolto verso il pianeta e un punto sulla sua superficie dal quale Giove appare allo zenit. Il meridiano fondamentale del satellite passa per questo punto."}
{"id": "1178847", "revid": "767487", "url": "https://it.wikipedia.org/wiki?curid=1178847", "title": "Sou (moneta)", "text": "Sou o \"Sol\" \u00e8 il nome usato in Francia, nei paesi francofoni e in Catalogna per indicare la moneta corrispondente al soldo italiano.\nEtimologia.\nIl termine viene dal solido, una moneta introdotta da Costantino I nel 309/310 ed usata dai successori.\nStoria.\nNella Monetazione carolingia, un soldo valeva a 12 denari. Con 20 soldi si aveva una lira.\nIn Francia il soldo era chiamato \"sol\" o \"sou\", in Germania \"Schilling\", in Inghilterra \"shilling\", in Spagna \"sueldo\".\nFrancia.\nIn Francia il \"sol\" fu coniato per la prima volta sotto Luigi IX il 15 agosto del 1233. Era un grosso tornese d'argento con titolo elevato.\nSotto Carlo IX (1560-1574) si coniavano il \"sol parisis\" dal valore di 15 denier ed il \"sol tournois\" da 12 denier tournois.\nSotto Luigi XIV era di biglione e sotto Luigi XV divenne di rame.\nIl \"sol\" fu coniato anche in quelle parti della Svizzera e dei Paesi Bassi che risentivano dell'influenza.\nIl \"sol\" usc\u00ec dalle monetazione francese con la nascita del franco francese.\nGli ultimi \"sol\" nell'area francofona furono quelli coniati a Ginevra nel 1833.\nSvizzera.\nA Ginevra, che usava il sistema di monetazione francese, furono coniate monete da 12, 6, 3 ed 1 \"sols\" dal 1530 ca. al 1788. La citt\u00e0 dopo questa data entr\u00f2 a far parte della Francia. La monetazione dei Sols riprese dal 1814 e dur\u00f2 fino al 1838, quando la citt\u00e0 adott\u00f2 un sistema decimale."}
{"id": "1178857", "revid": "1793900", "url": "https://it.wikipedia.org/wiki?curid=1178857", "title": "Bous (Lussemburgo)", "text": "Bous (lussemburghese: \"Bus\") \u00e8 un comune del Lussemburgo sud-orientale. Fa parte del cantone di Remich, nel distretto di Grevenmacher.\nNel 2005, la citt\u00e0 di Bous, capoluogo del comune che si trova nella parte orientale del suo territorio, aveva una popolazione di 505 abitanti. Le altre localit\u00e0 che fanno capo al comune sono Assel, Erpeldange e Rolling."}
{"id": "1178862", "revid": "1522738", "url": "https://it.wikipedia.org/wiki?curid=1178862", "title": "Prnjavor", "text": " \nPrnjavor (grafia cirillica: \u041f\u0440\u045a\u0430\u0432\u043e\u0440) \u00e8 una citt\u00e0 della Bosnia ed Erzegovina. Si trova nell'entit\u00e0 della Repubblica Serba di Bosnia ed Erzegovina, nei pressi di Banja Luka con 38.399 abitanti al censimento 2013.\nGeografia fisica.\nGenerale.\nPrnjavor \u00e8 un piccolo centro urbano nella pianura della Posavina bosniaca (la Slavonia a sud della Sava), a met\u00e0 strada tra la capitale Banja Luka e Derventa. La cittadella si trova a 185 metri sul livello del mare ed \u00e8 situata nei pressi del fiume Ukrina (\"Mala Ukrina\" e \"Velika Ukrina\"). La superficie della provincia \u00e8 di 631\u00a0km\u00b2, mentre quella della citt\u00e0 \u00e8 di circa 5,5\u00a0km\u00b2. La citt\u00e0 conta circa 18000 abitanti (2002) mentre la provincia 52000. Il territorio \u00e8 ricco di terra argillosa e di fonti di acque termali. Sia la citt\u00e0 che la provincia sono un'area boscosa, ricca di vegetazione.\nLocalit\u00e0 nel comune di Prnjavor.\nOltre alla citt\u00e0 Prnjavor e alla sua periferia (Slatina, Borik, Jo\u0161ik) si contano le seguenti localit\u00e0: Babanovci, Brezik, Crkvena, \u010civ\u010dije, \u010corle, Doline, Donja Ilova, Donja Mravica, Donji Galjipovci, Donji Pala\u010dkovci, Donji Smrti\u0107i, Donji \u0160trpci, Donji Vija\u010dani, Drenova, Gajevi, Galjipovci, Gornja Ilova, Gornja Mravica, Gornji Galjipovci, Gornji Pala\u010dkovci, Gornji Smrti\u0107i, Gornji \u0160trpci, Gornji Vija\u010dani (dio), Grabik Ilova, Gusak, Hrva\u0107ani, Husrpovci, Jadovica, Jasik, Kokori, Konjuhovci, Kara\u0107, Kremna, Kula\u0161i, Li\u0161nja, Lu\u017eani, Ma\u0107ino Brdo, Mra\u010daj, Mravica, Mujinci, Naseobina Babanovci, Naseobina Hrva\u0107ani, Naseobina Li\u0161nja, Novo Selo, Okolica, Ora\u0161je, Otpo\u010divaljka, Paramije, Pe\u010deneg Ilova, Popovi\u0107i, Poto\u010dani, Prnjavor, Prosjek, Pura\u0107i, Ralutinac, Ratkovac, Skakavci, \u0160arinci, \u0160ereg Ilova, \u0160ibovska, \u0160tivor, Velika Ilova e Vr\u0161ani.\nOrigini del nome.\nZdravko Nedovi\u0107 nel libro \"Prnjavor i njegova okolina\" (\"Prnjavor e dintorni\") tratta delle origini del luogo:\n\u201c\"La maggior parte dei villaggi nella zona \u00e8 pi\u00f9 vecchia di Prnjavor. (...) Prnjavor \u00e8 una cittadella relativamente giovane. (...) Il nome Prnjavor \u00e8 un toponimo piuttosto diffuso. Nei territori della ex- SFRJ esistevano 12 villaggi col nome Prnjavor (...)\"\".\nEsistono due modi con cui \u00e8 stato attribuito questo toponimo.\n1) Monastero. \u00c8 un antico modo con cui si designavano i possedimenti dei monasteri. Vi sono diverse varianti che si fanno risalire alla \"pronoia\" nell'Impero bizantino.\n2) Viaggiatori di passaggio. Prnjavor \u00e8 situata in una zona di transito lungo la Sava. In particolare, chi passava per Prnjavor erano mercanti o viaggiatori che da Te\u0161anj e Bosanski Koba\u0161 erano diretti a Banja Luka. Talvolta i passanti si insediavano momentaneamente in un qualche punto del loro percorso. Di qui, l'inizio di una nuova vita che viene reso nella lingua locale con il verbo \u201c\"sprnjavoriti se\"\u201d. L'espressione rimanda alla voce di origine popolare \u201c\"prnje\"\u201d (letteralmente \u201ccianfrusaglie\u201d), giacch\u00e9 nella mentalit\u00e0 di un tempo chi si insedia in un luogo e ricomincia da capo era necessariamente uno che ne aveva bisogno, uno che non aveva niente, se non, appunto, le poche cianfrusaglie che si \u00e8 portato dietro.\nNel caso di questa Prnjavor \u00e8 probabile che vi sia un incrocio delle due varianti. In particolare, alla prima variante va associata la creazione di un monastero e di un villaggio circostante agli inizi dell'\"800\". Alla seconda va associata la creazione del nucleo urbano dopo il 1878.\nStoria.\nIl passato della provincia.\nSulla storia di Prnjavor in epoca antica e moderna le fonti sono tuttora incerte e talvolta discordi. La citt\u00e0 odierna \u00e8 un insediamento urbano piuttosto recente, che si fa risalire al XIX secolo.\nL'area dell'attuale Prnjavor si dice sia stata abitata anche in epoca romana. Ma una colonizzazione pi\u00f9 intensa si ebbe solo a partire dal Medioevo. Gi\u00e0 allora la provincia e i dintorni venivano a configurarsi come distretto di confine. In alcuni documenti del \u2018300, Papa Gregorio XI cita la provincia di Gla\u017e (\"castrum Galaas\" oppure \"Glas\"), dove pare che gi\u00e0 allora convivessero comunit\u00e0 \"eretiche e scismatiche\" accanto a quella di culto cattolico romano. \nTra il '300 e il '400 la provincia \u00e8 appartenuta al Regno di Bosnia e al Regno di Croazia-Ungheria.\nCon l'avanzata dei turchi, la fortezza di Gla\u017e entr\u00f2 a far parte della \"banovina\" di Jajce, provincia di confine istituita dal Regno croato-ungherese al fine di arginare l'avanzata turca. La provincia di Gla\u017e cadde sotto il dominio Ottomano nella prima met\u00e0 del \u2018500. Molto probabilmente in un anno tra la caduta di Jajce e Banja Luka (1528) e la caduta di Gradi\u0161ka (1537). Per\u00f2, dopo un periodo di ascesa, l'Impero Ottomano cominci\u00f2 ad avvertire i primi sintomi di instabilit\u00e0 e di conseguenza la zona di frontiera di Gla\u017e risent\u00ec di un inasprimento dei conflitti etnici. Tra il '500 e il '700 la composizione etnica della zona cambi\u00f2 in modo sostanzioso. La popolazione cattolica si ridusse al minimo, mentre prevalse quella mussulmana (turca o convertita all'Islam), accanto alla crescente comunit\u00e0 dei cristiani di rito orientale (ortodossi).\nNel corso del XIX secolo l'Impero ottomano and\u00f2 crollando, cosicch\u00e9 anche i suoi possedimenti territoriali vennero pian piano erosi. In questo periodo (tra il 1830 e il 1880) nasce la prima borgata che sta all'origine della citt\u00e0. Il nome \"Prnjavor\" per la prima volta citato in un documento ufficiale nel 1829. Secondo le testimonianze, si trattava di un centinaio di case nella zona della \"Dobra voda\" (anche \"Lazina Voda\" o \"Vodica\") per una popolazione complessiva di un migliaio di abitanti. La maggior parte degli abitanti erano serbo-ortodossi originari dalla Erzegovina orientale, dal Montenegro settentrionale, dalle Bocche di Cattaro, e dalla Serbia centrale.\nCon il trattato di Berlino (1878) l'Impero austro-ungarico assunse l'amministrazione della Bosnia, la quale rimase tuttavia propriet\u00e0 dell'Impero ottomano. Solo nel 1908 l'Impero austro-ungarico avrebbe annesso tutta la Bosnia, ma nel frattempo attu\u00f2 una politica di ripopolamento strategico della zona a discapito delle locali autorit\u00e0 turche. \u00c8 cos\u00ec che nella provincia approdarono Ucraini, Cechi, Italiani, Magiari, Slovacchi, Tedeschi, Polacchi, Ebrei. Si venne a configurare progressivamente quella che poi verr\u00e0 definita \"Mala Evropa\". Il 1\u00ba luglio 1880 vennero ufficialmente fondate la citt\u00e0 e la provincia di Prnjavor, dall'unione di parti di tre unit\u00e0 amministrative confinanti.\nCon la Prima guerra mondiale cadde anche l'Impero austro-ungarico e Prnjavor pass\u00f2 sotto il Regno dei serbi, croati e sloveni (SHS). \u00c8 in questo lasso di tempo (1920-1938) che la citt\u00e0 si espanse: si aprirono officine, ostelli, botteghe e anche un paio di impianti manifatturieri. \nCon la Seconda guerra mondiale (in Bosnia: 1942-1945), la provincia pass\u00f2 sotto la NDH. \nNella provincia di Prnjavor, il periodo bellico signific\u00f2 uno schierarsi delle comunit\u00e0 su base religiosa ed etnica. E se la Bosnia fu il teatro vero e proprio della Resistenza ad opera dei partigiani di Tito, Prnjavor tra il 1942 e il 1945 fu al centro di aspri combattimenti.\nCon il 1945 Prnjavor entr\u00f2 a far parte dello Stato federativo jugoslavo. Il periodo che va dal 1945 al 1947 \u00e8 un periodo di punizioni, epurazioni, verdetti approssimativi, vendette da dopoguerra, conversioni forzate e/o ambigue e cos\u00ec via. \nDi nuovo il panorama etnico del comune venne a riconfigurarsi. Tra le altre rimasero la comunit\u00e0 ucraina, quella italiana, quella ceca e sporadici residui di quei gruppi etnici che una volta componevano la \"Mala Evropa\". Lo Stato jugoslavo tutelava queste minoranze, sebbene in un panorama di generale livellamento culturale in cui le differenze divenivano eccezioni. A questo proposito \u00e8 opportuno sottolineare come tutto il periodo del secondo dopoguerra e della guerra fredda, non fu un'epoca di grande tolleranza e convivenza interetnica.\nCon la morte di Tito nel 1980, gradualmente si risvegliarono anche antichi odi sopiti nel tempo. \nNel 1992 scoppi\u00f2 la Guerra in Bosnia, che dur\u00f2 fino al 1996. La zona di Prnjavor non fu uno dei centri pi\u00f9 devastati, sebbene anche qui, come altrove, si siano manifestati focolai di guerra.\nDopo gli accordi di Dayton, il comune rientr\u00f2 nella sua interezza, nell'unit\u00e0 amministrativa della Republika Srpska. \nAttualmente la citt\u00e0 \u00e8 in una fase di stabilizzazione politica e istituzionale nell'ambito dell'entit\u00e0 serba della Bosnia.\nEconomia.\nNel tempo, l'economia locale \u00e8 andata sviluppandosi in agricoltura e industria, di cui la seconda \u00e8 piuttosto recente. \nAttualmente, vanno riducendosi le forme di agricoltura di sussistenza ma l'agricoltura rimane uno dei settori portanti. \u00c8 in crescita la media e piccola impresa. Si registra un forte inurbamento, tant'\u00e8 che i confini del centro urbano si stanno man mano allargando. Al momento i problemi principali sono l'abbattimento della disoccupazione (post-bellica) e la costruzione di infrastrutture (ad es. l'impianto fognario).\nAgricoltura.\nConsiderato che quasi quattro quinti della popolazione vive in aree rurali e tenendo presente le grandi quantit\u00e0 di superficie coltivabile, l'agricoltura si pu\u00f2 dire il ramo pi\u00f9 importante dell'economia locale. \nA rinforzare l'agricoltura locale concorrono anche altri fattori: da un lato la flora e la fauna locali sono tuttora ben conservati; dall'altro la provincia manca ancora di significative capacit\u00e0 industriali.\nSu tutta la superficie agricola coltivata, il 77 % sono colture di cereali, il 10% ortaggi mentre il resto \u00e8 seminato con colture industriali, bacche e alberi da frutto. Si costruiscono nuove serre e si sono iniziati progetti di produzioni biologiche.\nNella periferia, sin dai tempi della ex-Jugoslavia esistevano un allevamento di fagiani e una grande scuderia di cavalli Lipizzani. Quest'ultima, la \u201c\"Ergela-Vu\u010dijak\"\u201d, fu fondata nel 1946. Oggi vi si contano circa cinquanta capi di cavallo Lipizzano.\nIndustria, manifatture, secondario e terziario.\nCon l'avvento dell'ex-Jugoslavia nacque anche una serie di fabbriche, cosicch\u00e9 fino al 1992 esistevano i seguenti stabilimenti: \"Sloga-Prnjavor\" (produzione scarpe), \"Ko\u017eara\" (conceria), \u201cMetalka\" (produzione di catene), \"Kvalitet\" (arredamento), \"Jel\u0161ingrad\" (gru, macchine utensili), \"Unis\" (tubi di metallo), \"Standard\" (arredamento scolastico), \"Pionir\" (abbigliamento) e altri. Oggi la maggior parte di queste fabbriche \u00e8 chiusa.\nPer un certo periodo, dopo la guerra, le maggiori fonti di reddito non agricole provenivano dai resti dell'industria locale e dagli emigrati all\u2019estero (Europa centro-occidentale, Stati Uniti, Australia).\nNegli ultimi sette anni \u00e8 andata avanti una campagna di privatizzazione delle ditte statali, cosicch\u00e9 le piccole e medie imprese hanno dovuto assorbirne le ricadute sociali. In una prospettiva a lungo termine il comune ha deciso di incentivare la piccola e media impresa. La procedura di rilascio delle concessioni edilizie \u00e8 stata semplificata e allo stesso tempo sono stati costruiti stabili per nuove ditte. Nella pianificazione di questa ristrutturazione si \u00e8 dato speciale attenzione al bisogno di investimento e sviluppo della locali comunit\u00e0. Cos\u00ec Prnjavor \u00e8 diventato un luogo interessante per investitori, soprattutto per l'emigrazione di ritorno dall'Europa occidentale. Tra il 2000 e il 2005 si calcola che ci siano state circa 4000-5000 nuove assunzioni nel settore privato. \nVi \u00e8 quindi una certa crescita di ditte private, negozi e botteghe in proprio, nonostante una serie di episodi di corruzione e guasti della politica. Altro settore in sviluppo \u00e8 quello alberghiero e della ristorazione (hotel, ristoranti, caff\u00e8, bar).\nIn fase di riassestamento sono anche le strutture amministrative, inglobate in un processo che coinvolge tutto il distretto.\nTurismo e beni culturali.\nSe da un lato Prnjavor non si pu\u00f2 dire un centro che vive di turismo, dall'altro la citt\u00e0 offre sicuramente delle attrattive.\nLe grandi aree boschive, assieme al fiume Ukrina e al lago Drenova rappresentano buoni centri per la caccia e la pesca. Il monte Motajica, le foreste della \u010cavka e il monte Ljubi\u0107 sono mete per comitive di cacciatori (dalla Germania, Austria e specialmente dall'Italia).\nBanja Kula\u0161i Spa, a 14\u00a0km da Prnjavor, era noto come centro terapeutico sin dai tempi dell'Impero austro-ungarico. Il nome stesso della localit\u00e0 si fa risalire a un episodio connesso alle sue sorgenti di acque termali, ricche di componenti solfurei. Banja Kula\u0161i \u00e8 piuttosto frequentato da pazienti provenienti da diverse parti della Bosnia. Vi si curano specialmente disfunzioni e malattie cutanee (psoriasi, eczemi, acne..), suturazioni post-operatorie, infiammazioni alle ossa, ai muscoli o alle articolazioni, problemi al fegato, allo stomaco e al sistema urinario.\nDi recente sono stati ristrutturati i monasteri di Stuplje (riscoperto nel 1994) e Liplje. Un bene culturale tutelato gi\u00e0 ai tempi della ex-Jugoslavia \u00e8 la chiesetta di Pala\u010dkovci, eretta nel 1843.\nInteressante \u00e8 anche la chiesa di Sv. Georgije, a Prnjavor. All'ingresso della citt\u00e0 \u00e8 esistita, fino alla guerra anche una moschea, che \u00e8 stata pi\u00f9 volte distrutta e ricostruita.\nDemografia, cultura locale e la \"Mala Evropa\".\nCome si \u00e8 visto nell'excursus storico, nell'area di Prnjavor si sono succeduti diversi governi, facendovi transitare o emigrare diverse popolazioni. \nBasti pensare che ancor oggi a Prnjavor ci sono cognomi che appartengono contemporaneamente sia a famiglie di fede cattolica, che di fede ortodossa, che musulmana.\nIl ripopolamento di epoca asburgica (1878-1909) port\u00f2 alla formazione di una cittadella multietnica, che alcuni chiamarono \"Mala Evropa\", come a designare una cittadella che per la sua variet\u00e0 culturale pu\u00f2 definirsi una \"Piccola Europa\" in miniatura. Prnjavor divenne cos\u00ec la cittadella col pi\u00f9 alto numero (22) di etnie presenti nel medesimo spazio amministrativo della Bosnia.\nNel 1970 il giornalista Nikodin Slatinac scrive: \"...Negli scherzi e nelle battute tra noi si poteva sentir parlare il serbo-croato, l'ucraino, il ceco, il polacco e il tedesco. Imitando gli uni gli altri parlavamo un poco di ciascuna di queste lingue; conoscevamo una serie di interessanti aneddoti, proverbi, barzellette, e anche bestemmie. Conoscevamo soprattutto l'ucraino e lo si parlava volentieri, sebbene l'avessimo imparato solo ascoltandolo. Le tradizioni e il folclore venivano continuamente confrontati e integrati tra gli ucraini e la popolazione locale. Non ricordo nemmeno il numero di tutte le canzoni d'amore e canti patriottici ucraini che abbiamo imparato\". \nOggi la citt\u00e0 \u00e8 a maggioranza etnica serbo-ortodossa, sebbene vi conviva ancora parte dei gruppi etnici che componevano la \"Mala Evropa\".\nQuesti i dati del periodo 1971-1991:\nComposizione etnica secondo il censimento del 1971: (totale: 46.734)\nComposizione etnica secondo il censimento del 1991: (totale: 47.055)\nOggi a Prnjavor si possono trovare associazioni culturali di Ucraini, Italiani (a \u0160tivor), Cechi (a Ma\u010dino Brdo), Romi.\nComunit\u00e0 italiana.\nSecondo il censimento jugoslavo del 1991, gli italiani in Bosnia Erzegovina erano ancora 732, di cui circa due terzi nel comune di Prnjavor, nel quale si erano insediati a partire dalla fine del XIX secolo emigrando dall'attuale provincia di Trento. I trentini erano concentrati a \u0160tivor, dove nel 1991 il 73,13% della popolazione era di lingua italiana; il villaggio ospitava la sezione periferica della scuola di \u0160ibovska, con lingua d'insegnamento italiana, che registrava nel 1986 91 iscritti e otto insegnanti\nSport.\nQuesta la lista dei club sportivi di Prnjavor:\nI migliori successi vengono per ora dal FK Ljubi\u0107, che gioca nella Serie A del campionato di calcio della Republika Srpska (BiH).\nInoltre, sin dai tempi dell'ex-Jugoslavia, nel giorno della Liberazione di Prnjavor (10 luglio), si tiene un motoraduno con relativa gara competitiva."}
{"id": "1178869", "revid": "1977557", "url": "https://it.wikipedia.org/wiki?curid=1178869", "title": "Pierre-Julien Eymard", "text": "Biografia.\nContro il parere del padre, segu\u00ec la propria vocazione religiosa e venne ordinato sacerdote il 20 luglio del 1834: nel 1839 entr\u00f2 nella congregazione dei \"Maristi\" e ne venne eletto \"padre provinciale\" nel 1845.\nNel gennaio del 1851, dopo un pellegrinaggio a Fourvi\u00e8re, ebbe l'idea di fondare una congregazione di sacerdoti dedita principalmente alla promozione della devozione all'Eucaristia: i primi religiosi iniziarono la loro attivit\u00e0 a Parigi il 6 gennaio del 1857 con la benedizione di papa Pio IX, che approv\u00f2 la congregazione nel 1863.\nEymard mor\u00ec a La Mure, il suo paese natale, nel 1868.\nCulto.\nLa Santa Sede lo dichiar\u00f2 \"venerabile\" l'11 agosto del 1908: beatificato nel 1925, venne proclamato santo da papa Giovanni XXIII il 9 dicembre del 1962.\nLa sua memoria liturgica \u00e8 collocata al 2 agosto."}
{"id": "1178874", "revid": "36426", "url": "https://it.wikipedia.org/wiki?curid=1178874", "title": "Costantino", "text": ""}
{"id": "1178877", "revid": "466539", "url": "https://it.wikipedia.org/wiki?curid=1178877", "title": "Anthony Mann", "text": "Biografia.\nRimasto orfano di padre all'et\u00e0 di 17 anni, il giovane Anthony abbandon\u00f2 gli studi per dedicarsi al teatro sperando di ottenere fama e fortuna. Inizi\u00f2 a calcare le scene e a co-dirigere numerosi spettacoli e fu il palcoscenico a fruttargli due incontri importanti, il primo con James Stewart e il secondo con il produttore David O. Selznick, che lo ingaggi\u00f2 come responsabile del casting per i suoi film. Per il grande produttore Mann lavor\u00f2 a lungo e fu lui ad occuparsi di trovare i protagonisti per film passati alla storia quali \"Via col vento\" (1939) e \"Rebecca - La prima moglie\" (1940).\nAll'inizio degli anni quaranta inizi\u00f2 a lavorare a film a basso costo e di rapida realizzazione, che lui stesso giudicava come poco riusciti, mentre il suo vero esordio pu\u00f2 essere considerato \"Morirai a mezzanotte\" (1947), un film su un camionista intrappolato in un gioco pi\u00f9 grande di lui. Negli anni immediatamente seguenti realizz\u00f2 alcuni notevoli noir quali \"T-Men contro i fuorilegge\" (1947), \"Egli camminava nella notte\" (1948) e \"Mercanti di uomini\" (1949).\nDel 1950 sono i suoi primi western, fra i quali \u00e8 da ricordare \"Il passo del diavolo\" (1950), una delle prime pellicole a favore degli indiani. Dei molti film di questo genere da lui diretti, cinque ebbero come protagonista James Stewart: \"Winchester '73\" (1950), \"L\u00e0 dove scende il fiume\" (1952), \"Lo sperone nudo\" (1953), \"Terra lontana\" (1955) e \"L'uomo di Laramie\" (1955). Nel corso della sua quasi trentennale carriera, Mann tent\u00f2 incursioni in altri generi, realizzando anche una commedia musicale con Mario Lanza, \"Serenata\" (1956), ma i suoi lavori pi\u00f9 riusciti sono altri; fra questi forse il migliore \u00e8 \"Terra lontana\", film che pi\u00f9 di ogni altro insiste su uno dei suoi temi favoriti: la responsabilit\u00e0 individuale sia nei confronti della collettivit\u00e0 sia verso i propri atti."}
{"id": "1178878", "revid": "773636", "url": "https://it.wikipedia.org/wiki?curid=1178878", "title": "Chiesa di San Salvatore (Castellina in Chianti)", "text": "La chiesa di San Salvatore si trova a Castellina in Chianti.\nStoria e descrizione.\nL'edificio era di et\u00e0 medioevale ma durante l'ultima guerra mondiale \u00e8 stato distrutto e successivamente ricostruito in stile neoromanico a cura dell'architetto senese Menotti Lucattelli.\nAll'interno, un affresco staccato con \"Madonna con il Bambino\" del pittore del primo Quattrocento detto Maestro di Signa; da segnalare anche una bella statua lignea policroma raffigurante san Barnaba, di uno scultore, forse fiorentino, della met\u00e0 del Quattrocento. Inoltre nell'edificio si troverebbe anche, all'interno di una teca, il corpo di san Fausto martire donato da una ricca famiglia senese alla chiesa. Da quel momento san Fausto divent\u00f2 protettore del Chianti e i devoti invocavano il suo aiuto in momenti di siccit\u00e0 o durante la vendemmia."}
{"id": "1178879", "revid": "119051", "url": "https://it.wikipedia.org/wiki?curid=1178879", "title": "Neuroglia", "text": ""}
{"id": "1178881", "revid": "599013", "url": "https://it.wikipedia.org/wiki?curid=1178881", "title": "David Rozehnal", "text": "Carriera.\nClub.\nLa carriera calcistica da professionista di Rozehnal comincia nel 1999 da Olomouc. Con la maglia del Sigma Olomouc totalizza 72 presenze e 2 reti divenendo quasi subito titolare.\nNel 1. liga rimane quattro stagioni, sino al 2003, quando viene acquistato dal , squadra militante nella Division I. Con i \"Blauw en Zwart (Blu e Neri)\" ha disputato 50 partite e segnato un gol vincendo nella stagione 2003-2004, appena arrivato, la Supercoppa del Belgio e al termine la Coppa del Belgio. La stagione seguente incrementa il proprio palmar\u00e8s vincendo nuovamente la Supercoppa del Belgio e il suo primo campionato nazionale. L'esperienza belga termina nel 2005 quando, dopo aver vinto la sua terza Supercoppa del Belgio, viene acquistato dai francesi del PSG per 3 milioni di euro.\nDal 2005 al 2007 gioca 72 partite e segna una rete nella Ligue 1. Con il PSG vince nel 2006 la Coppa di Francia.\nIl 29 giugno 2007 passa al Newcastle United per 4,3 milioni di euro. La sua esperienza in Premier dura pochi mesi perch\u00e9 nel mercato di gennaio 2008, precisamente il 31 gennaio, viene acquistato dalla Lazio con la formula del prestito oneroso (un milione di euro) con diritto di riscatto fissato a 3,6 milioni, nonostante il giocatore abbia in essere un contratto firmato sino al 2011. Ha scelto la maglia numero 7 ed ha esordito il 3 febbraio 2008 nel corso della partita Lazio-Sampdoria terminata 2-1 per i \"biancocelesti\". Il 9 giugno 2008 la squadra capitolina lo riscatta per un costo totale di 3,6 milioni di euro. Nel primo scorcio della stagione si conquista il posto da titolare con prestazioni di alto spessore come quelle in Nazionale.\nIl 13 maggio 2009 la Lazio vince la sua quinta Coppa Italia ai rigori (nei quali anche Rozenhal va a segno) dopo l'1-1 al 120' contro la Sampdoria. Il 29 luglio 2009 viene ceduto a titolo definitivo all'Amburgo per 4,9 milioni di euro.\nLilla.\nDopo la prima stagione in Germania viene ceduto in prestito al Lille, squadra francese. Il 30 aprile 2011 segna il suo primo gol con la maglia del Lilla nella vittoria casalinga per 5-0 contro l'Aries che permette alla sua squadra di ritornare in vetta alla classifica di Ligue 1. Il 20 giugno dello stesso anno viene riscattato completamente dal club francese.\nLa stagione 2011-2012 inizia con un infortunio al menisco che lo costringe a saltare le prime 4 giornate del campionato. Il 14 settembre 2011 regala un assist al suo compagno di squadra Moussa Sow nella partita di Champions League Lille-CSKA Mosca finita 2-2, segnando il suo primo assist in una competizione europea. Il 21 dicembre 2011 segna il suo secondo assist nella partita interna pareggiata 4-4 contro il Nizza. Il primo gol stagionale arriva il 12 febbraio 2012 nella sconfitta interna per 4-5 contro il Bordeaux.\nNella stagione 2012/2013 gioca un po' meno partite perch\u00e9 in squadra \u00e8 chiuso dalla presenza dei suoi compagni Aurelien Chedjou e Marko Basa.\nLa prima partita della stagione seguente la gioca il 17 agosto 2013 entrando a partita in corso nella sconfitta per 2-1 sul campo del Reims; nell'occasione sfiora il gol di testa al minuto 93' sugli sviluppi di un calcio d'angolo. Il 22 dicembre 2013 gioca titolare la sfida in trasferta contro il PSG al posto dell'infortunato Simon Kj\u00e6r. Al termine della stagione 2014-2015 non gli viene rinnovato il contratto e rimane svincolato.\nOstenda.\nAl termine del contratto con il Lilla, l'Ostenda annuncia il suo ingaggio a parametro zero. Esordisce il 25 luglio 2015, nel match interno contro il Mechelen. Il 26 novembre 2015 viene ufficializzato il suo rinnovo fino al 30 giugno 2017. Il 4 aprile 2018 annuncia il suo ritiro dal calcio giocato.\nNazionale.\nCon la ha disputato, vincendo, il Campionato europeo di Svizzera 2002. Ha segnato la rete dell'1-0 nella semifinale vinta per 3-1 contro l'.\nIl suo debutto nella nazionale maggiore risale al 18 febbraio 2004 nella partita tra e terminata 2-2. Ha partecipato al Campionato europeo di calcio 2004, ai Mondiali di Germania 2006 e al Campionato europeo di calcio 2008.\nStatistiche.\nPresenze e reti nei club.\n\"Statistiche aggiornate al 17 dicembre 2016.\""}
{"id": "1178890", "revid": "174925", "url": "https://it.wikipedia.org/wiki?curid=1178890", "title": "Sidoni", "text": ""}
{"id": "1178892", "revid": "1543377", "url": "https://it.wikipedia.org/wiki?curid=1178892", "title": "Comunit\u00e0 montana Valli di Lanzo, Ceronda e Casternone", "text": "La Comunit\u00e0 montana Valli di Lanzo, Ceronda e Casternone era un comprensorio montano che univa i comuni della vecchia Comunit\u00e0 montana Valli di Lanzo, formata dai comuni delle valli di Lanzo (pi\u00f9 precisamente, la Val grande di Lanzo, la Val d'Ala, la Valle di Vi\u00f9), pi\u00f9 i due comuni della valle del Tesso e due comuni di fondovalle che geograficamente non rientrano nelle Valli di Lanzo propriamente dette (Balangero e Cafasse), con quelli della vecchia Comunit\u00e0 montana Val Ceronda e Casternone (Fiano, Vallo Torinese, Varisella, La Cassa, Givoletto e Val della Torre).\nStoria.\nLa Comunit\u00e0 montana Valli di Lanzo nacque il 3 febbraio 1957 con la partecipazione di 12 comuni: Ala di Stura, Balme, Cantoira, Ceres, Chialamberto, Groscavallo, Lemie, Mezzenile, Pessinetto, Traves, Usseglio e Vi\u00f9 . In un terzo momento (nel 1973), in seguito alla L.R. 17/1973, vennero stabilite le zone omogenee entro le quali avrebbero dovuto operare le Comunit\u00e0 montane: quella della Valli di Lanzo comprendeva anche il territorio di quei due comuni.Nel 2008 al territorio della Comunit\u00e0 montana venne aggiunto anche il territorio dell'adiacente Comunit\u00e0 montana Val Ceronda e Casternone (\u00a0 ) . \nL'ente \u00e8 stato soppresso, insieme alle altre comunit\u00e0 montane del Piemonte, con la Legge regionale 28 settembre 2012, n. 11.\nAttivit\u00e0.\nLo scopo principale dell'ente era quello di favorire lo sviluppo delle valli nella salvaguardia del patrimonio ambientale e culturale proprio. A tal fine svolgeva attivit\u00e0 di sgombero neve soprattutto nei comuni pi\u00f9 alti della Comunit\u00e0 Montana; inoltre provvedeva anche ad opere di carattere manutentivo per quanto riguardava strade rurali ed alla gestione di aree attrezzate .\nNegli anni aveva sviluppato soprattutto le seguenti attivit\u00e0:\nLa sede della Comunit\u00e0 montana si trovava a Ceres, nella frazione F\u00e8."}
{"id": "1178893", "revid": "36426", "url": "https://it.wikipedia.org/wiki?curid=1178893", "title": "Chiesa di San Martino a Cispiano", "text": "La chiesa di San Martino si trova in localit\u00e0 Cispiano nel comune di Castellina in Chianti.\nStoria.\nLe prime testimonianze della chiesa risalgono al 10 agosto quando vien citata in una donazione effettuata. La chiesa era una suffraganea, distante poco pi\u00f9 di un chilometro e compresa nella. Le decime pontificie pagate e registrate nel Rationes Decimarum mostrano una situazione economica buona ed un reddito annuo superiore alle 40 lire senesi, infatti paga 6 lire e 7 soldi La chiesa diventa parte del contado fiorentino e risulta che il patronato fosse della famiglia. Che possedevano dai terreni nella zona. Dopo la costituzione, alla fine , della Diocesi di Colle Val d'Elsa, la chiesa vi fu inclusa e fu eletta a prioria. La parrocchia di Cispiano fu sempre poco popolata.Risultano 53 abitanti che salirono a 55 in occasione del censimento e a 69 in quello. Nonostante l'esiguo numero di abitanti alla met\u00e0 , si fecero grandi restauri dell'edificio al quale venne aggiunto il campanile in laterizio.Vi si celebra nel mese di maggio di ogni anno una festa in onore della Madonna Consolatrix Afflictorum venerandosi all'interno un'immagine che nella popolazione rurale del Chianti si riteneva e si ritiene miracolosa.\nDescrizione.\nLa chiesa ha un'aula a pianta rettangolare conclusa da un'abside e coperta a tetto. Sulla parte destra sono addossate delle costruzioni successive.\nLa facciata, in occasione dei restauri ottocenteschi, \u00e8 stata modificata con la sostituzione del portale e della monofora con elementi non originali. In una raffigurazione del XVI secolo in una carta dei Capitani di Parte Guelfa la chiesa presenta un portale centinato sovrastato da un occhio. Il fianco sinistro \u00e8 l'unico internamente visibile e mostra ancora parte dell'originario paramento murario costituito da conci di alberese dalla tonalit\u00e0 chiara. La tribuna, risalente al XIII secolo, \u00e8 caratterizzata dalla piccola abside semicircolare nella quale si apre una monofora ad arco monolitico.\n\u00c8 di pertinenza della chiesa una \"Croce\" quattrocentesca in bronzo dorato attribuita ad un artista prossimo al senese Francesco d'Antonio, attualmente conservata nella parrocchiale di Castellina."}
{"id": "1178897", "revid": "486946", "url": "https://it.wikipedia.org/wiki?curid=1178897", "title": "Frazioni di Prato", "text": ""}
{"id": "1178901", "revid": "773636", "url": "https://it.wikipedia.org/wiki?curid=1178901", "title": "Chiesa di San Giorgio alla Piazza", "text": "La chiesa di San Giorgio \u00e8 un edificio religioso situato a La Piazza, nel comune di Castellina in Chianti.\nDescrizione.\nDi origine romanica e attestata gi\u00e0 nel 1084, la chiesa conserva nella facciata a capanna parte dell'originario filaretto e all'interno una tavola quattrocentesca della bottega di Cosimo Rosselli raffigurante la \"Madonna col Bambino e i Santi Giorgio e Francesco\"."}
{"id": "1178902", "revid": "107287411", "url": "https://it.wikipedia.org/wiki?curid=1178902", "title": "Banca virtuale", "text": "Una banca virtuale \u00e8 una banca in grado di fornire tutti i servizi senza sportelli, saloni o strutture materiali.\nUna banca virtuale fornisce ai propri clienti servizi tramite remote banking consentendo loro di operare direttamente sul proprio conto corrente 24 ore su 24, tutti i giorni della settimana, restando nella propria abitazione (home banking) o nella propria impresa (corporate banking).\nL'operativit\u00e0 a mezzo telefono (phone banking) e soprattutto la possibilit\u00e0 di operare direttamente connettendosi a Internet esprimono l'attuale \u201cmulticanalit\u00e0\u201d dell'attivit\u00e0 bancaria.\nServizi di banca diretta.\nLa possibilit\u00e0 che le banche oggi offrono ai loro clienti di usufruire di funzionalit\u00e0 informative e dispositive utilizzando strumenti telefonici e telematici danno luogo ai servizi di banca diretta (direct banking). Questi servizi, dal punto di vista legale, richiedono la firma di un apposito contratto e il rilascio in busta chiusa di un codice di accesso, segreto e personale, mentre dal punto di vista umano richiedono il superamento di ostacoli psicologici, poich\u00e9 il cliente \u00e8 abituato da tempo al contatto personale con gli impiegati di sportello.\nLe banche tendono a indirizzare una quota crescente di operativit\u00e0 della clientela verso i servizi di banca diretta, perch\u00e9 comportano costi minori. Pertanto ne incoraggiano l'utilizzo da parte dei clienti, in particolare se si tratta di internet banking, applicando commissioni ridotte sulle negoziazioni di strumenti finanziari, sui bonifici e sulle altre operazioni che possono essere effettuate senza il contatto personale allo sportello.\nServizi di cash management.\nUn'applicazione particolare di \"corporate banking\", offerto dalle banche per rispondere alle richieste di prestazioni informative delle imprese, \u00e8 il servizio di cash management. Tale servizio permette all'impresa di conoscere con esattezza e in ogni momento il saldo dei propri conti correnti presso le varie banche di cui \u00e8 cliente, consentendo rapidi trasferimenti di fondi al fine di evitare la contemporanea presenza di saldi a debito presso una o pi\u00f9 banche (sui quali gravano interessi passivi a tassi spesso molto onerosi) e disponibilit\u00e0 a credito verso le altre (sui quali maturano interessi attivi a tassi bassi)."}
{"id": "1178903", "revid": "729019", "url": "https://it.wikipedia.org/wiki?curid=1178903", "title": "Vega 1 e 2", "text": "Vega 1 e la sua gemella Vega 2 sono state due sonde spaziali sovietiche, facenti parte del Programma Vega. Furono lanciate nel 1984; i loro obiettivi erano il sorvolo di Venere (col rilascio di un modulo che sarebbe sceso sul pianeta) e quello della cometa Halley. Vennero sviluppate a partire delle sonde Venera.\nLe Vega 1 e 2, che alla partenza avevano un peso di 4.920\u00a0kg, vennero lanciate da un razzo Proton 8K82K dal cosmodromo di Bajkonur, Tjuratam, RSS Kazakha (l'attuale Kazakistan). Il 15 dicembre 1984 alle 9:16:24 UTC fu il turno della Vega 1 e il 21 dicembre dello stesso anno alle 09:13:52 UTC quello della Vega 2.\nLe sonde.\nLe sonde erano alimentate da due grandi pannelli solari ed erano stabilizzate su tre assi. Gli strumenti che vennero utilizzati per lo studio della cometa erano alloggiati su una piattaforma automatica che serviva per il loro puntamento e si poteva muovere di +/\u00b0 e +/\u00b0 in due direzioni tra loro perpendicolari con una precisione di 5 minuti d'arco e una stabilit\u00e0 di 1 minuto d'arco per secondo.\nLa strumentazione includeva un'antenna ad alto guadagno, fotocamere (a largo e a stretto campo), uno spettrometro a tre canali, un ricevitore acustico infrarosso, due magnetometri montati su un braccio estendibile di e vari sensori per le onde del plasma che stavano su un altro braccio di 5\u00a0m. Il carico scientifico pesava . I dati vennero inviati verso la Terra a una velocit\u00e0 di 65\u00a0kbps nella telemetria in modalit\u00e0 veloce durante l'incontro con la cometa. C'era poi una modalit\u00e0 di invio pi\u00f9 lenta per la fase di crociera.\nI dati scientifici dell'incontro con la cometa vennero ottenuti a partire da 2 ore e mezza prima fino a mezz'ora dopo l'avvicinamento massimo. I sensori del plasma e della polvere ottennero dati in modo continuo, i quali venivano immagazzinati nella memoria del registratore a nastro che aveva una capacit\u00e0 di 5 megabit.\nLe sonde erano equipaggiate con uno scudo termico formato da pi\u00f9 livelli per proteggerle dalle collisioni a grandi velocit\u00e0 con le polveri della cometa.\nErano costituite per met\u00e0 dal modulo dedicato alla cometa Halley e per l'altra met\u00e0 dall'equipaggiamento per la discesa su Venere.\nLa missione su Venere.\nAl loro arrivo su Venere le sonde trasportavano con s\u00e9 un'unit\u00e0 sferica di discesa con un diametro di 240\u00a0cm e un peso di . L'unit\u00e0 venne rilasciata due giorni prima del suo arrivo su Venere. Conteneva un lander e un pallone sonda ed entr\u00f2 nell'atmosfera di Venere (a 125\u00a0km di altitudine) a circa , senza dover effettuare alcuna modifica nella sua inclinazione, come era stato fatto nelle precedenti missioni Venera. A 65\u00a0km di altezza si apr\u00ec il paracadute principale. A 64\u00a0km la parte superiore, contenente il pallone sonda, si separ\u00f2 dal lander.\nI lander.\nI lander erano identici a quelli delle cinque precedenti missioni Venera e avevano il compito di studiare l'atmosfera e la superficie. Ciascun lander era dotato di strumenti per studiare la temperatura e la pressione, uno spettrometro UV, un igrometro per misurare la concentrazione dell'acqua, un gascromatografo, uno spettrometro a raggi X, uno spettrografo di massa e un dispositivo per prelevare e analizzare un campione della superficie. Lo spettrometro UV, lo spettrografo di massa e gli strumenti per misurare temperatura e pressione furono il risultato di una collaborazione sovietica e francese. Nella parte superiore c'era un disco che serviva per l'aerofrenaggio e anche come riflettore per l'antenna cilindrica per le comunicazioni che lo sovrastava.\nDopo la sua separazione dalla parte superiore della capsula il lander della Vega 1 prosegu\u00ec la sua discesa frenato da un paracadute. Raggiunti i 63\u00a0km di altezza venne rimossa anche la parte inferiore della capsula e il lander incominci\u00f2 a rilevare dati. A 47\u00a0km di altezza venne rilasciato anche il paracadute e il lander prosegu\u00ec rallentando solo con l'aerofrenaggio.\nA 20\u00a0km di altezza venne rilevata una scossa meccanica la cui origine non \u00e8 nota (probabilmente un problema con una valvola in una sezione superiore) che fu interpretata dal rilevatore del contatto col suolo (un accelerometro) come il segnale di avvenuto contatto. Di conseguenza, il sistema di bordo innesc\u00f2 in anticipo il sistema di perforazione per campionare il terreno che quindi non riusc\u00ec a fornire risultati. Il lander atterr\u00f2 l'11 giugno 1985 alle 03:02:54 UT a 7,5\u00b0 N e 177,7\u00b0 E in una zona a nord est di Aphrodite Terra. L'altitudine della zona di atterraggio era di 0,6\u00a0km sopra il raggio medio del pianeta. Si registr\u00f2 una pressione di 95 atmosfere, una temperatura di 466\u00a0\u00b0C, un vento discendente di 1\u00a0m/s e un vento orizzontale di circa 240\u00a0km/h.\nIl lander della Vega 2 atterr\u00f2 il 15 giugno 1985 alle 03:00:50 UT a 8,5\u00b0 S e 164,5\u00b0 E, in una zona ad est di Aphrodite Terra. L'altitudine della zona di atterraggio era di 0,1\u00a0km sopra il raggio medio del pianeta. Venne misurata una pressione di 91 atmosfere e una temperatura di 736\u00a0K (463\u00a0\u00b0C). Il campione di suolo analizzato fu identificato con un'anortosite-troctolite. Trasmise per 56 minuti.\nI palloni sonda.\nDopo la sua separazione dalla parte inferiore della capsula il modulo del pallone sonda (che aveva un diametro di 3,4\u00a0m) venne rilasciato a 62\u00a0km di altezza frenandone la discesa con un paracadute. Un secondo paracadute si apr\u00ec ad un'altezza di 55\u00a0km, 200 secondi dopo l'entrata nell'atmosfera, estraendo il pallone ripiegato, che venne gonfiato 100 secondi dopo, a 54\u00a0km. La zavorra venne sganciata quando il pallone raggiunse circa i 50\u00a0km. Successivamente il pallone risal\u00ec ad un'altezza stabile compresa tra 53 e 54\u00a0km, circa 15-25 minuti dopo l'entrata. Venne registrata una pressione di 535 mbar e una temperatura di 300-310 K (27-37\u00a0\u00b0C) dalla Vega 1 e di 308-316\u00a0K (35-43\u00a0\u00b0C) dalla Vega 2.\nIl pallone si diresse verso ovest a causa del vento con una velocit\u00e0 media di circa 69\u00a0m/s per la Vega 1 e a 66\u00a0m/s per la Vega 2 a una latitudine quasi costante. Il pallone della Vega 1 attravers\u00f2 il terminatore passando dalla notte al giorno alle 12:20 UT il 12 giugno dopo aver attraversato , quello della Vega 2 il 16 giugno alle 9:10 UT dopo aver attraversato . Le sonde continuarono ad operare di giorno finch\u00e9 non vennero ricevute le trasmissioni finali (alle 00:38 UT del 13 giugno da 8,1\u00b0 N e 68,8\u00b0 E dopo aver percorso una distanza totale di per il pallone della Vega 1 e alle 00:38 UT del 17 giugno da 7,5\u00b0 S e 76,3\u00b0 E dopo aver percorso per il pallone della Vega 2). Non si sa per quanto tempo i palloni abbiano continuato a viaggiare dopo la comunicazione finale.\nLa missione sulla cometa di Halley.\nLe sonde, dopo aver rilasciato il modulo di discesa utilizzarono la gravit\u00e0 di Venere per raggiungere la cometa Halley.\nL'incontro ravvicinato della Vega 1 con la cometa avvenne il 6 marzo 1986 a dal nucleo a una velocit\u00e0 relativa di 77,7\u00a0km/s. La Vega 2 la raggiunse il 9 marzo a . L'esame intensivo dei dati della cometa ricopr\u00ec solo le tre ore attorno a questi incontri. Si intendeva misurare i parametri fisici del nucleo (come dimensioni, forma, temperatura e propriet\u00e0 della superficie) e studiare la struttura e la dinamica della chioma, la composizione del gas attorno al nucleo, la composizione delle particelle di polvere, la distribuzione della massa in funzione della distanza dal nucleo e l'interazione tra la cometa e il vento solare.\nLa Vega 1 incominci\u00f2 ad inviare immagini il 4 marzo. Le prime immagini mostrarono due aree luminose sulla cometa, che vennero inizialmente interpretate come un doppio nucleo. Le aree luminose sono poi risultate essere due getti emessi dalla cometa. Le immagini hanno anche mostrato che il nucleo \u00e8 scuro e lo spettrometro infrarosso rilev\u00f2 una temperatura del nucleo di 300-400\u00a0K (27-127\u00a0\u00b0C), pi\u00f9 calda di quanto ci si aspettava per un corpo ghiacciato. La conclusione era che la cometa \u00e8 ricoperta da un sottile strato ghiacciato. Le immagini mostrarono anche che il nucleo \u00e8 lungo circa 14\u00a0km e che ha un periodo di rotazione di circa 53 ore. La spettrometro rilev\u00f2 che la composizione della polvere \u00e8 simile a quella delle meteoriti di condrite carboniosa.\nIn tutto le sonde Vega 1 e 2 restituirono circa 1\u00a0500 immagini della cometa di Halley. Le operazioni delle sonde continuarono per alcune settimane dopo l'incontro con la Halley.\nVega 1 e 2 si trovano attualmente in un'orbita eliocentrica."}
{"id": "1178907", "revid": "827882", "url": "https://it.wikipedia.org/wiki?curid=1178907", "title": "Assistente di volo", "text": "L'assistente di volo, o membro dell'equipaggio di cabina (conosciuto anche come steward nel caso sia di sesso maschile o hostess se \u00e8 una donna), \u00e8 definito dal Codice della navigazione \"personale addetto ai servizi complementari di bordo\".\nRuoli e capacit\u00e0.\nLa sua responsabilit\u00e0 primaria \u00e8 garantire la sicurezza dei passeggeri a bordo degli aerei.\n\u00c8 compito primario degli assistenti di volo:\nIn Italia gli assistenti di volo sono certificati secondo gli standard dell'ENAC e devono conoscere, saper utilizzare e saper illustrare prima del decollo le dotazioni di emergenza dei velivoli su cui operano e su cui sono certificati.\nUn'altra loro responsabilit\u00e0 \u00e8 il servizio di bordo, che permette di assistere i passeggeri durante il volo per ogni necessit\u00e0, garantendo al contempo un alto grado di comfort.\nAltri significati.\nLa parola hostess, oltre che per gli assistenti di volo di sesso femminile, si utilizza anche nell'accezione di hostess-promoter nell'organizzazione di meeting, fiere ed altri eventi.\nPatrono.\nIl 2 marzo 1962 papa Giovanni XXIII ha nominato santa Bona \"patrona delle assistenti dei viaggiatori\", in virt\u00f9 della spiccata vocazione della santa a confortare e sorreggere i pellegrini nei momenti pi\u00f9 difficili."}
{"id": "1178909", "revid": "773636", "url": "https://it.wikipedia.org/wiki?curid=1178909", "title": "Pieve di San Leonino in Conio", "text": "La pieve di San Leonino in Conio si trova a San Leonino, nel comune di Castellina in Chianti, in provincia di Siena.\nStoria.\nIl piviere di San Leonino \u00e8 situato sul versante valdelsano dei Monti del Chianti ed \u00e8 ricordato in documenti datati 1043, 1076 e 1077. A quel tempo faceva parte della diocesi di Fiesole ma trovandosi al confine tra le diocesi di Fiesole, Firenze, Siena e Volterra fu sempre al centro di contese per ottenerne il controllo. Il vescovo di Fiesole ottenne la conferma dei suoi possessi su San Leonino in ben quattro bolle pontificie spedite da papa Pasquale II nel 1103, da papa Innocenzo II nel 1134 e nel 1143 e da papa Eugenio III nel 1153. Il piviere era composto da 15 suffraganee anche se alcune di esse economicamente dipendevano dalla non lontana Badia a Coltibuono.\nIl toponimo \"in Conio\" appare per la prima volta nel cosiddetto Lodo di Poggibosi, pronunciato dal Podest\u00e0 di Poggibonsi Ogerio in data 4 giugno 1203 che regolava il confine tra Firenze e Siena. Nel corso del XIV secolo, in seguito alle varie contese territoriali tra Firenze e Siena, la pieve entr\u00f2 definitivamente all'interno dello stato fiorentino.\nNel 1592 insieme alle chiese di Leccia e di Rondinella venne assegnata alla nuova diocesi di Colle, fatto questo che comport\u00f2 la perdita di quasi tutto il suo territorio. Alla fine del XVIII secolo, forse a causa di un cedimento strutturale la chiesa venne in gran parte riedificata. Nel XIX secolo la chiesa era ormai ridotta a semplice parrocchia.\nDescrizione.\nIn origine la pieve di San Leonino in Conio era una basilica a tre navate scandite da cinque pilastri rettangolari e terminante in un'abside, nel corso del XVIII secolo la chiesa fu ridotta da tre ad una navata e quindi ristrutturata.\nLa parte pi\u00f9 interessante dell'edificio \u00e8 la tribuna dove spicca il volume dell'abside centrale che presenta una monofora a doppio sguancio e archivolto monolitico; la coronatura del volume absidale presenta una cornice sgusciata. Nella fiancata nord si intravedono le tracce di una delle due navate minori che dovevano terminare anch'esse in un'abside semicircolare nella quale si apriva una stretta monofora.\nAll'interno. all'altezza del presbiterio \u00e8 possibile riconoscere le sagome dei pilastri e dell'ultima campata della chiesa romanica. L'aspetto medievale \u00e8 dovuto ai ripristini ottocenteschi che hanno riguardato anche la decorazione a stelle delle volte interne.\nAlla sua sinistra sorge il piccolo edificio gi\u00e0 sede della Compagnia."}
{"id": "1178912", "revid": "30610", "url": "https://it.wikipedia.org/wiki?curid=1178912", "title": "Integer sort", "text": ""}
{"id": "1178918", "revid": "78273", "url": "https://it.wikipedia.org/wiki?curid=1178918", "title": "Pietro Giuliano Eymard", "text": ""}
{"id": "1178920", "revid": "773636", "url": "https://it.wikipedia.org/wiki?curid=1178920", "title": "Pieve di Sant'Agnese in Chianti", "text": "La pieve di Sant'Agnese in Chianti \u00e8 un edificio religioso situato a Sant'Agnese, nel comune di Castellina in Chianti, in provincia di Siena.\nStoria.\nDella chiesa si hanno memorie fin dal 1046 quando appare citata in una carta della Badia a Passignano. La chiesa apparteneva alla diocesi di Siena e il 10 aprile 1056 il vescovo senese Giovanni concesse la pieve di Sant'Agnese \"a Tarciano\" (cos\u00ec era allora denominata) a tali Omincio, Martino e Alberto che vi fondarono una comunit\u00e0 di canonici che risulta ancora attiva il 3 aprile 1225. Nell'XI secolo erano signori del territorio circostante sia dei laici che dei religiosi, tra i quali \u00e8 rimasta testimonianza di un tale Venerello di Pietro e dell'abate del monastero di Sant'Eugenio a Siena, al quale il piviere venne concesso in data 4 giugno 1081. I rettori della pieve ricoprirono ruoli importanti all'interno della chiesa senese come ad esempio il pievano Bellino che nel 1108 fece da notaio in occasione di una compravendita di beni tra un sacerdote di Poggibonsi e l'abate di Marturi. L'importanza della chiesa \u00e8 testimoniata anche dalla nuova consacrazione della pieve che si tenne il 1\u00ba gennaio 1140 alla presenza del vescovo di Pistoia sant'Atto e del vescovo di Siena Raniero; in quell'occasione il vescovo senese conferm\u00f2 alla pieve tutti i suoi diritti sui tributi del piviere escludendo la chiesa di Monternano ma concedendo delle terre poste nel popolo di santa Maria a Talciona.\nNel 1155 venne fondata dai conti Guidi la citt\u00e0 di \"Podium Bonitii\", posta in territorio fiorentino, e Sant'Agnese venne compresa nel suo distretto; questa inclusione port\u00f2 ad un conflitto di competenze tra la diocesi senese e quella fiorentina, conflitto concluso col la bolla di papa Clemente III datata 20 aprile 1189 in cui si conferm\u00f2 il possesso della pieve all'episcopato senese. Il possesso di Sant'Agnese non interessava solo i religiosi ma anche la Repubblica di Siena e ci\u00f2 port\u00f2 all' In occasione del Lodo di Poggibonsi, accordo sui confini tra Firenze e Siena pronunciato dal podest\u00e0 poggibonsese Ogerio, il 4 giugno 1203 la pieve di Sant'Agnese veniva posta nuovamente in territorio fiorentino. I senesi fecero ricorso al papa e Gregorio IX con breve dell'aprile 1230 la assegnava a Siena; nel territorio assegnato ai senesi erano comprese anche le chiese poste all'interno del castello di Poggibonsi, chiese sulle quali il comune poggibonsese rivendicava dei diritti.\nCome si vede la chiesa era oggetto di contese tra le due potenti citt\u00e0, contese che sfociarono anche in atti di guerra come quello per la conquista del vicino Castello di Monternano, ma nonostante ci\u00f2 la chiesa ricavava dal suo territorio rendite economiche enormi. Il territorio a lei sottoposto comprendeva ben 23 chiese suffraganee e le decime pagate lo dimostrano; nel 1276 paga 17 lire e 4 soldi senesi mentre dal 1277 al 1303 pag\u00f2 sempre 20 lire. Oltre a questo le rendite della chiesa permisero al suo pievano di poter partecipare, per dieci giorni e con sei cavalli, alla guerra che, nel maggio 1308, si combatt\u00e9 tra San Gimignano e Volterra, schierandosi con i sangimignanesi.\nNel 1378 venne irrobustita la torre campanaria dall'allora pievano Andrea Neri da San Donato in Poggio; questa notizia merita di essere citata perch\u00e9 ancora oggi alla base del campanile \u00e8 murata una lapide in pietra che ricorda l'avvenimento e recita: \nDal XVI secolo in poi la popolazione crebbe costantemente: nel 1551 furono censiti 124 abitanti, che divennero 308 nel 1745 e 287 nel 1833 ma nonostante ci\u00f2, in questo lasso di tempo, non si fecero mai lavori di ampliamento alla pieve ad eccezione del Seicento quando dopo un terremoto croll\u00f2 il campanile e dopo la seconda guerra mondiale quando si dovette praticamente ricostruire quasi tutta la chiesa.\nAttualmente presso la chiesa ha sede una casa di riposo.\nArchitettura e patrimonio artistico.\nL'attuale edificio, a tre navate divise da pilastri quadrati e concluse da altrettante absidi, \u00e8 situato all'interno di un complesso fortificato comprendente la chiesa, la cappella della compagnia sul fianco nord, il campanile, la canonica, il chiostro a sud e lo spazio antistante la chiesa. Tale complesso appare pressoch\u00e9 identico a quello raffigurato nella Pianta dei Capitani di Parte Guelfa risalente al XVI secolo. Quasi tutto il complesso \u00e8 stato ricostruito dopo che nel 1944 era stato distrutto.\nEsterno.\nLa facciata \u00e8 stata ricostruita rispettando il profilo originario cos\u00ec come le fiancate della chiesa, anche se la parte esposta a sud ancora presenta il paramento in alberese originale. Con le pietre recuperate sono state ricostruite anche due monofore a doppia strombatura e il portale laterale che, nell'architrave, presenta delle decorazioni simili a quelle visibili nella chiesa suffraganea di Cedda e cio\u00e8 delle rosette a quattro o pi\u00f9 punte e una croce greca.\nAnche la tribuna \u00e8 stata ricostruita rispettando le forme di un tempo ed \u00e8 caratterizzata dalla presenza di tre absidi semicircolari, una per ogni navata; l'abside centrale, la maggiore, ha nel suo corpo tre monofore centinate mentre sulle minori vi \u00e8 una piccola finestra architravata.\nInterno.\nL'interno si presenta nella forma conferitole dopo l'ultima guerra: \u00e8 stato intonacato ed \u00e8 coperto a capriate. Lo spazio interno \u00e8 identico alla chiesa del 1140: le tre navate sono divise da cinque arcate poggianti su pilastri e terminano nelle absidi. Caratteristica \u00e8 la notevole obliquit\u00e0 della facciata rispetto alle navate, tanto che la navata destra ha una piccola arcata in pi\u00f9. Nessun capitello mostra delle decorazioni ad eccezione di un capitello posto su una colonna sulla destra che presenta un toro sormontato da un abaco quadrato. Nell'interno una \"Madonna col Bambino e santi\" di Bicci di Lorenzo.\nCampanile.\nPosto sul fianco meridionale, il campanile in origine doveva essere una torre di difesa. Alla base rimane la poderosa scarpatura realizzata alla fine del XIV secolo. Per circa met\u00e0 della sua notevole altezza \u00e8 ancora presente il paramento murario originale costituito da bozze di alberese; a met\u00e0 del tronco si apre una finestra architravata.\nA sud del chiostro vi \u00e8 un'altra possente torre, che forse aveva funzione di cassero nel quale risiedevano i pievani. Presenta un portale ad arco estradossato in stile pisano."}
{"id": "1178927", "revid": "1752782", "url": "https://it.wikipedia.org/wiki?curid=1178927", "title": "Catalogo Kinsky/Halm", "text": "Il Catalogo Kinsky/Halm \u00e8 un catalogo tematico-bibliografico delle opere di Ludwig van Beethoven pubblicato dalla casa editrice G. Henle Verlag nel 1951 con il titolo \"Das Werk Beethovens / Thematisch-bibliographisches Verzeichnis seiner s\u00e4mtlichen vollendeten Kompositionen\" (Le opere di Beethoven / Catalogo tematico-bibliografico delle sue composizioni completate) e curato da Georg Kinsky, riveduto e aggiornato da Hans Halm.\nIl catalogo contiene l'elenco delle opere di Beethoven con numero di opus (138 numeri), quelle senza numero di opus (Werke ohne Opus = WoO), e le opere dubbie e spurie. Esso contiene anche una serie di indici, fra i quali quello delle dediche e quello dei lieder elencati per titolo e per incipit del testo.\nDopo essere stato per decenni un insostituibile punto di riferimento per gli studiosi beethoveniani, \u00e8 oggi sostituito dal nuovo catalogo tematico, sempre pubblicato da Henle Verlag ed edito da Kurt Dorfm\u00fcller, Norbert Gertsch e Julia Ronge."}
{"id": "1178930", "revid": "78273", "url": "https://it.wikipedia.org/wiki?curid=1178930", "title": "Divisione militare", "text": ""}
{"id": "1178935", "revid": "36426", "url": "https://it.wikipedia.org/wiki?curid=1178935", "title": "Chiesa di Santa Costanza (Roma)", "text": ""}
{"id": "1178936", "revid": "476256", "url": "https://it.wikipedia.org/wiki?curid=1178936", "title": "Esplosione Omega", "text": ""}
{"id": "1178941", "revid": "287204", "url": "https://it.wikipedia.org/wiki?curid=1178941", "title": "Boilies", "text": ""}
{"id": "1178945", "revid": "228587", "url": "https://it.wikipedia.org/wiki?curid=1178945", "title": "Rossano Pal\u00f9", "text": "Biografia.\nInizia la carriera musicale nel 1989 suonando la chitarra in alcune band metal. Nel 1995 decide di dedicarsi alla musica house-dance.\nCome DJ vanta numerose produzioni e remix a livello mondiale, prima fra tutte la hit \"To the night \u2013 La Fuertezza\" rimasta al primo posto della classifica italiana ed europea per molte settimane. Fra le altre importanti produzioni ricordiamo \"Angelmoon\", \"He's all I want\" con la voce di Moony (primo posto nella Billboard maxy-single chart), \"Moody Experience\", \"Cappery EP\" (con Stefano Cal) ed i dischi dei Cappery Boy. \nNel 2001 si unisce al progetto DB Boulevard, il cui singolo \"Point of View\" tocca i primi posti in tutte le classifiche europee e viene inoltre nominato agli MTV Awards del 2003 (Barcellona) e gli Italian Awards. \nCon i DB produce successivamente \"Believe\" (ancora ai primi posti delle classifiche europee), \"Hard Frequency\" (usata per uno spot della Garnier) e \"Baster\u00e0\" con cui partecipa al Festival di Sanremo. \nHa inoltre prodotto il disco di Moony (\"Flying Away\"). Da ricordare anche fra i tantissimi remix di livello internazionale \"Tweet Boogie 2 Night\", \"Booty Luv\" (primi posti classifiche europee DANCE e UK chart), Laura Pausini \"If Thats Love\" (primo posto Billboard per 3 settimane) e \"Cerrone Love on the Dancefloor\" (primo posto in Francia). In seguito lavora al progetto Drive, in collaborazione con il produttore, compositore, polistrumentista Leo Ferrara."}
{"id": "1178946", "revid": "44627", "url": "https://it.wikipedia.org/wiki?curid=1178946", "title": "Catena (matematica)", "text": ""}
{"id": "1178947", "revid": "83531", "url": "https://it.wikipedia.org/wiki?curid=1178947", "title": "Cubo di Rubik", "text": "Il cubo di Rubik o cubo magico (\"Rubik-kocka\" in ) \u00e8 un celebre poliedro magico 3D inventato dal professore di architettura e scultore ungherese Ern\u0151 Rubik nel 1974.\nChiamato originariamente \"Magic Cube\" (Cubo magico) dal suo inventore, nel 1980 il rompicapo fu rinominato \"Rubik's Cube\" (\"Cubo di Rubik\") dalla Ideal, che lo mise in commercio grazie all'uomo d'affari Tibor Laczi e al fondatore di \"Seven Towns\" Tom Kremer. Nello stesso anno vinse un premio speciale dalla giuria dello \"Spiel des Jahres\" in Germania, Al gennaio 2009 ne erano stati venduti nel mondo 350 milioni, rendendo il cubo di Rubik il puzzle pi\u00f9 venduto al mondo. \u00c8 considerato da molti il giocattolo pi\u00f9 venduto della storia.\nOgnuna delle sei facce del cubo \u00e8 ricoperta da nove adesivi dello stesso colore: bianco, giallo, rosso, verde, blu e arancione. Generalmente il bianco \u00e8 opposto al giallo, il rosso all'arancione, e il verde al blu; il bianco, il blu e il rosso sono ordinati in senso orario attorno al corrispettivo angolo del cubo. Nei primi cubi messi in commercio, la posizione dei colori variava da un cubo all'altro. Un meccanismo interno permette alle facce di ruotare ognuna in modo indipendente dalle altre cinque, cos\u00ec da mescolare i colori del cubo. Per risolvere il rompicapo bisogna fare in modo che ogni faccia torni a mostrare un solo colore. Rompicapi simili sono stati sviluppati nel tempo, con differenti dimensioni, colori, facce e adesivi, ma non tutti realizzati da Rubik.\nEbbe il massimo della sua popolarit\u00e0 all'inizio degli anni ottanta e decenni dopo \u00e8 ancora noto e venduto. Molti \"speedcuber\" continuano a confrontarsi in gare internazionali nel tentativo di risolvere il cubo di Rubik e altri twisty puzzle nel minor tempo possibile e in varie categorie. Dal 2003, la World Cube Association organizza e regolamenta tornei e gare in tutto il mondo, registrando i record nelle varie categorie.\nStoria e sviluppo.\nConcezioni iniziali.\nNel marzo 1970, Larry D. Nichols invent\u00f2 un \"puzzle con i pezzi rotabili in gruppo\" di dimensioni 2\u00d72\u00d72 e ne deposit\u00f2 un brevetto canadese. Il cubo di Nichols era tenuto insieme da dei magneti. A Nichols venne concesso lo l'11 aprile 1972, due anni prima che Rubik inventasse il suo cubo.\nIl 9 aprile 1970 Frank Fox present\u00f2 la domanda di brevetto per il suo puzzle \"3\u00d73\u00d73 sferico\". Ricevette il brevetto britannico (1344259) il 16 gennaio 1974.\nInvenzione di Rubik.\nA met\u00e0 degli anni '70, Ern\u0151 Rubik lavorava al Dipartimento di Interior Design della Moholy-Nagy University of Art and Design a Budapest. Nonostante la largamente nota versione secondo cui Rubik avrebbe costruito il cubo come uno strumento didattico per insegnare ai suoi studenti a comprendere gli oggetti 3D, il suo vero obiettivo era di risolvere il problema strutturale di muovere le singole parti in modo indipendente senza far crollare l'intero meccanismo. Non si rese conto di aver creato un rompicapo finch\u00e9 non mescol\u00f2 per la prima volta il cubo e cerc\u00f2 di ricomporlo. Il cubo originale differiva lievemente da quello odierno: era monocolore, di legno e con gli angoli smussati; inoltre, all'inizio si diffuse solo tra i matematici ungheresi, interessati ai problemi statistici e teorici che il cubo poneva. Rubik ottenne il brevetto ungherese HU170062 per il suo \"Magic Cube\" (\"B\u0171v\u00f6s kocka\" in ungherese) nel 1975, dopo aver apportato le modifiche che lo avrebbero portato ad essere tale e quale al puzzle moderno.\nI primi lotti di esemplari del Magic Cube vennero prodotti nel 1977 e distribuiti nei negozi di giocattoli di Budapest da parte della Polithechnika, produttrice di giocattoli. Il Magic Cube era tenuto insieme da pezzi di plastica che si incastravano tra di loro, impedendo che il cubo si smontasse facilmente, a differenza dei magneti nel design di Nichols. Con il permesso di Ern\u0151 Rubik, l'uomo d'affari Tibor Laczi port\u00f2 uno dei cubi alla fiera dei giocattoli di Norimberga, in Germania, nel febbraio 1979 nel tentativo di renderlo popolare. Il rompicapo di Rubik venne quindi notato da Tom Kremer, fondatore dell'azienda di giocattoli Seven Towns, e i due firmarono un contratto con la Ideal Toy nel settembre 1979 per vendere il cubo in tutto il mondo. La Ideal voleva almeno un nome riconoscibile da registrare come marchio; naturalmente, in seguito a questo accordo, nel 1980 al rompicapo di Rubik venne dato il nome del suo inventore. Il cubo fece il suo debutto internazionale alle fiere di giocattoli di Londra, Parigi, Norimberga e New York nel gennaio e febbraio 1980.\nPrima di venire commercializzato in Occidente fu studiato il modo per poterlo produrre secondo le specifiche di sicurezza occidentali. Venne realizzato un cubo pi\u00f9 leggero, e la Ideal decise di rinominarlo. Vennero presi in considerazione nomi come \"The Gordian Knot\" (\"Il nodo gordiano\") e \"Inca Gold\" (\"Oro inca\"), ma alla fine la compagnia opt\u00f2 per \"Rubik's Cube\" (\"il cubo di Rubik\"), e il primo lotto venne esportato dall'Ungheria nel maggio del 1980.\nGli anni 1980: il cubo come moda del momento.\nDopo che i primi lotti del cubo di Rubik vennero distribuiti nel maggio del 1980, le vendite furono inizialmente modeste, ma l'Idea inizi\u00f2 a met\u00e0 dell'anno una campagna pubblicitaria televisiva supportata da inserzioni pubblicitarie all'interno dei giornali. Alla fine del 1980, il cubo di Rubik vinse lo Spiel des Jahres, un premio speciale tedesco come miglior gioco dell'anno, e vinse premi analoghi come miglior gioco nel Regno Unito, in Francia e negli Stati Uniti. Entro il 1981 il cubo divenne una moda, e si stima che nel periodo tra il 1980 e il 1983 vennero venduti circa 200 milioni di cubi di Rubik in tutto il mondo. Nel solo 1982 ne furono venduti oltre 100 milioni di pezzi e Ern\u0151 Rubik divenne il cittadino pi\u00f9 ricco del suo paese. Nel marzo del 1981 si tennero le prime gare di speedcubing, organizzate dal Guinness dei primati a Monaco, e il cubo di Rubik venne raffigurato sulla copertina del \"Scientific American\" dello stesso mese. Nel giugno 1981, il \"The Washington Post\" scrisse che il cubo di Rubik era \"un puzzle che in questo momento si sta muovendo come il \"fast food\"... l\"'Hula hoop\" o la \"Bongo Board\" di quest'anno\", e nel settembre 1981 il \"New Scientist\" scrisse che il cubo aveva \"attirato l'attenzione di persone di et\u00e0 tra i 7 e i 70 anni di tutto il mondo questa estate.\"\nDal momento che la maggior parte delle persone riusciva a risolvere soltanto una o due facce del cubo, vennero pubblicati molti libri sull'argomento, inclusi \"Notes on Rubik's \"Magic Cube\"\" (1980) di David Singmaster e \"You Can Do the Cube\" (1981) di Patrick Bossert. Il cubo di Rubik era diventato cos\u00ec famoso che il libro del dodicenne inglese Patrick Bossert, la prima guida scritta su come risolvere il rompicapo, ha venduto nel mondo oltre un milione e mezzo di copie. In un particolare momento del 1981, tre tra i dieci maggiori \"best seller\" negli Stati Uniti erano libri su come risolvere il cubo di Rubik, e il libro pi\u00f9 venduto nel 1981 fu \"The Simple Solution to Rubik's Cube\", di James G. Nourse, che vendette oltre sei milioni di copie. Nel 1981, il Museum of Modern Art di New York espose un cubo di Rubik, e all'Esposizione internazionale 1982 di Knoxville, Tennessee, venne messo in mostra un cubo di Rubik alto quasi due metri. L'emittente televisiva ABC realizz\u00f2 addirittura un cartone animato chiamato \"Rubik, the Amazing Cube\". Nel giugno del 1982, si tenne il primo World Rubik's Cube Championship, a Budapest, e rimase l'unica gara ad essere riconosciuta come ufficiale finch\u00e9 il campionato non venne rinnovato nel 2003.\nA ottobre 1982, il \"New York Times\" riport\u00f2 che le vendite del cubo erano crollate e che \"la moda del momento \u00e8 morta\", ed entro il 1983 era chiaro che le vendite erano ormai precipitate. Tuttavia, in alcuni paesi comunisti, come Cina e USSR, la moda era scoppiata in ritardo e la domanda era ancora alta a causa della carenza di cubi.\nI cubi di Rubik continuarono ad essere venduti durante tutti gli anni 1980 e 1990. \nAnni novanta e 2000.\nNel 1990 Ern\u0151 Rubik divenne presidente della \"Hungarian Engineering Company\" e fonda la \"Rubik International\" al fine di sostenere i giovani designer. Nel 1995, per celebrare il 15\u00ba anniversario del cubo magico, la \"Diamond Cutters International\" ha realizzato un cubo di 185 carati fatto d'oro e di gioielli colorati, chiamato \"Masterpiece Cube\". Tuttavia, fu soltanto agli inizi degli anni 2000 che l'interesse nei confronti del cubo torn\u00f2 a crescere nuovamente. Negli Stati Uniti, le vendite raddoppiarono tra il 2001 e il 2003, e il \"Boston Globe\" riport\u00f2 che stava \"diventando di nuovo bello possedere un cubo di Rubik\". Il World Rubik's Games Championship del 2003 fu la prima gara ufficiale di speedcubing dal 1982; venne organizzato a Toronto e cont\u00f2 83 partecipanti. Il torneo port\u00f2 alla formazione della World Cube Association nel 2004. Si dice che le vendite annuali dei cubi di marca Rubik toccarono i 15 milioni di esemplari venduti nel mondo nel 2008. Parte del nuovo interesse venne attribuito all'avvento dei siti Internet di condivisione video, come YouTube, che permisero agli appassionati di condividere le loro strategie di risoluzione del rompicapo. In seguito allo scadere del brevetto di Rubik nel 2000, altre marche di cubi comparvero sul mercato, specialmente da parte di aziende cinesi. Molti di questi cubi di fattura cinese sono stati progettati per essere veloci e maneggevoli con agilit\u00e0 (sono infatti denominati speedcubes), e per questo sono preferiti dagli \"speedcuber\".\nNel 2005, per il 25\u00ba anniversario del rompicapo, \u00e8 stata messa in vendita una speciale e limitata edizione del cubo di Rubik, con il logo ufficiale - Rubik's Cube 1980-2005 - stampato sul quadrato centrale di colore bianco. Il 5 febbraio 2009 \u00e8 stato presentato a una fiera in Germania il Rubik's 360.\nAltri marchi e progetti.\nSfruttando l'iniziale carenza di cubi di Rubik sul mercato, nel tempo sono apparsi molti altri marchi e variazioni. Ad oggi, i brevetti sono scaduti e molte aziende cinesi (come Moyu, Dayan, Qiyi, Yuxin e GAN, tra le pi\u00f9 note) producono varianti, in quasi la totalit\u00e0 dei casi con miglioramenti, del cubo di Rubik e del V-cube.\nStoria del brevetto.\nNichols assegn\u00f2 il suo brevetto al suo datore di lavoro, la Moleculon Research Corp., che fece causa alla Ideal nel 1982. Nel 1984, la Ideal perse la causa per violazione di brevetto e ricorse in appello. Nel 1986, la corte d'appello decise che il cubo di Rubik 2\u00d72\u00d72 violava il brevetto di Nichols, ma ribalt\u00f2 il giudizio sul cubo di Rubik 3\u00d73\u00d73.\nNello stesso periodo in cui il brevetto presentato da Rubik era ancora sotto esame, Terutoshi Ishigi, un ingegnere e proprietario di una ferriera vicino a Tokyo, deposit\u00f2 un brevetto giapponese per un meccanismo quasi identico, che venne accettato nel 1976 (brevetto giapponese numero JP55-008192). Fino al 1999, quando venne applicato un emendamento sulla legge giapponese per i brevetti, l'ufficio brevetti giapponese accettava brevetti giapponesi all'interno del Giappone per prodotti tecnologici non divulgati, anche senza il requisito di novit\u00e0 a livello mondiale. Pertanto, il brevetto di Ishigi \u00e8 generalmente considerato come una reinvenzione indipendente per quel tempo. Rubik deposit\u00f2 ulteriori brevetti nel 1980, incluso un altro brevetto ungherese il 28 ottobre. Negli Stati Uniti, Rubik ottenne lo per il suo cubo il 29 marzo 1983. Questo brevetto \u00e8 scaduto nel 2000.\nNel 2003, l'inventore greco Panagiotis Verdes ha brevettato un metodo per produrre versioni del cubo di dimensioni superiori al 5\u00d75\u00d75, fino ad arrivare all'11\u00d711\u00d711. Nel giugno del 2008 sono entrati in vendita i modelli 6\u00d76\u00d76 e 7\u00d77\u00d77 nella linea \"V-cube\" di Verdes, che dal 2017 produce sia modelli di dimensioni standard (2\u00d72\u00d72, 3\u00d73\u00d73, 4\u00d74\u00d74) che di dimensioni maggiori (5\u00d75\u00d75, 6\u00d76\u00d76, 7\u00d77\u00d77, 8\u00d78\u00d78 e 9\u00d79\u00d79).\nMarchio registrato.\nRubik's Brand Ltd. detiene anche i marchi registrati per le parole \"Rubik\" e \"Rubik's\" e per le rappresentazioni 2D e 3D del rompicapo. Tali marchi registrati sono stati confermati da una decisione del 25 novembre 2014 da parte del Tribunale dell'Unione europea, durante la difesa con successo contro un produttore di giocattoli tedesco intenzionato ad invalidarli. Tuttavia, i costruttori di giocattoli europei hanno comunque il diritto di produrre giocattoli di forma diversa che abbiano simili modi di ruotare o componenti con caratteristiche di movimento analoghe, come ad esempio lo Skewb, il Pyraminx o la Impossiball.\nIl 10 novembre 2016, il cubo di Rubik ha perso una battaglia legale lunga dieci anni a proposito dei marchi registrati. L'istituzione pi\u00f9 importante dell'Unione europea, la Corte di giustizia, ha decretato che la forma del rompicapo non era sufficiente a garantire la sua protezione come marchio registrato.\nCaratteristiche.\nMeccanismo.\nIl cubo di Rubik, nella sua versione originale, misura su ogni lato e all'apparenza esterna presenta 9 quadrati su ognuna delle sue sei facce, per un totale di 54 quadrati colorati. Solitamente i quadrati differiscono tra loro per il colore, con un totale di 6 colori differenti. Quando il cubo di Rubik \u00e8 risolto, ogni faccia ha tutti i nove quadrati dello stesso colore.\nIl cubo \u00e8 composto da 26 distinti cubi pi\u00f9 piccoli (in inglese anche detti \"cubies\"), che presentano una struttura interna non visibile che permette a ciascun pezzo di incastrarsi con gli altri, garantendo comunque il libero movimento in posizioni diverse. I pezzi centrali di ciascuna delle sei facce, tuttavia, sono soltanto delle superfici ancorate al centro del meccanismo. Questi pezzi centrali permettono agli altri cubi pi\u00f9 piccoli di fissarsi ad essi e potersi muovere. Ci sono quindi 21 pezzi distinti: un \"nucleo\" centrale, con tre assi intersecati fra di loro, che tiene fermi i sei quadrati centrali lasciandoli per\u00f2 ruotare su se stessi, e altri 20 pezzi che si \u00e0ncorano su di esso per formare il puzzle completo.\nOgni pezzo centrale ruota attorno a una vite fissata al meccanismo centrale. Una molla, posta tra ciascuna vite e il suo pezzo centrale, mantiene il pezzo stesso in tensione verso l'interno, garantendo una compattezza generale della struttura. Nei cubi utilizzati oggi per lo speedcubing, si pu\u00f2 stringere o allentare ciascuna vite per modificare la tensione del cubo a proprio piacimento, in modo da adattare il cubo stesso alle proprie esigenze. Questo non \u00e8 possibile con i cubi del brand ufficiale Rubik, nei quali non si pu\u00f2 agire in alcun modo sulla tensione dei componenti.\nIl cubo di Rubik pu\u00f2 essere disassemblato senza troppe difficolt\u00e0, tipicamente ruotando di 45\u00b0 la faccia superiore e facendo quindi leva su uno dei pezzi laterali fino a separarlo dal resto dei pezzi, che possono poi essere rimossi dal cubo individualmente. Nel casi di cubi pi\u00f9 moderni, invece, \u00e8 necessario rimuovere la superficie di plastica di uno dei pezzi centrali, quindi allentare la vite che lo collega al meccanismo centrale cos\u00ec da poter separare il cubo nei suoi vari pezzi.\nCi sono sei pezzi centrali che mostrano un lato colorato (identificando, nei cubi in cui ogni lato ha un numero dispari di pezzi, il colore della faccia stessa), dodici pezzi ai bordi che mostrano due facce colorate, e otto pezzi angolari che hanno i tre lati colorati. La colorazione tradizionale del cubo di Rubik \u00e8 illustrata qui a fianco (nella sua configurazione classica rosso-arancione, bianco-giallo, blu-verde), tuttavia esistono in commercio anche cubi con una diversa disposizione dei colori o con colori differenti. I cubi da speedcubing vengono solitamente venduti in tre configurazioni principali: \"nera\", in cui il cubo \u00e8 realizzato in plastica nera su cui vengono applicati degli adesivi colorati (come nel cubo di Rubik originale), \"bianca\", simile alla precedente ma realizzata con plastica bianca, e \"stickerless\", in cui non sono presenti adesivi sul cubo, il quale \u00e8 realizzato in plastica colorata.\nPermutazioni.\nLo scopo del gioco \u00e8 di risalire alla posizione originale dei cubetti portando il cubo ad avere per ogni faccia un colore uguale. L'originale cubo di Rubik (3\u00d73\u00d73) \u00e8 composto da otto angoli e dodici spigoli. Esistono quindi 8! (40.320) modi diversi di disporre i diversi pezzi angolari nel cubo. Ogni angolo pu\u00f2 essere ruotato in tre posizioni diverse, ma solo sette degli otto angoli possono essere ruotati in modo indipendente; la disposizione dell'ultimo angolo dipender\u00e0 dalla posizione degli altri sette. Questo fornisce 37 (2.187) diverse possibilit\u00e0. Ci sono 12!/2 (239.500.800) modi di disporre i dodici spigoli, ciascuno dei quali pu\u00f2 essere ruotato in modo indipendente ad eccezione dell'ultimo, la cui posizione dipende da quella degli altri undici, per un totale di 211 (2.048) modi diversi. Il numero totale di permutazioni del cubo di Rubik, ovvero il numero totale di configurazioni che il cubo pu\u00f2 assumere, \u00e8 perci\u00f2 dato da:\nche equivale approssimativamente a 43 trilioni (circa formula_2). Le pubblicit\u00e0 iniziali dell'originale cubo di Rubik presentavano il puzzle come avente \"oltre 3.000.000.000 (tre miliardi) di combinazioni ma solo una soluzione\". Avendo a disposizione tanti cubi di Rubik quante sono le sue possibili configurazioni, sarebbe possibile ricoprire la superficie della Terra 275 volte.\nIl numero precedente si riferisce alla quantit\u00e0 di permutazioni che si possono ottenere dal momento che il meccanismo centrale permette di disporre, come unico movimento, della rotazione di ogni faccia intorno al proprio pezzo centrale, e quindi della rotazione in contemporanea di 4 angoli e 4 spigoli. Se invece si considerano le permutazioni che si possono ottenere riassemblando il cubo dopo averlo smontato fisicamente, allora si ottiene un numero 12 volte pi\u00f9 grande:\novvero all'incirca 519 trilioni possibili disposizioni dei singoli pezzi che compongono il cubo, ma solo una su dodici tra queste \u00e8 effettivamente risolvibile. Questo perch\u00e9 non esiste un algoritmo (una sequenza di mosse) che permetta di scambiare tra di loro una singola coppia di spigoli o di ruotare un singolo angolo o spigolo, senza modificare la posizione degli altri pezzi.\nIn particolare, tra i casi impossibili da ottenere a partire da un cubo risolto ci sono:\nVersioni.\nIl rompicapo \u00e8 disponibile in 4 versioni principali differenti. In seguito sono state create ulteriori versioni, ma non altrettanto diffuse. (esempio: vedi Cubo di Rubik 360)\nRecentemente, l'inventore greco Panagiotis Verdes ha brevettato un metodo di creazione del rompicapo per superare la versione 5\u00d75\u00d75, fino ad arrivare a 11\u00d711\u00d711. Questi modelli, che includono un meccanismo migliorato per le versioni 3\u00d73\u00d73, 4\u00d74\u00d74 e 5\u00d75\u00d75, sono adatti per risolvere velocemente il rompicapo mentre le tradizionali versioni del cubo superiori a 3\u00d73\u00d73 tendono a rompersi facilmente. Nel giugno del 2008 sono entrati in vendita i modelli 6\u00d76\u00d76 e 7\u00d77\u00d77.\nVi \u00e8 inoltre una variazione del cubo di Rubik chiamata \"Sudokube\": come suggerisce il nome \u00e8 una combinazione del cubo con il popolare gioco di logica \"Sudoku\". La versione non ufficiale pi\u00f9 grande \u00e8 stata creata nel 2017 dall'ingegnere meccanico francese Gr\u00e9goire Pfennig, che ha costruito un cubo 33\u00d733\u00d733 perfettamente funzionante, costituito da 6153 pezzi mobili tutti stampati in 3D. Questo record \u00e8 stato pubblicato nell'edizione 2020 del Guinness dei primati.\nMetodi risolutivi.\nNotazione.\nMolti appassionati del cubo di Rubik 3\u00d73\u00d73 (e delle sue varianti di dimensioni diverse) utilizzano una notazione sviluppata da David Singmaster, nota come \"notazione di Singmaster\", per distinguere i vari movimenti eseguibili sul cubo. La natura di tale notazione, relativa al modo in cui il risolutore sta impugnando il cubo, permette di utilizzarla per scrivere i diversi algoritmi prescindendo dalla posizione in cui \u00e8 orientato il cubo o dalla disposizione dei colori sulle sue facce:\nLa rotazione \u00e8 definita in senso orario rispetto alla faccia cui \u00e8 riferita, ovvero come se il risolutore avesse la faccia in questione di fronte a lui. Quando la notazione \u00e8 seguita da un simbolo di primo (\" ' \"), la rotazione deve essere eseguita in senso anti-orario. Una lettera seguita da un \"2\" (a volte scritto come 2), invece, indica che dev'essere compiuta una rotazione di 180\u00b0. A titolo di esempio, di seguito viene illustrato un algoritmo noto come \"Sune\" (usato nel metodo CFOP), scritto nella notazione di Singmaster secondo una delle sue formulazioni pi\u00f9 comuni: \"R U R' U R U2 R\"'\nUna delle variazioni pi\u00f9 importanti dalla notazione di Singmaster, e di fatto lo standard ufficiale oggi secondo la WCA, \u00e8 rappresentata dall'utilizzo di \"w\" (\"wide\") per indicare le rotazioni degli strati intermedi al posto delle lettere minuscole. Quindi, ad esempio, scrivere \"Rw\" \u00e8 equivalente a \"r\": entrambe le notazioni indicano una rotazione della faccia \"R\" e dello strato intermedio adiacente ad essa di 90\u00b0 in senso orario.\nIn caso si voglia indicare una rotazione degli strati intermedi, esiste un'estensione della notazione precedente in cui le lettere \"M, E, S\" denotano gli strati interni del cubo:\nIn caso di cubi di dimensioni maggiori (come il cubo 4\u00d74\u00d74), la notazione viene estesa per inglobare tutti gli strati interni. In questi casi, generalmente parlando, le lettere maiuscole (\"F B R L U D\") si riferiscono agli strati pi\u00f9 esterni del cubo (le facce), mentre le lettere minuscole (\"f b r l u d\") indicano gli strati interni. Un asterisco (\"R*\"), un numero davanti alla lettera (\"2R\") o due strati fra parentesi (\"Rr\") indicano che i due strati, esterno ed interno, devono essere ruotati contemporaneamente. Ad esempio, un algoritmo del tipo (\"Rr\")' \"u2\" \"2F\" indica di ruotare i due strati destri pi\u00f9 esterni una volta in senso anti-orario, ruotare lo strato interno superiore due volte e ruotare lo strato interno frontale una volta in senso orario. Per estensione, in caso di cubi pi\u00f9 grandi (5\u00d75\u00d75, 6\u00d76\u00d76, 7\u00d77\u00d77 o maggiori) si introducono rotazioni degli strati ancora pi\u00f9 interni (come \"3R\", che indica la rotazione del terzo strato destro pi\u00f9 interno).\nMetodo a strati.\nIl metodo risolutivo pi\u00f9 intuitivo \u00e8 il \"metodo a strati\". Consiste nella risoluzione strato per strato. Vi sono 7 passi da effettuare (croce, angoli primo strato, secondo strato, orientamento spigoli, permutazione spigoli, orientamento angoli, permutazione angoli). Questo metodo ha il vantaggio di richiedere la memorizzazione di pochi algoritmi, ma non \u00e8 adatto allo \"speedcubing\", perch\u00e9 risulta molto pi\u00f9 lento rispetto ai metodi pi\u00f9 avanzati.\nInfatti difficilmente con questo metodo si riesce a scendere sotto il minuto, mentre con quelli degli speedcubing la media \u00e8 di 8-15 \nsecondi. Questo metodo di risoluzione si pu\u00f2 riassumere cos\u00ec: croce, formare una faccia, completare il secondo strato, completare l'ultimo strato e la faccia opposta a quella di partenza.\nAltri metodi.\nIl \"metodo Petrus\", inventato da Lars Petrus, consta di 7 fasi: costruire il cubo 2\u00d72\u00d72, allargarlo a 2\u00d72\u00d73, orientare gli spigoli, completare 2 superfici, posizionare gli angoli, orientare gli angoli, posizionare gli spigoli. Ha il vantaggio di non disfare quasi mai la parte del cubo che si \u00e8 gi\u00e0 costruita.\nIl \"metodo Fridrich\", che prende il nome dalla sua inventrice, Jessica Fridrich, raggruppa secondo-terzo, quarto-quinto, sesto-settimo passaggio del metodo a strati in singoli passaggi. Esso \u00e8 il metodo generalmente pi\u00f9 veloce, ed il pi\u00f9 usato dagli \"speedcuber\" professionisti. Implica la memorizzazione di 78 algoritmi solo per l'ultimo strato (PLL e OLL); \u00e8 anche chiamato CFOP, che sarebbe l'acronimo delle fasi in cui si divide: Cross (croce), F2L (primi 2 strati), OLL (orientazione dell'ultimo strato) e infine PLL (permutazione dell'ultimo strato).\nEsiste anche un metodo semplificato del metodo Fridrich, il quale comprende F2L intuitivo e non comporta di imparare tutti i PLL e tutti gli OLL, ma imparare solamente 6 PLL e 7 OLL. Ovviamente questo metodo non sar\u00e0 mai veloce come il metodo Fridrich completo, ma permette di risolvere il cubo in 20-40 secondi, rendendolo quindi la via di mezzo tra metodo a strati e Fridrich.\nVi sono, inoltre, altri metodi come il \"corner first\" e \"lo ZB\" (il pi\u00f9 complesso in assoluto con pi\u00f9 di 800 algoritmi). Alcuni metodi non sono utili allo speedcubing, ma al blindfold cubing, ovvero la risoluzione del cubo da bendati. Il risolutore impara a memoria il cubo e successivamente si benda e lo risolve senza pi\u00f9 guardarlo. La teoria di base per quasi tutti i metodi sta nello spostare, tramite algoritmi specifici, pochi pezzi alla volta del cubo, riuscendo cos\u00ec a tenere a mente l'ordine delle modifiche effettuate.\nTra i pi\u00f9 famosi metodi per il blindfold cubing risaltano quelli inventati da Stefan Pochmann: il metodo omonimo (per principianti del blindfold cubing) e il metodo M2/R2, decisamente avanzato, ma molto pi\u00f9 rapido.\nNumero massimo di mosse teoricamente necessarie per la risoluzione.\nPi\u00f9 rotazioni si fanno a partire dal cubo risolto e pi\u00f9 permutazioni si possono ottenere. Fin dagli inizi gli studiosi si sono chiesti quale fosse il pi\u00f9 piccolo numero di rotazioni matematicamente in grado di generare il 100% delle permutazioni che il cubo pu\u00f2 formare, e questo perch\u00e9 di conseguenza costituisce il massimo numero di mosse che potrebbero servire per risolvere il cubo a partire da qualunque configurazione. Nel 1982 David Singmaster e Alexander Frey ipotizzarono che tale numero, che in matematica si definisce \"massimo sufficiente\", potesse essere intorno a venti.\nNei primi anni ottanta Morwen Thistlethwaite, di professione informatico, riusc\u00ec a dimostrare con un calcolatore che era sempre possibile riordinarlo con, al massimo, 52 mosse. Nel 2007, Dan Kunkle e Gene Cooperman (il suo professore), usando metodi di ricerca computerizzati, hanno dimostrato come una qualsiasi configurazione di un cubo 3\u00d73\u00d73 possa essere risolta in un massimo di 26 mosse.\nNel marzo 2008 Tomas Rokicki, programmatore e matematico dell'universit\u00e0 di Stanford, ha dimostrato che tale limite \u00e8 riducibile a 25 mosse. Nel mese successivo sempre il professor Rokicki, assieme a John Welborn, dimostrarono che tale limite era riducibile a 23 mosse, mentre nell'agosto dello stesso anno dimostrarono che il limite massimo scendeva a 22 mosse. Nel luglio 2010 il limite massimo di mosse \u00e8 sceso a 20.\nTale dimostrazione \u00e8 stata realizzata da un gruppo di ricercatori, composto sempre dal professor Tomas Rokicki, da Morley Davidson, matematico presso la Kent State University, John Dethridge, ingegnere di Google e Herbert Kociemba, insegnante di matematica di Darmstadt. La potenza di calcolo necessaria a testare gli algoritmi \u00e8 stata fornita da Google, che per\u00f2 non ne ha specificato l'entit\u00e0.\nIl limite di 20 mosse non pu\u00f2 essere ulteriormente abbassato ed \u00e8 quindi definitivo, in quanto esistono alcune configurazioni del cubo, come il cosiddetto \"superflip\", per le quali \u00e8 stato dimostrato che la risoluzione comporta un numero di mosse non minore di 20. Il record mondiale per la risoluzione nel minor numero di mosse durante una gara appartiene a Sebastiano Tronto con 16.\nInfine, in un articolo apparso sulla rivista \"New Scientist\", Erik Demaine con i suoi compagni del MIT ha dimostrato come per un cubo di ordine n, il numero di mosse per risolverlo sia pari a n2/log(n)\nGare e record.\nGare di speedcubing.\nLo \"speedcubing\" (o \"speedsolving\") \u00e8 la pratica di provare a risolvere il cubo di Rubik nel minor tempo possibile. Ci sono un gran numero di gare di speedcubing che si svolgono ogni anno in tutto il mondo.\nIl primo campionato mondiale, organizzato dal Guinness dei primati, si svolse il 13 marzo 1981 a Monaco. Tutti i cubi vennero mossi 40 volte e lubrificati con la vaselina; il vincitore ufficiale, con un tempo di 38 secondi, fu Jury Froesch, nato a Monaco. Il primo campionato mondiale internazionale venne invece tenuto a Budapest, il 5 giugno 1982; a vincere fu Minh Thai, uno studente vietnamita di Los Angeles, con un tempo di 22,95 secondi.\nDal 2003, il vincitore di ogni gara \u00e8 decretato calcolando la media di tre risoluzioni su cinque (il tempo pi\u00f9 lento e il pi\u00f9 veloce vengono esclusi dal conteggio). Tuttavia, viene registrato anche il tempo singolo migliore. La World Cube Association conserva e archivia i record del mondo nelle varie categorie ufficiali. Nel 2004, la WCA rese obbligatorio l'utilizzo di un particolare sistema di cronometraggio chiamato StackMat Timer.\nIn aggiunta all'evento principale relativo al cubo 3\u00d73\u00d73, la WCA prevede altre categorie in cui il cubo \u00e8 risolto in modi diversi:\nNelle risoluzioni \"blindfolded\", il concorrente inizialmente studia il cubo mescolato (guardandolo, cio\u00e8, senza benda sugli occhi), dopodich\u00e9 si mette la benda sugli occhi prima di cominciare a ruotare il cubo. Il tempo registrato durante la gara include sia il tempo speso a memorizzare il cubo sia il tempo impiegato a risolvere effettivamente il cubo una volta messa la benda.\nNelle categorie \"multi-blind\", tutti i cubi vengono inizialmente memorizzati e dopodich\u00e9 vengono risolti uno dopo l'altro con la benda sugli occhi. Pertanto, la difficolt\u00e0 maggiore sta nel memorizzare molti cubi diversi - solitamente dieci o pi\u00f9 - separatamente. Il risultato della gara viene registrato non in termini di tempo impiegato, ma come numero di cubi correttamente risolti, meno il numero di cubi non risolti una volta che \u00e8 passata un'ora dall'inizio dell'evento.\nNegli eventi in cui il cubo dev'essere risolto nel minor numero di mosse possibile, ai concorrenti viene assegnata un'ora di tempo per elaborare e scrivere la propria soluzione.\nRecord.\nLa World Cube Association \u00e8 l'associazione che si occupa dell'organizzazione di eventi in tutto il mondo. Essendo l'unica e pi\u00f9 autorevole associazione mondiale, si considerano validi i tempi raggiunti nelle gare organizzate da questa associazione.\nDi seguito vengono elencati i record del mondo relativi al Cubo di Rubik nelle varie categorie ufficiali. I risultati sono dati nel formato \"Minuti:secondi,centesimi\".\nAlcuni altri record degni di nota, non appartenenti alle categorie ufficiali della WCA, sono invece i seguenti:"}
{"id": "1178948", "revid": "125928455", "url": "https://it.wikipedia.org/wiki?curid=1178948", "title": "Giovanna Francesca Fr\u00e9miot de Chantal", "text": "Biografia.\nDi nobile famiglia, il padre era presidente del parlamento della Borgogna, spos\u00f2 nel 1592 il barone de Chantal, dal quale ebbe sei figli, fra cui Celse Benigne, cio\u00e8 il padre della celeberrima Madame de S\u00e9vign\u00e9.\nRimasta vedova, nel 1604 incontr\u00f2 il vescovo di Ginevra Francesco di Sales, che predicava la quaresima a Digione: colpita dal suo carisma, si affid\u00f2 alla sua direzione spirituale, divenendo la sua pi\u00f9 fedele discepola.\nIl 6 giugno 1610, presso la residenza del vescovo di Ginevra, nella casa della \"Galerie\" ad Annecy, fond\u00f2, con Francesco di Sales e Jeanne-Charlotte di Br\u00e9chard, la congregazione delle monache Visitandine (eretta in ordine religioso nel 1618).\nGiovanna Francesca de Chantal, dopo un anno di noviziato, fece la sua professione religiosa nelle mani del vescovo e divenne religiosa dell'istituto da lei fondato che si diffuse rapidamente in Savoia e in Francia. Dal 1618 al 1622 fu madre superiora del monastero di Parigi che lei stessa aveva eretto.\nNel giugno 1627 le mor\u00ec il figlio, Celse B\u00e9nigne de Rabutin barone de Chantal, ucciso nell'isola di R\u00e9 durante la guerra contro gli inglesi.\nSi spense nel 1641 presso il convento della \"Visitazione\" di Moulins, dopo che le 75 case della Visitazione furono quasi tutte fondate da lei.\nTra le pi\u00f9 note figlie dell'Ordine religioso da lei fondato \u00e8 la mistica del Sacro Cuore di Ges\u00f9 Margherita Maria Alacoque visitandina del monastero di Paray-le-Monial.\nIl culto.\nVenne proclamata beata da papa Benedetto XIV il 21 novembre del 1751; papa Clemente XIII la canonizz\u00f2 il 16 luglio del 1767. Il suo corpo \u00e8 sepolto nella chiesa della \"Visitazione\" di Annecy, accanto a quello di san Francesco di Sales.\nFino alla riforma del calendario del 1969 la sua memoria veniva celebrata il 21 agosto. Con la riforma fu fissata al 12 dicembre. Nel 2001 papa Giovanni Paolo II stabil\u00ec per il 12 dicembre la memoria facoltativa di Nostra Signora di Guadalupe, spostando quella di Giovanna Francesca al 12 agosto; in questa data la ricorda il Martirologio Romano. Nella messa tridentina si ricorda sempre il 21 agosto. \nIl nome proprio Chantal era, in origine, dato alle bambine in onore della santa."}
{"id": "1178951", "revid": "124417922", "url": "https://it.wikipedia.org/wiki?curid=1178951", "title": "Rifugio Giovanni e Olinto Marinelli", "text": "Il rifugio Giovanni e Olinto Marinelli \u00e8 il rifugio alpino pi\u00f9 alto del Friuli-Venezia Giulia, situato nelle Alpi Carniche, a 2.120 m s.l.m., alle pendici del monte Coglians (\"forcella Moraret\"), in posizione panoramica rispetto alla \"Val Grande\" e a Timau, all'interno del territorio del comune di Paluzza, in provincia di Udine, non lontano dal confine di stato con l'Austria.\nStoria.\nCostruito nel 1901, modificato e ampliato pi\u00f9 volte, venne dedicato a Giovanni Marinelli, geografo e primo presidente della Societ\u00e0 Alpina Friulana, e al figlio Olinto, anch'egli presidente della SAF. \nLa prima struttura era un fabbricato in muratura lungo 9\u00a0m e mezzo largo 5\u00a0m e offriva posto per 12 alpinisti pi\u00f9 le guide. A soli 13 anni dall'inaugurazione, con lo scoppio della prima guerra mondiale l'attivit\u00e0 del rifugio subisce la sua prima interruzione dal 1914 al 1922. Nel 1927 muore Olinto Marinelli, presidente della Societ\u00e0 Alpina Friulana: nella successiva assemblea della SAF viene deliberato che la somma raccolta per onorare la di lui memoria venga destinata all'ampliamento del ricovero Marinelli, e che la denominazione venga modificata in \"Ricovero Giovanni Marinelli e Olinto Marinelli\" per perpetuare il ricordo della feconda opera cinquantennale di propaganda alpinistica.\nNel 1927 il ricovero viene ampliato: i lavori consistono nell'aggiunta dell'ala sinistra, per avere un soggiorno separato dalla cucina, e di una stanza in pi\u00f9 come dormitorio; viene inaugurato il 2 settembre 1928. Con l'avvicinarsi del nuovo periodo bellico e l'inevitabile partenza di gran parte della giovent\u00f9 per i vari fronti, il turismo e l'escursionismo diventano un lusso che solo pochi potevano permettersi e per il ricovero comincia un nuovo periodo buio. Nel secondo dopoguerra finalmente la forcella Moraret, il rifugio Marinelli, il passo Volaia e il sentiero Spinotti diventano mete tipiche dell'escursionismo udinese, offrendo alloggio con 25 cuccette e 7 letti a castello.\nUlteriori lavori di restauro vengono fatti nel 1974: la costruzione subisce una profonda modifica strutturale e viene costruito il tetto a un solo spiovente al posto del precedente tetto a due spioventi tipico delle case montane. Nel 1985, per adeguare ulteriormente il rifugio alle necessit\u00e0 di un turismo di passaggio piuttosto che di soggiorno alpino, la cucina viene spostata per dare maggiore spazio al bancone del bar.\nLa ristrutturazione pi\u00f9 recente risale al 2001 e ha portato alla realizzazione di una struttura con 50 posti letto ed un'ampia terrazza con una magnifica vista panoramica.\nDescrizione.\nL'edificio \u00e8 in muratura e a 3 piani. "}
{"id": "1178954", "revid": "729019", "url": "https://it.wikipedia.org/wiki?curid=1178954", "title": "Battaglia di Verona (312)", "text": "La battaglia di Verona fu combattuta nei pressi della citt\u00e0 veneta nel 312 tra l'esercito di Costantino I e quello di Massenzio, comandato dal prefetto del pretorio Ruricio Pompeiano: la vittoria di Costantino gli permise di attaccare Massenzio rinchiusosi a Roma e di sconfiggerlo nella battaglia di Ponte Milvio, che gli diede il controllo della parte occidentale dell'Impero romano.\nAntefatti.\nNel 312 Costantino decise di attaccare direttamente il suo rivale alla porpora Massenzio, il quale si era rinchiuso a Roma e aveva distaccato un forte contingente a Verona, nell'Italia nord-orientale, allo scopo di contrastare l'invasione dell'altro suo rivale, Licinio. Quando Costantino attravers\u00f2 le Alpi ed entr\u00f2 in Italia da occidente, dovette sconfiggere un contingente di Massenzio nella battaglia di Torino per trovarsi poi la via aperta per l'Italia centrale, attraverso le vie Emilia e Flaminia. Invece, una volta entrato trionfalmente a \"Mediolanum\" (Milano), decise di impegnare il valoroso generale di Massenzio, Ruricio Pompeiano, e il suo esercito raccolto a Verona e nella provincia di Venetia, in modo da assicurarsi le spalle durante la sua discesa per l'Italia.\nVenuto a conoscenza dell'arrivo di Costantino, Pompeiano decise di distaccare un forte contingente di cavalleria e di mandarlo incontro all'invasore, ma i suoi uomini furono sconfitti nei pressi di Brescia e inseguiti dalle legioni galliche di Costantino fin sotto Verona.\nAssedio.\nImpossibilitato ad affrontare le forze di Costantino con il contingente di Verona, Pompeiano decise di rinchiudersi in citt\u00e0, subendo il tentativo d'assedio del suo avversario.\nCostantino trov\u00f2 difficolt\u00e0 ad iniziare l'assedio, in quanto la citt\u00e0 era accessibile solo da un lato tramite una penisola, mentre era coperta dai tre lati restanti dall'Adige, il quale, scorrendo nella provincia della Venetia, permetteva alle truppe di Massenzio chiuse nella citt\u00e0 di ottenere rinforzi e rifornimenti.\nCostantino tent\u00f2 diversi attacchi alla citt\u00e0 che si rivelarono infruttuosi. Alla fine riusc\u00ec a passare l'Adige a nord, dove il fiume era pi\u00f9 placido, e a rinchiudere Verona in un assedio molto stretto.\nPompeiano tent\u00f2 alcune sortite, ma Costantino riusc\u00ec a respingerle; allora il generale di Massenzio lasci\u00f2 la citt\u00e0 nottetempo, raggiunse la provincia, raccolse un esercito in grado di affrontare Costantino e si mosse su Verona per attaccare Costantino, alle spalle o in campo aperto.\nBattaglia.\nL'arrivo dell'esercito di Pompeiano venne rivelato a Costantino, il quale decise di lasciare alcune truppe a continuare l'assedio e di avanzare alla testa di quelle pi\u00f9 affidabili e valorose contro Pompeiano, che ingaggi\u00f2 a battaglia verso la fine del giorno. Le truppe galliche di Costantino vennero disposte su due linee ma, poich\u00e9 le truppe di Pompeiano erano pi\u00f9 numerose e quindi disposte su un fronte pi\u00f9 lungo, Costantino avanz\u00f2 delle truppe dalla seconda alla prima linea, in modo da pareggiarne la lunghezza.\nLa battaglia si protrasse per tutta la notte: all'alba, Costantino aveva vinto la battaglia, l'esercito di Massenzio aveva subito grandissime perdite, Pompeiano era caduto combattendo alla testa della sua guardia personale.\nConseguenze.\nLa citt\u00e0 di Verona apr\u00ec le porte al vincitore: la guarnigione di Massenzio venne catturata facilmente. Costantino discese lungo l'Italia, per affrontare Massenzio e il suo esercito nella decisiva battaglia di Ponte Milvio.\nQuando, nel 315, venne dedicato l'Arco di Costantino a Roma, uno dei fregi che raffigurano la guerra tra Costantino e Massenzio fu dedicato all'assedio di Verona."}
{"id": "1178955", "revid": "36426", "url": "https://it.wikipedia.org/wiki?curid=1178955", "title": "Abbazia dei Santi Salvatore e Cirino", "text": "L'abbazia dei Santi Salvatore e Cirino si trova ad Abbadia a Isola nel comune di Monteriggioni, in provincia di Siena, arcidiocesi di Siena-Colle di Val d'Elsa-Montalcino.\nPer l'organizzazione spaziale e per le scelte decorative la chiesa abbaziale \u00e8 stata il modello a cui hanno attinto in seguito per realizzare le pievi di Scola, di Ponte allo Spino, di Pernina e di Casole e in quanto modello per la pieve casolana, completata nel 1161, \u00e8 un edificio databile alla met\u00e0 del XII secolo ma non oltre il 1173.\nStoria.\nBadia a Isola era la \"XVI submansio\" della via Francigena secondo l'itinerario di Sigerico arcivescovo di Canterbury che nel 994 intraprese un viaggio da Roma a Calais. In questo luogo Ava, vedova di Ildebrando dei signori di Staggia, aveva fatto costruire \"in propriis rebus a fundamentis edificare sanctam aulam in honorem domini et salvatoris nostri Iesu Christi et beate Marie semper virginis et beati Iohannis Evangeliste et beati Benedicti in loco quid dicitur Insula prope Burgo Nova iuxta lacum\" e sempre a sue spese il 4 febbraio 1001 fond\u00f2 un monastero che fu dotato di una propriet\u00e0 terriera costituita da ben 42 poderi. La famiglia attraverso il monastero, di cui avrebbe eletto l'abate, poteva consolidare il proprio patrimonio e controllare il territorio.\nIl controllo dei signori di Staggia cominci\u00f2 a diminuire nell'XI secolo a causa del frazionamento del patrimonio tra gli eredi invece il monastero estese sempre di pi\u00f9 sui castelli e i borghi circostanti il suo potere, potere riconosciuto sia dai pontefici Leone IX, Niccol\u00f2 II e Alessandro II, sia dagli imperatori Enrico II ed Enrico III. Ad incrementare il potere dell'abbazia concorse anche la sua posizione, situata com'era sulla allora trafficatissima via Francigena. A questo scopo vennero costruiti un ospedale dedicato a San Salvatore e noto dal 19 luglio 1050 e anche uno xenodochio esistente gi\u00e0 il 29 aprile 1102.\nEstintisi i Signori di Staggia, all'inizio del XII secolo i monaci entrarono in conflitto con il vescovo di Volterra per la nomina dell'abate. I monaci voleva scegliere autonomamente il loro rettore ed ebbero ragione; in seguito fecero un'alleanza con la famiglia Soarzi, signori di Talciona, che diventarono i nuovi feudatari e patroni del monastero. La struttura del monastero era andata completandosi a cavallo tra l'XI e il XII secolo e le tappe principali furono: il chiostro gi\u00e0 completato il 31 dicembre 1062 e dotato di \"cellaria\" nel 1110; nel 1122 l'altare di San Salvatore venne dotato di beni e in data 1\u00ba settembre 1123 presso la chiesa di san Salvatore esisteva un refettorio per i monaci; nel 1126 nel borgo prossimo al monastero, venne costruita una chiesa dedicata a San Cassiano per i riti civili di una popolazione in vistosa crescita.\nIl vescovo di Siena Ranieri, nel 1135, prese sotto la sua tutela l'abbazia e le concesse il controllo del territorio del contado senese oggetto delle mire fiorentine e incuneato tra le diocesi di Volterra e Fiesole. Tale accordo venne confermato da Engilberto marchese di Toscana e subito dopo i Soarzi, donarono al vescovo e al comune di Siena dei beni, per stabilire un'alleanza in funzione antifiorentina. Dopo il nuovo accordo l'abbazia decise di dotarsi di una struttura militare difensiva e alla met\u00e0 del secolo erano gi\u00e0 stati edificati un cassero e le mura difensive.\nIl grande prestigio raggiunto dal monastero port\u00f2 alla decisione di edificare una nuova chiesa abbaziale, lavori che iniziarono durante il governo dell'abate Bernardo, tra il 1139 e il 1154, e videro la loro conclusione durante il governo dell'abate Ugo durato dal 1160 al 1194. La costruzione della chiesa doveva essere conclusa prima del 4 gennaio 1173 quando avvenne la consacrazione e l'aggiunta di un nuovo patrono, San Cirino, al quale venne dedicato nel giugno 1178 un altare realizzato in una delle absidi laterali. Il 31 luglio 1189 nella chiesa vennero traslate le ceneri del santo prendendole nella chiesa di Staggia.\nL'abate Ugo, durante il suo governo, ricevette numerosi riconoscimenti: il 24 dicembre 1171 papa Alessandro III defin\u00ec i confini del distretto ecclesiastico del monastero e concesse la protezione apostolica e sempre lo stesso pontefice concesse, il 18 settembre 1177 l'uso della mitria; l'imperatore Federico I pose il monastero sotto la sua protezione il 20 gennaio 1178. Da un atto datato 19 febbraio 1212 sappiamo che in quel periodo erano gi\u00e0 stati costruiti sia il portico che il campanile.\nCon l'espansione della potenza dei comuni il ruolo dell'abbazia and\u00f2 progressivamente scemando nel corso del XIII secolo, tanto che il 18 giugno 1215 la Badia a Isola, gli abitanti del borgo e gli uomini della Val di Strove giurarono fedelt\u00e0 al comune di Siena che da parte sua concesse la protezione sull'abbazia; anche l'imperatore rinnov\u00f2 la sua protezione con un atto datato 28 dicembre 1221. La guerra che pochi anni dopo vide scontrarsi i senesi e i fiorentini caus\u00f2 al monastero enormi danni tanto che il 26 giugno 1238 appariva \"ridotto in estrema necessit\u00e0\" e nel 1242 e 1243 venne spesso danneggiato dai monteriggionesi e dai senesi. Diminu\u00ec anche il potere ecclesiale tanto che il comune di Siena nomin\u00f2 autonomamente il rettore della chiesa di Strove il 12 dicembre 1254. Nonostante questi problemi il patrimonio dell'abbazia era cospicuo anche se con una rendita instabile come confermano le decime per il 1276 che ammontavano a 25 lire ma l'abbazia ottenne l'esenzione; nel 1277 per\u00f2 dovette pagare tasse per 47 lire e 10 soldi, nel 1296 30 lire e il reddito esentasse calcolato per il 1356 ammontava a 220 lire.\nIl monastero venne inserito dai Senesi nel sistema di castelli posti ai confini del contado e perci\u00f2 venne fortificato nel 1376. Grazie alle nuove fortificazioni il monastero pass\u00f2 un periodo di notevole sicurezza e ci\u00f2 port\u00f2 a nuovi investimenti come quelli del 1395-1400 quando a Taddeo di Bartolo venne commissionato un affresco e il 1\u00ba settembre 1401 ottennero la concessione del titolo di pieve e il fonte battesimale, entrambi ottenuti a scapito della vicina Pieve di Santa Maria a Castello; il fonte battesimale venne sostituito nel 1419 con uno di scuola senese.\nNel 1446 la badia venne annessa al monastero di Sant'Eugenio di Siena da parte di papa Eugenio IV. Nel XVI secolo Vincenzo Tamagni venne chiamato ad affrescare l'interno della chiesa abbaziale e in quel periodo venne costituita la Compagnia del Corpo di Cristo. Ancora nel XVII secolo la chiesa era dotata di una cupola e di un tiburio mentre nella prima met\u00e0 del XIX secolo le tre navate presentavano cinque campate.\nA seguito di una ricognizione sullo stato della chiesa fatto nel 1894 il prof. Alessandro Lisini giudic\u00f2 l'immobile in pessime condizioni e l'Ufficio Regionale per la conservazione dei Monumenti della Toscana stil\u00f2 un progetto di restauro che nel 1895 venne approvato. Ancora nel 1907 i lavori non erano iniziati e la chiesa si presentava ancora una tettoia sopra il portale, un campanile a vela sulla cuspide. I lavori veri di restauro iniziarono per\u00f2 solo nel 1962 quando un progetto venne elaborato dalla Soprintendenza ai Monumenti di Siena; il progetto prevedeva due fasi di lavori: la prima fase vide il ripristino dell'ultima campate e della zona dell'abside, venne tolta la tettoia lignea del portale e venne liberata la bifora sinistra; la seconda fase, che solo parzialmente venne realizzata, prevedeva tra l'altro l'apertura del portale gemino e l'eliminazione delle volte dalle navate laterali.\nDescrizione.\nLa chiesa abbaziale \u00e8 collocata al centro del complesso fortificato di Abbadia a Isola e consiste in una basilica a tre navate, coperta a tetto con cripta e conclusa da una tribuna triabsidata. La chiesa attuale venne costruita al posto di un precedente edificio ecclesiastico che presentava una struttura a tre navate divise da pilastri conclusa da un'abside e con una cripta, questa chiesa era stata realizzata prima del 1001. La chiesa attuale, anche se pesantemente rimaneggiata nel corso del tempo, appare come frutto di un'unica fase costruttiva.\nEsterno.\nLa facciata \u00e8 suddivisa in tre ordini sovrapposti; quello pi\u00f9 in basso \u00e8 presentava un portale gemino, fatto eccezionale per la Val d'Elsa, al quale, come nelle pievi di Casole e di Mensano, si affiancavano due semicolonne. Il doppio portale era un elemento tipico dei santuari e delle chiese di pellegrinaggio come Badia a Isola ma tale portale venne sostituito in seguito da un pi\u00f9 anonimo portale architravato. Sulla sinistra sono i resti di un'apertura, oggi tamponata, realizzata forse per contenere un sarcofago. Nella parte centrale spiccalo le ali della facciata di cui solo quella della parte sinistra \u00e8 originale; in entrambe le parti sono presenti due semicolonne che formano una galleria cieca coronata da archetti pensili. Nella parte superiore in mezzo a due larghe lesene sono due bifore ricassate secondo il modello lombardo, solo quella di sinistra \u00e8 originale; la struttura delle bifore \u00e8 costituita da due archi monolitici poggianti su una colonna di marmo conclusa da un capitello cubico e pulvino decorato con zig-zag, rosette e corda. In passato in mezzo alle due bifore venne aperto un grande occhio. La vetta della facciata presenta una coronatura costituita da arcatelle cieche poggianti su mensole antropomorfe e sottoposte a una cornice doppia decorata con una teoria di animali mostruosi e fantastici e da altre figure fitomorfi quali palme triangolari, rose a forma di stella e altre figure, tutti motivi tipici delle chiese valdelsane del periodo come la chiesa di San Pietro a Cedda, la Badia a Coneo e la pieve di Cellole. Probabilmente dopo i danni subiti nelle guerre tra Siena e Firenze e lamentati nel 1238 vennero rimontati e riscolpiti, peraltro malamente, gli archetti sulla destra; questa nuova cornice presenta dei motivi a foglie nervate e ricurve sullo stile della Pieve di San Gimignano e della chiesa di Talciona datate rispettivamente 1239 e 1234.\nSolo la fiancata meridionale \u00e8 completamente visibile, in ogni caso le due fiancate presentano un numero ineguale di aperture costituite da finestre a feritoia e sono coronate da una cornice sorretta da mensole decorate con motivi geometrici. Il claristorio presenta cinque monofore centinate a doppio strombo collocate in corrispondenza delle campate delle navate.\nLa tribuna \u00e8 stata quasi totalmente rifatta in seguito al crollo dell'ultima campata ed \u00e8 costituita da tra absidi semicircolari; all'inizio del XX secolo era rimasto solo il basamento. Nelle due absidi laterali, le minori, si apre una monofora a doppio strombo mentre ben pi\u00f9 complessa appare l'abside centrale. Il volume dell'abside \u00e8 scandito da semicolonne con basi ad anello poggianti su uno zoccolo che suddividono il volume in cinque parti in tre delle quali si aprono due ordini di tre monofore che fanno capire la presenza di una cripta e di un presbiterio rialzato.\nInterno.\nL'interno della chiesa \u00e8 suddiviso in tre navate secondo lo stile lombardo diffuso nelle abbazie benedettine valdelsane come la badia di Spugna. Attualmente la copertura \u00e8 a capriate lignee a vista mentre prima dei restauri degli anni sessanta nelle navate laterali era presente una volta forse realizzata nel XIV secolo.\nIl presbiterio \u00e8 rialzato rispetto al piano della chiesa e vi si accede da una scalinata centrale costruita nel corso di restauri fatti negli anni cinquanta e sessanta e al di sotto \u00e8 situata la cripta. Tra il presbiterio e l'aula era un arco di trionfo che sosteneva un tiburio, inquadrato da lesene e aperto da una monofora, concluso con cupola poligonale, tali manufatti erano ancora esistenti nel 1658. Attualmente \u00e8 separato dal resto della chiesa da un arco trasversale che presenta una curvatura quasi a ferro di cavallo e una ghiera decorata a denti di sega. Nel presbiterio si inserisce il catino dell'abside dotato di una risega falcata come nelle chiese fiorentine di origine lombarda.\nLa cripta era a tre navatelle divise da colonnine concluse con capitelli ungulati, come le mensole che si vedono nella muratura, che sostenevano delle volte a crociera.\nNella controfacciata sono collocate due semicolonne dalle quali partono le arcate dopodich\u00e9 i sostegni successivi sono due pilastri con semicolonne poi seguono due colonne, realizzate a rocchi, poi pilastri quadrilobati senza archi trasversali, poi ancora colonne e infine i sostegni dell'arco di trionfo come nel Duomo di Pisa. Le colonne hanno come basi dei semplici zoccoli svasati mentre le semicolonne dei pilastri presentano una base molto pi\u00f9 complessa. I capitelli sono tutti coronati da abachi o pulvini e sono quasi tutti modellati sullo schema ungulato. In alcuni pilastri a fascio nei contorni delle unghie sono presenti decorazioni raffiguranti anelli, croci o fiori mentre nella semicolonna accanto all'absidiola destra sono raffigurati due oranti, uno dei quali indossa una tunica mentre l'altro ha una toga e una pietra verde incastonata dell'occhio.\nAppoggiato sulla semicolonna mozza al centro della navata centrale si trova un quadrello intarsiato a tessere colorate che formano il disegno di una rosetta a sei petali e denti di sega, quest'oggetto probabilmente apparteneva ad un'opera di completamento della chiesa come un pergamo o una transenna.\nNella parete destra si apre un portale architravato con archivolto estradossato e ricassato e ghiera a denti di sega, simile a quelli presenti nella pieve di Cellole e nella pieve di San Lazzaro a Lucardo, dal quale si accede al chiostro sul quale prospettavano la sacrestia, il refettorio, il dormitorio, il campanile e gli edifici del monastero tutti raccordati da un porticato duecentesco a due piani sostenuto da colonne in cotto.\nIl campanile \u00e8 di notevoli dimensioni e probabilmente nasce come torre difensiva, alla base \u00e8 presente un portale architravato databile ai primi anni del XIII secolo.\nOpere pittoriche presenti.\nAll'interno, un affresco staccato con \"Madonna in trono con Bambino, serafini e santi\" di Taddeo di Bartolo, della fine del XIV secolo; il fonte battesimale in amrmo alabastrino istoriato datato 1419; e l'affresco con l\"'Assunzione della Vergine e santi\" di Vincenzo Tamagni (1520).\nSull'altare maggiore pala di Sano di Pietro del 1476 raffigurante la \"Madonna col Bambino e i santi Benedetto, Cirino, Donato e Giustina\".\nInoltre vi \u00e8 l'urna reliquiario di san Cirino in marmo (arte classica romana) risalente al I secolo dopo Cristo.\nOpere gi\u00e0 in loco.\nDa questo complesso ecclesiastico proviene la grande tavola con \"Madonna col Bambino e angeli\", oggi al Museo civico e d'arte sacra di Colle di Val d'Elsa: la tavola \u00e8 assegnata ad un anonimo maestro, al quale viene assegnato il nome di Maestro di Badia a Isola per il luogo di provenienza di questa opera.\nDistretto ecclesiastico nel 1171.\nDistretto ecclesiastico dell'abbazia alla data 24 dicembre 1171:"}
{"id": "1178957", "revid": "181699", "url": "https://it.wikipedia.org/wiki?curid=1178957", "title": "Colorado caf\u00e8", "text": ""}
{"id": "1178960", "revid": "879070", "url": "https://it.wikipedia.org/wiki?curid=1178960", "title": "Sagmatias obscurus", "text": "Il lagenorinco scuro (Sagmatias obscurus ()) \u00e8 un delfino diffuso nelle acque costiere dell'emisfero australe. Pur essendo strettamente imparentato geneticamente con il lagenorinco dai denti obliqui, viene oggi considerato all'unanimit\u00e0 come una specie distinta. Occupa un areale discontinuo; le popolazioni pi\u00f9 numerose si trovano nelle acque intorno al Sudamerica, all'Africa sud-occidentale, alla Nuova Zelanda e a varie isole oceaniche, mentre singoli avvistamenti sono stati segnalati nelle acque dell'Australia meridionale e della Tasmania. Predilige le correnti fredde e le acque costiere, ma pu\u00f2 essere visto anche in mare aperto. Si nutre di un'ampia gamma di pesci e calamari, per catturare i quali mette in atto tecniche di caccia flessibili. \u00c8 particolarmente noto per le sue straordinarie acrobazie, che implicano un certo numero di comportamenti aerei. Nonostante non sia in pericolo di estinzione, ogni anno ne rimane intrappolato un gran numero nelle reti da posta.\nTassonomia.\nSi ritiene generalmente che il lagenorinco scuro sia stato descritto per la prima volta da John Edward Gray nel 1828 a partire da una pelle impagliata e da un singolo cranio giunti via nave al British Museum dal capo di Buona Speranza. Gray lo descrisse come \"Delphinus obscurus\", ponendolo nel sottogenere \"Grampus\", nella sua \"Specilegia Zoologica\" del 1828, nella quale registr\u00f2 che l'animale era stato catturato nelle acque del capo di Buona Speranza da un certo capitano Haviside (spesso chiamato erroneamente \u00abHeaviside\u00bb) e inviato al British Museum attraverso il Royal College of Surgeons nel 1827.\nTuttavia, lo stesso Gray in seguito scrisse che un delfino simile era gi\u00e0 stato descritto come \"Delphinus superciliosus\" dai chirurghi e naturalisti francesi Ren\u00e9 Primev\u00e8re Lesson e Prosper Garnot a partire da un esemplare raccolto al largo della costa della Tasmania due anni prima della sua classificazione. Gray classific\u00f2 \"D. superciliosus\" come sinonimo junior del suo \"D. obscurus\" e ringrazi\u00f2 Lesson e Garnot (1826) per la loro descrizione originaria. Nel frattempo, anche Charles Darwin descrisse quella che si rivel\u00f2 trattarsi di questa specie come \"Delphinus fitzroyi\" sulla base di un esemplare arpionato al largo dell'Argentina nel 1838. Il lagenorinco scuro venne riclassificato come \"Prodelphinus obscurus\" nel 1885 dal naturalista britannico William Henry Flower prima di ricevere un altro nome, \"Lagenorhynchus obscurus\", dal biologo americano Frederick W. True nel 1889. Attualmente viene classificato nel genere \"Sagmatias\", una classificazione accettata dalla American Society of Mammalogists.\nGenetica.\nIl lagenorinco scuro e il lagenorinco dai denti obliqui sono considerati specie filogenicamente imparentate. Alcuni ricercatori hanno suggerito che appartengano alla stessa specie, ma alcune differenze morfologiche e comportamentali dimostrano il contrario. Le due specie sorelle si separarono intorno a 3,0-1,9 milioni di anni fa. Recenti analisi del gene del citocromo b mitocondriale indicano che il genere \"Lagenorhynchus\", cos\u00ec come tradizionalmente concepito, non \u00e8 un gruppo naturale (monofiletico). Un altro studio ha rivelato che il lagenorinco scuro e quello dai denti obliqui formano un \"sister group\" del genere (allargato) \"Cephalorhynchus\". Se questa posizione \u00e8 accurata, sar\u00e0 necessario coniare un nuovo genere per accogliere queste due specie. Recentemente i lagenorinchi scuri, dai denti obliqui, dalla croce e australi sono stati classificati nel genere \"Sagmatias\".\nI lagenorinchi scuri dell'Argentina e dell'Africa sud-occidentale si separarono generazioni fa a partire da una popolazione ancestrale dell'Atlantico, senza troppo flusso genico. La maggior parte delle popolazioni presenta una bassa diversit\u00e0 genetica, ma la popolazione peruviana costituisce un'eccezione. Sono stati inoltre descritti possibili ibridi con il delfino comune e con il lissodelfino australe. Vengono riconosciute tre sottospecie: il lagenorinco scuro africano (\"Sagmatias obscurus obscurus\"), il lagenorinco di Fitzroy (\"S. o. fitroyi\") e il lagenorinco scuro peruviano o cileno (\"S. o. posidonia\"). \u00c8 stata proposta anche una quarta sottospecie, \"S. o. superciliosus\" o lagenorinco scuro della Nuova Zelanda, ma attualmente non viene accettata.\nDescrizione.\nIl lagenorinco scuro presenta dimensioni medio-piccole rispetto alle altre specie della sua famiglia. Le dimensioni variano considerevolmente a seconda delle diverse aree in cui vive. Gli esemplari pi\u00f9 grandi, che possono raggiungere i 210 cm di lunghezza e i 100 kg di peso, sono stati segnalati al largo delle coste del Per\u00f9. Presso la popolazione della Nuova Zelanda, invece, le femmine presentano una lunghezza di 167-178 cm e un peso di 69-78 kg e i maschi una lunghezza di 165-175 cm e un peso di 70-85 kg.\nIl dimorfismo sessuale \u00e8 pressoch\u00e9 assente, ma i maschi hanno pinne dorsali pi\u00f9 ricurve, con una base pi\u00f9 ampia e una superficie maggiore. Il dorso \u00e8 di colore grigio scuro o nero e la pinna dorsale appare distintamente bicolore: il bordo anteriore \u00e8 dello stesso colore del dorso, mentre quello posteriore \u00e8 di un bianco-grigiastro molto pi\u00f9 chiaro. La specie presenta una lunga macchia di colore grigio chiaro sulla parte anteriore dei fianchi, che termina in corrispondenza del rostro, breve e di colore grigio scuro. La gola e l'addome sono bianchi e il rostro e la mascella inferiore sono grigio scuro. Due bande di colore bianco si estendono dalla pinna dorsale alla coda. Proprio tra le due zone bianche si protende una caratteristica zona dalla forma appuntita di colore scuro, grazie alla quale si pu\u00f2 facilmente riconoscere la specie. Tralasciando questa caratteristica, i lagenorinchi scuri possono essere confusi con altri membri del loro genere quando vengono osservati in mare. Il delfino comune si pu\u00f2 distinguere per il rostro pi\u00f9 lungo e prominente e per i disegni gialli sui fianchi. Il cranio del lagenorinco scuro ha il rostro pi\u00f9 lungo e pi\u00f9 stretto di quello di un lagenorinco dalla croce o di un lagenorinco australe di et\u00e0 e dimensioni simili.\nDistribuzione e habitat.\nIl lagenorinco scuro occupa un areale circumpolare discontinuo. \u00c8 presente al largo delle coste del Sudamerica, dell'Africa sud-occidentale, dell'Australia meridionale e della Tasmania, della Nuova Zelanda e di alcune isole oceaniche. Al largo del Sudamerica, il suo areale si estende dal Per\u00f9 meridionale a Capo Horn a ovest e dalla Patagonia meridionale a circa 36\u00b0 S a est. Rientrano nel suo areale anche le isole Falkland. \u00c8 particolarmente comune nella zona compresa tra la penisola di Vald\u00e9s e Mar del Plata. Al contrario, \u00e8 piuttosto raro nel canale di Beagle e nelle acque costiere della regione della Terra del Fuoco.\nI lagenorinchi scuri vivono lungo tutte le coste della Nuova Zelanda. La popolazione di questa zona si concentra intorno a East Cape e capo Palliser nell'Isola del Nord fino a Timaru e Oamaru nell'Isola del Sud. Sono particolarmente comuni nelle acque fredde delle correnti del Southland e di Canterbury. In Africa, l'areale del lagenorinco scuro va da Lobito Bay, in Angola, a nord, a False Bay, in Sudafrica, a sud. Nelle acque australiane, i lagenorinchi scuri sono stati registrati nelle acque pi\u00f9 fredde di Kangaroo Island, della Tasmania orientale e dello stretto di Bass, ma sono piuttosto rari e gli esemplari avvistati sono probabilmente giunti qui dalla Nuova Zelanda. I lagenorinchi si trovano anche intorno alle isole Campbell, Auckland e Chatham nel Pacifico sud-occidentale, a Tristan da Cunha nell'Atlantico meridionale e alle isole Amsterdam e Saint-Paul nell'oceano Indiano meridionale.\nBiologia.\nI lagenorinchi scuri prediligono le fredde acque di risalita, nonch\u00e9 quelle delle correnti fredde. Vivono prevalentemente in acque costiere e si possono incontrare fino al margine esterno della piattaforma continentale e in zone simili nelle isole al largo. Possono spostarsi su grandi distanze (anche per circa 780 km), ma non effettuano migrazioni stagionali ben definite. Tuttavia, gli esemplari al largo dell'Argentina e della Nuova Zelanda effettuano spostamenti stagionali e diurni tra la costa e le acque al largo. In Argentina, i lagenorinchi scuri si associano in particolare alle balene franche australi e ai leoni marini sudamericani. Sono stati visti anche intorno ai tursiopi, sebbene a quanto pare non interagiscano con loro, e possono condividere le aree di foraggiamento con i grampi. Si associano anche a vari uccelli marini, come gabbiani dominicani, cormorani, sterne, berte, petrelli e albatros. In Nuova Zelanda, i lagenorinchi scuri si mescolano ai delfini comuni, mentre al largo dell'Africa sud-occidentale sono stati osservati anche in compagnia di lissodelfini australi e globicefali.\nVocalizzi ed ecolocazione.\nIn generale, i delfini (e altri odontoceti) producono tre diversi tipi di suoni: serie di suoni ad impulsi a larga banda di frequenza chiamati \"click\", raffiche di suoni ad impulsi con un tasso di ripetizione talmente alto da sembrare al nostro orecchio un suono continuo, simile ad uno scricchiolio, e fischi continui, a modulazione di frequenza. I lagenorinchi scuri producono tutti e tre i tipi di suoni, ma pi\u00f9 comunemente emettono raffiche di suoni ad impulsi. I fischi continui sono pi\u00f9 comuni quando i lagenorinchi scuri si mescolano ad altre specie di delfini, come i delfini comuni. I loro segnali di ecolocazione sono a banda larga e di breve durata, proprio come quelli di altri odontoceti che producono fischi. Tendono ad avere spettri di frequenza bimodali che raggiungono un picco tra 40 e 50 kHz a bassa frequenza e tra 80 e 110 kHz ad alta frequenza. Questi segnali di ecolocazione sono circa 9-12 dB pi\u00f9 bassi rispetto a quelli del lagenorinco rostrobianco, di dimensioni maggiori.\nAlimentazione e predatori.\nI lagenorinchi scuri predano un'ampia gamma di specie di pesci e calamari. Tra le specie ittiche maggiormente presenti sul menu figurano acciughe, pesci lanterna, sardine, cottidi, naselli, sugarelli, naselli azzurri e merluzzi bianchi della Nuova Zelanda. Sono generalmente cacciatori coordinati che mettono in atto strategie di caccia molto flessibili, che possono cambiare a seconda dell'ambiente. In alcune zone della Nuova Zelanda, dove le acque oceaniche profonde raggiungono la costa, i lagenorinchi si alimentano di notte nello strato riflettente profondo. Arrivano al sito di foraggiamento da soli, ma si riuniscono in gruppi non appena raggiunto lo strato. Usano l'ecolocazione per rilevare e isolare una singola preda. I gruppi di lagenorinchi in cerca di cibo tendono ad essere pi\u00f9 numerosi quando lo strato \u00e8 vicino alla superficie e a diminuire quando questo discende.\nQuando cacciano in acque poco profonde in Nuova Zelanda e Argentina, i lagenorinchi scuri tendono ad alimentarsi durante il giorno, inseguendo banchi di pesci o calamari e raggruppandoli in formazioni a palla. Possono anche controllare i movimenti del banco con la luce riflessa dal bianco del loro addome. I lagenorinchi spingono verticalmente le prede verso la superficie, ma anche orizzontalmente verso la costa o lo scafo di un'imbarcazione. Cos\u00ec facendo, si ritiene che aumentino la disponibilit\u00e0 di prede anche per altri cacciatori, inclusi altri delfini uccelli marini, squali e pinnipedi. In Argentina, possono sfruttare le aggregazioni di uccelli per localizzare e radunare le prede. D'altra parte, pinnipedi e squali possono trarre vantaggio dalle cacce dei lagenorinchi. I lagenorinchi scuri sono a loro volta preda di orche e grandi squali; per evitare le orche, nuotano in acque meno profonde. Sono anche soggetti al parassitismo di alcune specie di nematodi, cestodi e trematodi, soprattutto da parte dei generi \"Nasitrema\" e \"Anisakis\" e da \"Phyllobothrium delphini\", \"Braunina cordiformis\" e \"Pholeter gasterophilus\".\nComportamento sociale e riproduzione.\nI gruppi dei lagenorinchi scuri sono soggetti a dinamiche di fissione e fusione: generalmente i membri di un gruppo aumentano durante il foraggiamento e diminuiscono nei periodi di riposo e di spostamento. Nel golfo San Jos\u00e9, al largo della penisola di Vald\u00e9s, i lagenorinchi passano comunemente da piccoli gruppi che si spostano a grandi gruppi sociosessuali, incontrando un gran numero di compagni. Gli studi effettuati al largo di Kaikoura, in Nuova Zelanda, hanno mostrato che i lagenorinchi vivono normalmente in grandi gruppi che si dividono in sottogruppi pi\u00f9 piccoli. Questi sottogruppi sono composti da adulti che si accoppiano (gruppi riproduttivi), da madri con i piccoli (gruppi \"nursery\") e da adulti non riproduttori. Tra i lagenorinchi scuri vige un sistema di accoppiamento promiscuo in cui sia i maschi che le femmine si accoppiano con pi\u00f9 partner. I gruppi riproduttivi sono generalmente composti da una decina di maschi e una sola femmina; nonostante si possano trovare sia in acque poco profonde che profonde, si riuniscono pi\u00f9 spesso vicino alla costa.\nNei gruppi riproduttivi, i maschi inseguono le femmine a gran velocit\u00e0. Le femmine sembrano prediligere i maschi pi\u00f9 veloci e agili rispetto a quelli pi\u00f9 grandi, forti o aggressivi. Le femmine possono prolungare l'inseguimento il pi\u00f9 a lungo possibile in modo che rimanga solo il maschio migliore e cercare di eludere i maschi meno vigorosi o privi di attitudini sociali. I maschi, d'altro canto, possono formare alleanze per catturare le femmine. A differenza dei maschi di tursiope, quelli di lagenorinco scuro non hanno il monopolio sulle femmine. L'et\u00e0 in cui le femmine si riproducono per la prima volta varia da regione a regione. I lagenorinchi della Nuova Zelanda si riproducono per la prima volta dopo i sette anni, mentre quelli argentini sembra che possano farlo gi\u00e0 tra i sei e i sette anni. Uno studio sui lagenorinchi scuri al largo delle coste del Per\u00f9 ha mostrato che il ciclo riproduttivo dura circa 28,6 mesi: 12,9 mesi di gravidanza, altri 12 mesi di allattamento e 3,7 mesi di riposo prima che il ciclo ricominci. Durante l'accoppiamento, le femmine tendono a stare sopra. Come tutte le specie in cui le femmine si accoppiano con pi\u00f9 partner, i maschi hanno grossi testicoli adatti alla competizione spermatica. I lagenorinchi scuri a volte si impegnano in comportamenti sessuali non deputati alla riproduzione, forse per salutare, comunicare o rafforzare i legami sociali. Sono stati osservati anche comportamenti omosessuali tra maschi. Gli esemplari che fanno sesso per motivi sociali tendono ad essere pi\u00f9 rilassati.\nLe femmine con i piccoli tendono a riunirsi in gruppi \"nursery\" in acque poco profonde. Probabilmente in questi gruppi le madri e i piccoli hanno a disposizione pi\u00f9 tempo per riposare, attivit\u00e0 particolarmente importante per entrambi. Sebbene le varie attivit\u00e0 nei gruppi \"nursery\" varino da un mese all'altro, il riposo \u00e8 sempre il comportamento predominante. La formazione di gruppi \"nursery\" in acque poco profonde consente inoltre ai loro membri di cacciare le prede proprie di queste acque. Sia gli adulti che i piccoli sono stati visti inseguire e catturare i pesci, ed \u00e8 probabile che i primi insegnino a cacciare ai secondi. Diversamente che nelle acque poco profonde, cacciare di notte in mare aperto pu\u00f2 essere troppo pericoloso per i piccoli. Questi sono particolarmente vulnerabili agli attacchi di predatori come le orche e forse i gruppi \"nursery\" si ritirano in acque poco profonde proprio per evitare i predatori. I gruppi \"nursery\" tendono ad evitare i gruppi riproduttivi: i maschi adulti, infatti, radunano e inseguono le femmine in modo aggressivo, e possono anche separare i piccoli dalle loro madri e molestarli. Inoltre i piccoli possono diventare pi\u00f9 vulnerabili ai predatori quando sono esausti e disorientati. Le madri possono anche prendersi cura dei piccoli che non sono i loro.\nComportamenti aerei.\nI lagenorinchi scuri eseguono una serie di esibizioni aeree, come salti, schiaffi sulla superficie dell'acqua con il dorso, la testa o la coda, rotazioni e affioramenti con il muso. Eseguono anche delle giravolte che sono state definite come i pi\u00f9 \u00abacrobatici\u00bb tra questi comportamenti. Un rientro a testa in gi\u00f9 viene eseguito quando un esemplare salta completamente fuori dall'acqua e curva il dorso mentre d\u00e0 un colpo con la coda per atterrare in acqua di testa. Simile a questo \u00e8 il cosiddetto \"humping\", che si differenzia solo per il fatto che il muso e la coda rimangono in acqua mentre il dorso viene inarcato. Tutti questi comportamenti possono essere ripetuti pi\u00f9 e pi\u00f9 volte. A quanto pare i giovani lagenorinchi non nascono con la capacit\u00e0 di eseguire i salti e devono imparare a padroneggiarli tutti. I piccoli sembrano apprenderli in questo ordine: salti rumorosi, rientri a testa in gi\u00f9, salti coordinati e salti acrobatici. Gli adulti possono eseguire salti diversi in contesti diversi e i piccoli possono apprendere indipendentemente come eseguire i salti, nonch\u00e9 imparare quando eseguirli quando interagiscono con gli altri.\nRapporti con l'uomo.\nConservazione.\nIl lagenorinco scuro, protetto in gran parte del suo areale, viene classificato come \u00abspecie a rischio minimo\u00bb dalla IUCN in quanto \u00abalcune popolazioni sono numerose, sembrano essere stabili e non sono soggette ad elevati rischi di minacce antropiche\u00bb. Ciononostante, la specie \u00e8 oggetto di caccia in Per\u00f9 e Cile. L'espansione di tale attivit\u00e0 potrebbe aver avuto inizio in Per\u00f9 dopo il crollo della pesca all'acciuga nel 1972. Un gran numero di lagenorinchi veniva catturato con le reti da posta in Nuova Zelanda, ma le catture sembrano essere diminuite dagli anni '70 e '80. In Per\u00f9, i lagenorinchi scuri vengono uccisi in gran numero (- all'anno) e usati come esca per gli squali o per il consumo umano. Questi animali erano anche oggetto di caccia con l'arpione al largo del Sudafrica, ma il numero di catture non \u00e8 mai stato eccessivo.\nIl lagenorinco scuro \u00e8 elencato nell'Appendice II della Convenzione sulla conservazione delle specie migratrici degli animali selvatici (CMS), in quanto richiederebbe o trarrebbe un significativo beneficio da accordi internazionali specifici.\nAllevamenti di cozze.\nGli effetti dell'allevamento di cozze sui lagenorinchi scuri \u00e8 stato studiato nella baia dell'Ammiragliato, in Nuova Zelanda. I lagenorinchi vengono avvistati frequentemente in questa zona, che \u00e8 anche quella dove si concentra la maggior parte degli impianti di acquacoltura. A quanto pare, entrano raramente al loro interno e, quando lo fanno, di solito nuotano velocemente lungo le corsie e tra le file di cime e galleggianti.\nTurismo.\nI lagenorinchi scuri sono attrazioni popolari per gli amanti del \"whale-watching\". Dal 1997, le agenzie che offrono tour di \"dolphin-watching\" sono aumentate considerevolmente in Patagonia, e i lagenorinchi scuri (insieme ai cefalorinchi di Commerson) sono l'attrazione principale. I turisti interessati a vedere i lagenorinchi scuri sono passati da nel 1997 a nel 2000. Gli incontri con i delfini sono aumerntati dal 25% nel 1999 al 90% nel 2001. La pratica del \"dolphin-watching\" in questa zona nacque inizialmente come alternativa al \"whale-watching\", che si basava principalmente sull'osservazione delle balene franche australi. L'osservazione dei lagenorinchi scuri \u00e8 un'attivit\u00e0 popolare anche in Nuova Zelanda, dove ebbe inizio alla fine degli anni '80 come attrazione secondaria dei tour di osservazione dei capodogli. Da allora le agenzie di viaggi che offrono \"whale-\" e \"dolphin-watching\" sono andate aumentando, con circa 75 tour operator autorizzati. In Nuova Zelanda vi sono diversi luoghi in cui \u00e8 possibile osservare i lagenorinchi scuri e nuotare con loro, in particolare a Kaikoura e nel Marlborough Sounds.\nNonostante la pratica del \"dolphin-watching\" venga pi\u00f9 praticata in Nuova Zelanda che in Argentina, gli effetti del turismo sui lagenorinchi sembrano essere minori nel primo paese rispetto al secondo. I tour in Nuova Zelanda sono regolamentati con appositi permessi, sono in numero limitato e gestiti da rigorose linee guida relative alle procedure di avvicinamento e alle operazioni di nuoto. Al contrario, in Argentina il \"dolphin-watching\" non \u00e8 direttamente regolamentato. Pertanto, le attivit\u00e0 dei delfini vengono spesso disturbate dalle imbarcazioni dei turisti."}
{"id": "1178965", "revid": "1149807", "url": "https://it.wikipedia.org/wiki?curid=1178965", "title": "Little Einsteins", "text": "Little Einsteins \u00e8 una serie animata statunitense formata da due stagioni per un totale di 67 episodi, prodotta dalla Curious Pictures e dalla The Baby Einstein Company. In Italia \u00e8 stata trasmessa su Playhouse Disney dal 2006 al 2010 e replicata dal 2011 su Disney Junior, in chiaro su Rai 2 dal 2006 al 2011 e in lingua originale con sottotitoli in italiano su Disney in English. La sigla in Italia \u00e8 la stessa originale tradotta e cantata dai doppiatori dei quattro protagonisti ovvero Virginia Brancucci, Gabriella Scalise e Giulia Luzi.\nTrama.\nLittle Einsteins racconta le avventure di quattro piccoli esploratori (Quincy, Annie, Leo e June), che ogni giorno vanno in missione assieme a Rocket, un'astronave rossa musicale, in quanto il tema principale \u00e8 la musica, infatti \u00e8 proprio quest'ultima che li guider\u00e0 nelle loro avventure. Lo scopo di questa serie televisiva \u00e8 di insegnare ai bambini la musica, geografia, storia dell'arte e scienze della Terra (coinvolgendo direttamente lo spettatore con la rottura della quarta parete)."}
{"id": "1178968", "revid": "287204", "url": "https://it.wikipedia.org/wiki?curid=1178968", "title": "Bruce &amp; Brandon Lee. I segreti del cinema di arti marziali", "text": "Bruce &amp; Brandon Lee. I segreti del cinema di arti marziali \u00e8 un saggio sul cinema di arti marziali scritto dallo scrittore e maestro di arti marziali Stephen Gunn.\nNel 2007 il saggio \u00e8 stato ampliato ed edito dalla Alacr\u00e1n Edizioni con il titolo \"Dragons Forever. Il cinema di azione e arti marziali\""}
{"id": "1178971", "revid": "6923", "url": "https://it.wikipedia.org/wiki?curid=1178971", "title": "Ford GT 40", "text": ""}
{"id": "1178977", "revid": "773636", "url": "https://it.wikipedia.org/wiki?curid=1178977", "title": "Propositura di San Niccol\u00f2", "text": "La propositura di San Niccol\u00f2 \u00e8 il principale luogo di culto cattolico di Radda in Chianti, in provincia di Siena.\nLa chiesa \u00e8 situata di fronte al palazzo del podest\u00e0, in posizione sopraelevate e per accedervi bisogna salire una scalinata da via Roma\nStoria.\nLa prima testimonianza risale al 1260 quando viene citata nel \"Libro di Montaperti\" insieme alla chiesa di San Cassiano e di santa Cristina di Radda, chiese amministrate da un unico rettore. Negli elenchi delle decime del 1276 e del 1303 appare come suffraganea della Pieve di San Giusto in Salcio. Nelle denunce catastali del 1427 il rettore della chiesa cita le spese sostenute per le feste di San Clemente e di San Paolo, non titolari della chiesa. Nel XVII secolo l'oratorio di Santa Maria del Prato risulta unito ad essa, tale unione dur\u00f2 fino al 1708 quando l'oratorio venne ceduto ai frati francescani affinch\u00e9 vi istituissero un convento. Nel 1660 venne elevata a prioria mentre nel 1616 venne costruita la nicchia per il fonte battesimale. Da una visita pastorale effettuata nel 1784 risulta che le era stata annessa la chiesa di San Biagio a Vercenni. Nel 1899 venne elevata al titolo di Propositura.\nDurante la seconda guerra mondiale la chiesa, come il centro storico di Radda, venne notevolmente danneggiata tanto che se non fosse per le relazioni stilate in occasione delle visite pastorali e degli inventari ecclesiastici sarebbe molto difficile risalire all'aspetto che la chiesa doveva avere tra il XV e il XVI secolo. L'intervento di maggior impatto lo sub\u00ec la facciata che nel 1926 venne rifatta in stile neoromanico da Adolfo Copped\u00e8, in quell'occasione venne rifatta anche la piazza sottostante con la realizzazione della fontana pubblica dalla quale l'acqua scaturisce da una bocca di leone; nel progetto del Copped\u00e8 appare anche un disegno a matita che mostra la facciata prima dell'intervento.\nIn precedenza, nel 1837, era stato restaurato il campanile; il campanile originario era stato demolito e ricostruito nel XVIII secolo mentre l'attuale campanile \u00e8 stato realizzato negli anni cinquanta appoggiandosi ad una delle torri dell'antico castello di Radda. Gli ultimi interventi di restauro sulla fabbrica della chiesa risalgono al 1969 quando venne restaurata l'abside e e venne realizzato il nuovo presbiterio e un altro intervento venne realizzato nel 1997 con il consolidamento del campanile e l'installazione di un congegno per suonare le ore.\nDescrizione.\nPropositura.\nTracce della originari chiesa romanica sono visibili nel retro dell'edificio e nel basamento del campanile.\nFacciata.\nAttualmente la chiesa presenta la facciata in stile neogotico su cui si imposta una arcone a tutto sesto sormontato da un tetto a capanna sostenuto da due mensoloni a forma di teste leonine. All'interno dell'arcone sono visibile le tracce di un affresco neogotico raffigurate il \"Cristo Benedicente\" sopra il rosone e la \"Nativit\u00e0\" nella parte inferiore; tali affreschi, oggi quasi invisibili, sono stati attribuiti a Carlo Copped\u00e8, fratello di Adolfo. Il paramento murario della parte inferiore della facciata \u00e8 costituito da bozze di arenaria, il portale di accesso \u00e8 anch'esso in arenaria ed \u00e8 sovrastato da una lunetta al cui centro vi \u00e8 una terracotta raffigurante la \"Madonna col Bambino\" e ai lati, in terracotta smaltata in bianco, sono 2 \"angeli\".\nInterno.\nL'interno \u00e8 a navata unica a croce latina con copertura a capriate lignee ed \u00e8 conclusa con un'abside quadrangolare. Nella zona absidale vi \u00e8 il transetto.\nSubito dopo l'ingresso vi sono due acquasantiere in pietra serena; sulla parte sinistra, all'interno di una nicchia, vi \u00e8 il fonte battesimale in pietra serena risalente al XVII secolo e un affresco del XX secolo raffigurante \"il Battesimo di Cristo\". Ai lati della navata sono i due confessionali in legno del XVIII secolo mentre alla fine della parete sinistra in alto \u00e8 collocato il pulpito in marmo.\nNel transetto sinistro sopra un altare in pietra serena \u00e8 visibile una tela raffigurante la \"Madonna del Rosario col Bambino e Santi\", attribuita ad Alessandro Allori; dal transetto sinistro si pu\u00f2 accedere ad una piccola cappella contenente un'immagine della \"Madonna di Lourdes\". Nel transetto destro, oltre ad un analogo altare, \u00e8 collocata una statua del \"Cristo benedicente\". Sempre nel transetto destro \u00e8 collocato l'organo databile alla met\u00e0 del XIX secolo. Nella chiesa di san Niccol\u00f2 un organo figurava gi\u00e0 nel 1634 quando l'organista era lo stesso priore Giovan Battista Paolini. L'organo antico \u00e8 ricordato nella visita pastorale del 1784.\nI muri perimetrali della chiesa sono intonacati in bianco tranne che nella volta del coro dove \u00e8 visibile un affresco raffigurante le \"Storie di San Nicola\".\nAll'altare maggiore \u00e8 un \"crocifisso\" ligneo con braccia semovibili attribuito ad un anonimo maestro fiorentino del XV secolo, maestro notevolmente influenzato da Donatello; questo crocifisso \u00e8 da secoli al centro di un tenace culto popolare che trova il suo apogeo nella Festa del Perdono che si tiene a Radda l'ultima domenica di agosto. Il culto di tale crocifisso \u00e8 testimoniato anche in carte risalenti al XV secolo anche se a quell'epoca era conservato nei locali dell'attigua compagnia.\nNella vista pastorale del 1437 la chiesa appare gi\u00e0 provvista sia del fonte battesimale che degli altari laterali di cui quello di sinistra era dedicato alla Santa Croce mentre quello di destra a San Giovanni. Nella visita pastorale del 1589 vengono menzionati altri due altari dedicati rispettivamente a santa Maria Maddalena e a Sant'Andrea.\nNella chiesa si conserva anche un polittico di Bernardo Daddi (met\u00e0 del XIV secolo), con la \"Madonna e santi\". Nel 1897 risultavano esposte nella chiesa due tele raffiguranti \"il Matrimonio mistico di santa Caterina d'Alessandria\" e la \"Madonna col Bambino fra Santo Stefano e San Giovanni Evangelista\", entrambe queste tele sono di Francesco Curradi e la prima presenta anche la firma dell'autore. In attesa dell'apertura del museo di arte sacra del chianti senese, attualmente queste opere sono esposte presso la locale casa di riposo.\nOrgano a canne.\nNel braccio destro del transetto, si trova l'organo a canne, costruito nel 1854 ad opera dei fratelli Cesare e Luigi Tronci, noti organari di Pistoia e restaurato nella seconda met\u00e0 del Novecento dalla ditta Tamburini.\nL'organo \u00e8 stato restaurato dalla ditta Mascioni nel 2011 e inaugurato il 4 gennaio 2012 dal Maestro Giancarlo Parodi.\nLo strumento \u00e8 racchiuso entro una cassa lignea sobriamente decorata e la mostra \u00e8 composta da canne di principale disposte in cuspide unica con ali laterali, con le bocche \"a mitria\" simmetricamente disposte. La consolle ha un'unica tastiera di 50 note con prima ottava scavezza e pedaliera a leggio di 18 note con prima ottava scavezza e costantemente unita al manuale.\nLa canonica.\nLa canonica \u00e8 posta sul fianco sinistro della chiesa che al suo interno conserva l'affresco raffigurante la \"Madonna col Bambino in trono fra due Santi vescovi\" di anonimo pittore fiorentino del XV secolo.\nDalla visita pastorale del 1784 si scopre che la canonica era in pessimo stato tanto che il priore era costretto d abitare nella casa paterna, situazione peraltro non nuova visto che gi\u00e0 tra nel 1437 risulta che il priore non vi abitasse da oltre dieci anni.\nIl campanile.\nLa torre campanarie \u00e8 una struttura a pianta quadrangolare coronata da una merlatura; nel fusto del campanile si aprono due bifore con al centro una colonnetta per sostenere l'archivolto. Il campanile ospita quattro campane, l'ultima delle quali \u00e8 stata collocata nel 1997.\nIl campanile di san Niccol\u00f2 ha sempre volto anche la funzione di orologio pubblico. Il primo orologio venne collocato nel 1569 e fu realizzato da Piero Guerrini di Pistoia; tale orologio era ancora in funzione nel 1630, quando risulta effettuata una riparazione e ancora nel 1666 quando venne sostituito da un nuovo congegno. Nel 1710 dopo la demolizione del campanile l'orologio venne smontato e collocato nella canonica fino al 1723 quando venne rimesso sul nuovo campanile. L'orologio rimase sul campanile fino al 1870 quando il Consiglio comunale decise la costruzione di un nuovo orologio da collocarsi sulla facciata del palazzo comunale. La costruzione fu realizzata nel 1873.\nCappella della Compagnia di san Gregorio Magno e santa Maria delle Grazie.\nLa cappella della Compagnia \u00e8 posta adiacente alla chiesa sulla parte destra rispetto alla facciata.\nL'edificio della compagnia risulta esistente gi\u00e0 nel 1784. Venne restaurata nel 1926 insieme alla chiesa principale; in quell'anno sulla facciata si apriva una finestra rettangolare e sul tetto svettava un campanile in pietra.\nAttualmente i locali sono utilizzati per le attivit\u00e0 della parrocchia."}
{"id": "1178983", "revid": "287204", "url": "https://it.wikipedia.org/wiki?curid=1178983", "title": "Jaroslav Pla\u0161il", "text": "Possiede il passaporto francese.\nCaratteristiche tecniche.\nInterno di centrocampo, Pla\u0161il pu\u00f2 giocare sia come esterno destro sia come esterno sinistro e anche come mediano o trequartista. Ritiene di poter esprimere meglio le sue qualit\u00e0 giocando a sinistra.\nCarriera.\nClub.\nHradec Kr\u00e1lov\u00e9.\nDal 1998 al 2000 gioca in seconda divisione ceca con il Hradec Kr\u00e1lov\u00e9; totalizza 4 presenze senza gol.\nMonaco.\nCon i biancorossi totalizza 143 presenze e 6 reti tra campionato, Coppa di Francia, Coppa di Lega, Coppa UEFA e Champions League\n2000-2003: le prime stagioni e il prestito al Cr\u00e9teil.\nNel 2000 \u00e8 prelevato dal Monaco e il 22 dicembre del 2001 esordisce nella Ligue 1 subentrando nella ripresa a Souleymane Camara nella sfida contro il Rennes (3-1). Chiude la stagione 2001-2002 con 4 presenze e 0 gol.\nIl 17 agosto 2002 fa il suo esordio in campionato contro il Bastia (1-0). Nel gennaio del 2003 viene ceduto in prestito al Cr\u00e9teil, societ\u00e0 francese di Ligue 2 nella quale trova presto un posto da titolare. Il 29 gennaio debutta contro il Clermont (0-1). Ritorna a Monaco dopo aver giocato 14 partite.\n2003-2005: sotto la guida di Deschamps.\nDalla stagione 2003-2004 Pla\u0161il si conquista un posto da titolare anche nel Monaco: gioca la prima di campionato contro il Bordeaux (2-0) segnando la sua prima marcatura in campionato contro il Metz (0-2) e rendendosi protagonista della prestazione del Monaco nella Champions League 2003-2004. Dopo aver debuttato contro il PSV (1-2), realizza una rete al Deportivo La Coru\u00f1a (8-3): il cammino del Monaco prosegue fino alla finale (dopo aver eliminato Lokomotiv Mosca, Real Madrid e Chelsea), persa contro il Porto (0-3) con Pla\u0161il in panchina.\nNella stagione seguente Didier Deschamps lo schiera con meno frequenza a causa di un infortunio che lo tiene fuori dai campi di gioco per tre mesi e mezzo: il centrocampista ceco debutta in Ligue 1 solamente ad ottobre contro il Nizza (3-4) giocando un quarto d'ora contro l' in Champions. Nella seconda parte della stagione, complice un cambio di modulo di Deschamps che da una difesa a 5 passa ad una difesa a 4, Pla\u0161il viene fatto giocare con pi\u00f9 continuit\u00e0 e i risultati per il Monaco sono molto positivi (una sola sconfitta in 16 incontri di campionato giocati dal ceco). Il 15 gennaio 2005 firma la sua unica rete stagionale al Caen (5-2).\n2005-2007: stagioni altalenanti.\nNel 2005 Francesco Guidolin viene chiamato alla guida del Monaco al posto di Deschamps. L'allenatore italiano non d\u00e0 fiducia a Pla\u0161il, che deve aspettare la dodicesima giornata per debuttare in campionato contro il Sochaux (2-1). Tre giorni prima aveva giocato un tempo in Coppa UEFA contro il Viking (1-0). Realizza un unico gol, il 29 ottobre contro l'Ajaccio (3-0). A fine stagione conta 27 presenze e una rete.\nL\u00e1szl\u00f3 B\u00f6l\u00f6ni inizia la stagione 2006-2007 come allenatore dei monegaschi: nonostante il ceco sia tra i giocatori pi\u00f9 utilizzati, i risultati sono altalenanti e l'allenatore romeno viene esonerato e sostituito con il francese Banide che porta il Monaco dalla penultima posizione alla nona. Pla\u0161il gioca 31 partite di campionato (la prima delle quali contro il Saint-\u00c9tienne 1-2) e sigla una rete contro il Nizza (1-1).\nInizia la stagione 2007-2008 tra le file del Monaco debuttando il 4 agosto contro il Saint-\u00c9tienne (1-1) e giocando anche le successive tre partite di campionato prima di trasferirsi agli spagnoli dell'Osasuna.\nOsasuna.\nNell'estate del 2007 si trasferisce all'Osasuna, societ\u00e0 della Liga. Esordisce il 16 settembre 2007 contro il Barcellona (0-0), realizzando la sua prima marcatura spagnola il 2 dicembre contro il Deportivo La Coru\u00f1a (1-2). Conclude la sua prima esperienza all'Osasuna con 35 presenze e 4 gol.\nIl 31 agosto del 2008 debutta nella nuova stagione disputando la prima giornata di campionato contro il Villareal (1-1), siglando la sua prima rete stagionale al Getafe (5-2). A fine stagione conta 32 incontri e 4 marcature.\nAll'Osasuna colleziona 66 presenze e 8 reti in campionato.\nBordeaux.\nArrivato nell'estate del 2009, con il Bordeaux vince una Supercoppa di Francia nel 2009 e una Coppa di Francia nel 2013. Dal 2011 al 2013 \u00e8 il capitano dei girondini.\n2009-2011: la Supercoppa francese.\nIl 9 luglio 2009 torna in Francia per vestire la casacca dei campioni in carica del Bordeaux, firmando un contratto quadriennale. Neo arrivato gioca subito la Supercoppa francese partendo da titolare nell'incontro vinto 2-0 sul Guingamp. Esordisce il 9 agosto 2009 contro il Lens (4-1). Sei giorni dopo gioca in Champions contro la Juventus segnando una rete (1-1). Il 5 dicembre sigla la sua prima rete in campionato contro il PSG (1-0). Nel mese di gennaio segna sia in Coppa di Francia (5-1 contro l'Ajaccio) sia in Coppa di Lega (2-3 contro il Le Mans). Conta 50 presenze e 5 reti nella sua prima stagione.\nNella seconda stagione gioca tutte le partite di campionato andando a segno contro Tolosa (1-2), Auxerre (3-0), Brest (1-3) e Saint-\u00c9tienne (2-0).\nIl 13 luglio 2011 rinnova il contratto con il Bordeaux firmando fino al 2015.\n2011-2013: la vittoria in Coppa.\nAnche nell'annata 2011-2012, come nella stagione precedente, gioca tutti gli incontri di Ligue 1, mettendo la sua firma nelle sfide contro Nancy (2-0), Brest (0-2) e Auxerre (2-4).\nIl 30 agosto del 2012 il centrocampista ceco gioca un incontro di Europa League affrontando la Stella Rossa (3-2). Disputa 33 partite di Ligue 1 realizzando due marcature ai danni di Lille su calcio di rigore (2-1) e Montpellier (4-2). A fine stagione conquista la Coppa di Francia giocando titolare contro l'Evian (2-3). Chiude la stagione con 48 gettoni e 2 centri.\nComincia la stagione 2013-2014 nelle file del Bordeaux giocando la Supercoppa francese persa contro il PSG 2-1 e iniziando il campionato contro il Monaco, sua ex squadra (0-2).\nGioca altre tre giornate di campionato prima di essere ceduto in prestito al Catania.\nCatania.\nIl 2 settembre 2013, ultimo giorno di calciomercato, si trasferisce alla societ\u00e0 italiana del Catania con la formula del prestito. Il 15 settembre esordisce in Serie A giocando titolare contro il Livorno (2-0) e il 29 settembre segna il suo primo gol con la casacca rossazzurra nella sfida contro il Chievo vinta dal Catania per 2-0.\nSecondo periodo al Bordeaux.\nConcluso il prestito, nel 2014 rientra al Bordeaux, di cui torna a vestire la fascia di capitano. Il 15 maggio 2015 estende il proprio contratto con i girondini per altri due anni e il 7 giugno 2017 per un ulteriore anno.\nNazionale.\nCon la nazionale ceca ha debuttato nel 2004 e ha partecipato agli europeo del 2004, ai mondiale del 2006, all'europeo del 2008, all'europeo del 2012 e all'europeo del 2016.\nStatistiche.\nPresenze e reti nei club.\n\"Statistiche aggiornate al 21 dicembre 2016.\""}
{"id": "1178994", "revid": "51679", "url": "https://it.wikipedia.org/wiki?curid=1178994", "title": "Oracles of Ages", "text": ""}
{"id": "1178997", "revid": "287204", "url": "https://it.wikipedia.org/wiki?curid=1178997", "title": "La lunga strada della vendetta", "text": "La lunga strada della vendetta \u00e8 un romanzo di Joe R. Lansdale del 2007, che in realt\u00e0 \u00e8 la versione ampliata della sceneggiatura che nel 1991 Lansdale scrisse per un'avventura a fumetti di Batman."}
{"id": "1178998", "revid": "51679", "url": "https://it.wikipedia.org/wiki?curid=1178998", "title": "Minish Cap", "text": ""}
{"id": "1179001", "revid": "51679", "url": "https://it.wikipedia.org/wiki?curid=1179001", "title": "Link's Awakening", "text": ""}
{"id": "1179002", "revid": "1543377", "url": "https://it.wikipedia.org/wiki?curid=1179002", "title": "Takanori Arisawa", "text": "\u00c8 morto di cancro alla vescica nel novembre 2005 all'et\u00e0 di 54 anni.\nCarriera.\nNel 1980 la canzone scritta da Arisawa viene registrata dal gruppo corale SOAP per l'etichetta Epic Records. L'anno seguente l'artista pubblica il suo primo album, , che gli vale il al . Hamot Pier verr\u00e0 ripubblicato in seguito nel 1993.\nDurante gli anni ottanta Arisawa lavora come compositore e arrangiatore per la rete televisiva Tokyo Broadcasting System, scrivendo musiche per spot televisivi come quelli della Coca-Cola. In questo periodo compone musiche per diverse serie TV e pubblica un singolo, per l'anniversario dei 30 anni della Japan Airlines.\nNel 1993 riceve come direttore musicale della serie televisiva \"Sailor Moon\" il dalla Columbia Records. Arisawa continua a comporre per tutta la serie televisiva dedicata a Sailor Moon, coprendo \"Sailor Moon\", \"Sailor Moon R\", \"Sailor Moon S\", \"Sailor Moon SuperS\" e \"Sailor Moon Sailor Stars\". Nel 1995 viene assunto dall'emittente televisiva NHK come direttore musicale per la serie televisiva .\nArisawa ha espresso pi\u00f9 volte ammirazione per la musica in stile hollywoodiano, traendo ispirazione per la colonna sonora di \"Sailor Moon\" dalla serie TV \"Charlie's Angels\". Durante la stesura di musiche per uno specifico personaggio o gruppo faceva spesso uso di simboli, prendendo in prestito elementi da diversi generi e paesi. Con il progredire della serie il suo stile \u00e8 passato da un ritmo pop ad uno pi\u00f9 classicheggiante per riflettere la maturazione a cui i protagonisti andavano incontro.\nOpere.\nNel corso della sua carriera Takanori Arisawa ha composto musiche per diverse serie TV e videogiochi."}
{"id": "1179004", "revid": "107470", "url": "https://it.wikipedia.org/wiki?curid=1179004", "title": "Arisawa Takanori", "text": ""}
{"id": "1179016", "revid": "36426", "url": "https://it.wikipedia.org/wiki?curid=1179016", "title": "Chiesa di Santa Maria in Colle", "text": "La chiesa di Santa Maria in Colle \u00e8 un edificio di culto che si trova a Badiola, localit\u00e0 nel comune di Radda in Chianti.\nStoria.\nLa chiesa \u00e8 conosciuta anche come la Badiola , nome che deriva dalla presenta in questa chiesa di un monastero femminile del quale la prima testimonianza certa risale al 1187 quando i patroni di detto monastero erano i Signori del Trebbio. Secondo alcune fonti, il monastero sarebbe stato creato da un gruppo di nobili senesi nel 1089 e sarebbe stato subordinato all'Abbazia di Montecelso. In quel 1187 scoppi\u00f2 una disputa tra i due monasteri ed \u00e8 grazie a quell'episodio se \u00e8 stato possibile scoprire qualche informazione sulla storia di Santa Maria in Colle.\nNelle decime pontificie del 1302 la chiesa \u00e8 definita canonica ed appare come suffraganea della pieve di San Giusto in Salcio. Nello Statuto della Lega del Chianti del 1384 \u00e8 riportato che presso la chiesa si teneva un mercato.\nLa chiesa \u00e8 oggi propriet\u00e0 dei Marchesi Mazzei di Fonterutoli, e fa parte di una delle 5 zone vitate dell'azienda agricola omonima.\nDescrizione.\nLa chiesa viene considerata uno degli edifici romanci pi\u00f9 interessanti del Chianti dal punto di vista storico-archeologico.\nSi presenta come una chiesa ad unica navata coperta a capriate e conclusa da un'abside semicircolare. Sul lato destro della facciata \u00e8 posto un piccolo campanile a vela.\nLa chiesa odierna \u00e8 frutto di un adattamento posteriore visto che in origine la chiesa era a tre navate, come si pu\u00f2 dedurre dalla presenza nelle fiancate di alcune archeggiature che nella chiesa antica dividevano la navata centrale dalle due laterali. Sulla destra dell'abside \u00e8 ancora integro il braccio destro del transetto, che corrispondeva alla parte terminale della navatella destra.\nL'abside appare rimontata nella sua parte esterna, tanto che all'interno \u00e8 visibile una finestrella non presente poi di fuori. La facciata \u00e8 il frutto di vari rimaneggiamenti e manca totalmente nella parte destra in corrispondenza della navatella destra il cui muro perimetrale affiora dal terreno fino al transetto. La parte sinistra \u00e8 intatta e il muro laterale della navatella corrispondente \u00e8 adibito a deposito agricolo."}
{"id": "1179019", "revid": "963244", "url": "https://it.wikipedia.org/wiki?curid=1179019", "title": "Santa Giovanna Francesca Fr\u00e9myot de Chantal", "text": ""}
{"id": "1179028", "revid": "773636", "url": "https://it.wikipedia.org/wiki?curid=1179028", "title": "Chiesa di Santa Maria in Prato", "text": "La chiesa di Santa Maria in Prato \u00e8 un edificio di culto che si trova a Radda in Chianti.\nStoria.\nLa chiesa nasce come santuario mariano probabilmente gi\u00e0 prima dell'anno Mille; in seguito divenne una suffraganea della pieve di San Giusto in Salcio e successivamente posta alle dipendenze della chiesa di San Niccol\u00f2 a Radda come oratorio. Pur mantenendo la funzione di oratorio mariano nel 1708 venne donata ad una comunit\u00e0 di frati minori che vi realizzarono un piccolo convento.\nNella chiesa e nei locali del convento trover\u00e0 sede il Museo d'arte sacra del Chianti.\nArchitettura e patrimonio artistico.\nAlla originaria chiesa romanica venne aggiunto nel XVIII secolo un transetto e una cappella terminale che dettero alla chiesa una pianta a croce latina.\nEsterno.\nLe originarie forme romaniche possono essere ancora individuate nel paramento murario a filaretto della facciata a capanna, preceduta da un portico, aggiunto anch'esso, nel corso del Settecento a seguito del passaggio della chiesa ai Francescani. Il portico presenta tre ampie arcate policentriche ribassate poggianti su massicci pilastri in pietra serena di sezione rettangolare e con nicchie poste sulla faccia esterna; le arcate laterali sono anche loro a sesto ribassato ma sono sostenute da semplici colonne in pietra che hanno come base un muretto con cimasa.\nInterno.\nAll'interno, una tavola del fiorentino Neri di Bicci raffigurante la \"Madonna col Bambino tra i Santi Nicola di Bari, Giovanni Battista, la Maddalena e Antonio abate\", commissionata nel 1474 dal fiorentino Mariotto Gondi e dal bastiere raddese Niccol\u00f2 di Goro; la carpenteria fu eseguita da Zanobi di Domenico."}
{"id": "1179029", "revid": "767487", "url": "https://it.wikipedia.org/wiki?curid=1179029", "title": "J\u00f8rn Stubberud", "text": "Biografia.\nJ\u00f8rn Stubberud entra nella band nel 1984, contattato dal chitarrista e fondatore Euronymous (\u00d8ystein Aarseth). Milita con i Mayhem fino al 1991, lascia la band a causa di contrasti con Euronymous ma vi torna nel 1995 dopo l'uccisione del chitarrista. Necrobutcher \u00e8 l'unico membro originale rimasto dalla fondazione del gruppo, in quanto il batterista Manheim lasci\u00f2 i Mayhem rispettivamente nel 1988, e Aarseth venne assassinato nell'agosto 1993.\nHa fatto parte anche dei L.E.G.O., Kvikks\u00f8lvguttene, Bloodthorn e Checker Patrol.\nAssieme al chitarrista dei Mayhem, Blasphemer, partecipa al documentario \"\", in cui rilascia un'intervista in stato di ebrezza. Nell'estate 2011 accetta di farsi esorcizzare durante il programma televisivo del predicatore statunitense Bob Larson"}
{"id": "1179034", "revid": "773636", "url": "https://it.wikipedia.org/wiki?curid=1179034", "title": "Commenda di Sant'Eufrosino", "text": "La commenda di Sant'Eufrosino \u00e8 un edificio sacro situato a Volpaia, una frazione di Radda in Chianti.\nStoria.\nNel 1443 ser Pietro di ser Lorenzo della Volpaia ottenne dal papa Eugenio IV il permesso di costruire nel castello di Volpaia una cappella da dedicare a Sant'Eufrosino, il cui culto in quegli anni era molto vivo tanto che nello stesso periodo venne rinnovato anche il santuario a lui dedicato, situato nei pressi di Panzano in Chianti. La cappella venne costruita quale segno di riconoscenza nei confronti del pontefice il quale aveva concesso a ser Pietro il permesso di entrare nell'ordine di San Giovanni Gerosolimitano.\nLa cappella venne annessa ad un preesistente ospedale di propriet\u00e0 proprio dell'ordine gerosolimitano.\nLa costruzione delle chiesa dur\u00f2 qualche decennio e si concluse dopo il 1460. Poco dopo venne abbellita con la pala d'altare raffigurante la \"Madonna col Bambino tra i Santi Eufrosino e Giovanni battista\", datata 1480, e attribuita a Cosimo Rosselli (attualmente si trova custodita a palazzo Strozzi); tale pala, probabilmente and\u00f2 a sostituire una precedente trafugata durante il saccheggio che il castello di Volpaia subi nel 1478 ad opera delle truppe di Ferdinando d'Aragona durante la seconda invasione aragonese del Chianti.\nNella prima met\u00e0 del XVII secolo la chiesa venne restaurata ed adeguata al gusto barocco del tempo. Semiabbandonata nella prima met\u00e0 del XVIII secolo verso la fine di quel secolo venne nuovamente restaurata e nella seconda met\u00e0 del XIX secolo venne ripristinato lo stile rinascimentale originario.\nDescrizione.\nLa commenda di Sant'Eufrosino \u00e8 il pi\u00f9 importante episodio di architettura rinascimentale del Chianti.\nLa chiesa sorge isolata su un terreno scosceso situato di fronte all'antica porta del castello e prospetta su una pittoresca piazzetta. L'impianto della chiesa si rif\u00e0 alle cappelle del primo rinascimento fiorentino, specialmente, alla sacrestia e alla cappella Pucci della Basilica della Santissima Annunziata di Firenze.\nEsterno.\nLa semplice facciata \u00e8 conclusa da un frontone che richiama quello della chiesa di Santa Maria delle Grazie di Pistoia, realizzato da Michelozzo, ma il timpano a linea spezzata del portale \u00e8 frutto di un intervento settecentesco. La muratura della facciata \u00e8 a sasso accapezzato e per questo, probabilmente in origine doveva essere intonacata. L'edificio, nella parte tergale, \u00e8 notevolmente sviluppato in altezza.\nSulla facciata esterna \u00e8 sita una lapide del 1906 che letteralmente recita \"RICORDO DEGLI SPIRITUALI ESERCIZI DOPO IL RESTAURO DI QUESTA CHIESA 20 MAGGIO 1906\"\nInterno.\nL'impianto \u00e8 ad aula unica, divisa in due campate quadrate da un arco trasversale e conclusa da una scarsella quadrata, non visibile all'esterno, in quanto \u00e8 circondata dal volume della sacrestia e da una rampa di scale che portano ad un vano superiore, al quale si accede da due porticine poste simmetricamente a fianco dell'arco. Sia la cappella del coro che le due campate sono coperte con una volta a vela.\nL'arredo architettonico \u00e8 realizzato in pietra serena, con ornamenti scolpiti a lumachelle nell'arco centrale e ghirlande nell'arco della cappella sostenuto da pilastri scanalati e sormontati da capitelli corinzi, con aggiunti dei motivi floreali riscontrabili anche nei peducci d'imposta delle volte.\nLe finestre hanno una scorniciatura mossa ma sono di semplice fattura e le due porte, poste ai lati del coro, hanno anch'esse una cornice in pietra serena e sono sormontate da una mensola decorata con un motivo a ovoli."}
{"id": "1179035", "revid": "991694", "url": "https://it.wikipedia.org/wiki?curid=1179035", "title": "Elenw\u00eb", "text": ""}
{"id": "1179043", "revid": "287204", "url": "https://it.wikipedia.org/wiki?curid=1179043", "title": "NBA Street V3", "text": "NBA Street V3 \u00e8 un videogioco di pallacanestro della serie \"NBA street\", prodotta e sviluppata da EA sports, ed \u00e8 il terzo titolo.\nIl gioco rappresenta il \"new basket\", cio\u00e8 quello praticato sulle strade, anche se utilizza nazionali e giocatori professionisti come Michael Jordan."}
{"id": "1179045", "revid": "339392", "url": "https://it.wikipedia.org/wiki?curid=1179045", "title": "Comunit\u00e0 montana Valli Po Bronda e Infernotto", "text": ""}
{"id": "1179047", "revid": "81103", "url": "https://it.wikipedia.org/wiki?curid=1179047", "title": "Raphus cucullatus", "text": "Il dodo o dronte (Raphus cucullatus ) era un uccello columbiforme della famiglia Columbidae, endemico dell'isola di Mauritius. Era incapace di volare, si nutriva di frutti e nidificava a terra.\nSi estinse rapidamente nella seconda met\u00e0 del XVII secolo in seguito all'arrivo sull'isola dei portoghesi e degli olandesi.\nEvoluzione.\nSi crede che il progenitore del dodo fosse arrivato a Mauritius dall'Asia Meridionale. Il suo progenitore pi\u00f9 prossimo, noto da alcuni resti fossili, doveva essere lungo circa 35\u00a0cm, frugivoro e capace di volare.\nL'ambiente favorevole, la scarsit\u00e0 di predatori abituali, e il clima che offriva la possibilit\u00e0 di limitare spostamenti e migrazioni, favorirono in questi uccelli una progressiva atrofizzazione delle ali, cui corrispose una graduale modifica delle abitudini alimentari, alla fine completamente rivolte verso una ricerca del cibo \"a terra\". Le modifiche strutturali selettive non interessarono solo gli arti anteriori e il becco, ma riguardarono anche le dimensioni dell'animale che aumentarono dai 35\u00a0cm di lunghezza ai 50\u00a0cm e oltre. Il peso di questi animali si attestava attorno ai 25\u201330\u00a0kg. Le dimensioni notevoli di questo uccello lo resero stazionario, quindi molto legato al suo ambiente.\nQuesti elementi avvalorano la tesi che identifica uno dei fattori determinanti nell'estinzione del dodo: l'importazione da parte dell'uomo di specie alloctone, che danneggiarono questa specie sia direttamente (predazione) sia indirettamente (consumo frutti, distruzione o predazione uova). I suoi parenti viventi pi\u00f9 prossimi sono probabilmente le Colombe coronate del genere \"Goura\" e il piccione dentato (\"Didunculus strigirostris\"), il cui nome di genere significa \"piccolo dodo\".\nCausa dell'estinzione.\nIl mito secondo cui l'estinzione sarebbe stata dovuta alla caccia da parte dei marinai pare infondato; fonti sia portoghesi sia olandesi descrivono la carne del dodo come poco appetibile. Se il termine \"dodo\" deriva dal portoghese \"doudo\" (\"doido\" in portoghese moderno) \"sempliciotto\", forse inteso anche come \"preda facile\" probabilmente per l'impacciato movimento, il termine olandese \"walgvogel\" significa invece \"uccello disgustoso\".\nLa tesi pi\u00f9 accreditata \u00e8 che il dodo si sia estinto in seguito alla distruzione del suo habitat da parte dei coloni, che condannarono il dodo disboscando l'isola e introducendo specie animali antagoniste come maiali, ratti, cani, gatti e scimmie. Un altro probabile fattore che contribu\u00ec all'estinzione della specie \u00e8 la scarsa difendibilit\u00e0 della prole, dovuta alla nidificazione a terra e alla scarsa mobilit\u00e0 degli individui della specie. Sebbene infatti il sapore delle carni di questo uccello non fosse particolarmente gradito al palato dei coloni, le uova restavano comunque commestibili per alcune delle sopracitate specie antagoniste e per l'uomo stesso.\nQuest'aspetto si inserirebbe verosimilmente in un'attendibile ricostruzione del quadro di eventi che ha portato all'estinzione dell'animale.\nSecondo alcune fonti, l'ultimo dodo sarebbe stato avvistato nel 1662; altre riportano il 1681 come anno dell'estinzione.\nLa presunta simbiosi con \"Sideroxylon grandiflorum\".\nNel 1977 l'ornitologo Stanley A. Temple not\u00f2 che sull'isola il numero dei tambalacoque (\"Sideroxylon grandiflorum\", chiamata in passato \"Calvaria maior\"), un albero che era assai diffuso nel luogo, si era drasticamente abbassato in seguito all'estinzione del dodo e che le loro et\u00e0 erano decisamente avanzate. Facendo risalire la nascita degli alberi rimasti a 300 anni prima, periodo in cui si sono visti gli ultimi dodo, Stanley ipotizz\u00f2 che la \"Calvaria maior\" e il \"Raphus cucullatus\" fossero uniti in qualche modo, fino a dipendere l'uno dall'altro, vivendo, perci\u00f2, in una simbiosi. Si suppone che il dronte si nutrisse dei frutti del tambalacoque e che il suo robusto ventriglio avesse un'azione erosiva sui duri tegumenti del seme, rendendolo cos\u00ec germinabile.\nLe affermazioni di Temple, pubblicate nel 1977 sulla rivista \"Science\", furono contestate gi\u00e0 l'anno seguente da Horn, nel 1979 da A.W. Owadally e poi da altri studiosi, e furono definitivamente abbandonate quando si ebbe conferma dell'esistenza in natura di esemplari giovani di tambalacoque (bench\u00e9 rari).\nReperti.\nI reperti non fossili di questa specie sono rari. Nel 1755 il direttore dell'Ashmolean Museum di Oxford ordin\u00f2 di gettare l'ultimo esemplare impagliato perch\u00e9 le tarme lo avevano ormai distrutto. Ne sono rimasti conservati fino ad oggi la testa ed un artiglio. Rimane qualche disegno e resoconti da fonti orali. \nIl dodo nella cultura di massa.\nEssendo un animale estinto, il dodo \u00e8 spesso presente in numerose opere tra cui lungometraggi, fumetti, cartoni animati e videogiochi.\nIn letteratura il dodo si ritrova nella serie di romanzi di Jasper Fforde con protagonista Thursday Next, ne \"Il diario di Adamo e di Eva\" di Mark Twain e nel libro di fantascienza \"The Last Dodo\". Oltre alla apparizione ne \"L'era glaciale\" (2002) vanno menzionate le apparizioni nel cartone animato \"Porky in Strambilandia\" (1938) e nelle serie \"Phineas e Ferb\", \"Due fantagenitori\", \"Oggy e i maledetti scarafaggi\" e \"Animal Crackers\". Compare inoltre nel telefilm \"Primeval\" e nella serie di fumetti \"Martin Myst\u00e8re\".\nAlcuni personaggi basati sul dodo sono l'omonimo personaggio di \"Le avventure di Alice nel Paese delle Meraviglie\" di Lewis Carroll (che con questo personaggio rappresentava umoristicamente se stesso nell'atto di pronunciare il suo vero nome \"Do-Do-Dodgson\"), il Pok\u00e9mon Doduo e Dod\u00f2, protagonista del programma per bambini \"L'albero azzurro\".\nViene inoltre citato da numerosi gruppi e artisti musical tra cui: i Genesis nell'album \"Abacab\", i Bad Religion nell'album \"Punk Rock Songs\", Dave Matthews nell'album \"Some Devil\", Aimee Mann nell'album \"Bachelor No. 2 or, the Last Remains of the Dodo\", Roger Waters nell'album \"Amused to Death\". Il gruppo The Dodos prende il nome dall'animale estinto.\nUn dodo rampante \u00e8 inoltre presente nello stemma dell'isola di Mauritius, mentre un dodo sorridente appare nel marchio della fabbrica di birra Brasseries de Bourbon. Il dodo \u00e8 anche il simbolo della Durrell Wildlife Conservation Trust, l'organizzazione fondata da Gerald Durrell con lo scopo di studiare le specie in via di estinzione.\nLa marca di gioielli Pomellato ha creato una serie di ciondoli chiamati Dodo. Nel 2002 la casa automobilistica Lancia ha creato un'edizione speciale della Lancia Y che venne battezzata \"Dodo\" dato che gli interni erano stati progettati proprio dalla stessa azienda.\nNella lingua inglese il termine dodo indica, in senso figurato e con una sfumatura ironica, una persona incapace di adeguarsi alle nuove circostanze e ai nuovi tempi. Esistono inoltre due espressioni idiomatiche che fanno riferimento alla sorte toccata a questa specie: una \u00e8 \"as dead as the dodo\" (alla lettera \"morto quanto un dodo\") che equivale all'italiano \"morto e sepolto\"; l'altra \u00e8 \"gone the way of the dodo\" (alla lettera \"andare nella direzione/fare la strada del dodo\") che indica qualcosa o qualcuno diventato anacronistico e fuori moda. \nIl poeta Hilaire Belloc scrisse una poesia riguardo a questo animale:\nLo scrittore postmoderno Thomas Pynchon ha dedicato alla scomparsa del dodo un lungo capitolo nella prima parte del suo romanzo \"L'arcobaleno della gravit\u00e0\" (1973), nel quale un olandese di nome Frans van der Groov collabora attivamente alla distruzione fisica degli ultimi volatili, spinto da autentico furore mistico-estetico.\nNel mondo magico \"Wizarding World\" di J.K. Rowling, il Dodo \u00e8 rappresentato come una creatura magica. In esso l'Animale non \u00e8 affatto estinto, ma difficile da individuare e protetto dalla comunit\u00e0 magica."}
{"id": "1179048", "revid": "599013", "url": "https://it.wikipedia.org/wiki?curid=1179048", "title": "Grzegorz Piechna", "text": ""}
{"id": "1179050", "revid": "767487", "url": "https://it.wikipedia.org/wiki?curid=1179050", "title": "Blasphemer", "text": "Biografia.\n\u00c8 famoso soprattutto per aver suonato nei Mayhem, nei quali entr\u00f2 all'eta di 19 anni grazie al suo grande talento musicale dopo la morte dell'ex-chitarrista Euronymous; ha fatto parte della band dal 1995 al 2008. Ha suonato anche in altre band come In Silence, Aura Noir, Mezzerschmitt e Amicus.\nAttualmente vive in Portogallo."}
{"id": "1179051", "revid": "64860", "url": "https://it.wikipedia.org/wiki?curid=1179051", "title": "Rune Erickson", "text": ""}
{"id": "1179054", "revid": "30274", "url": "https://it.wikipedia.org/wiki?curid=1179054", "title": "Nostra Signora del Rosario", "text": ""}
{"id": "1179059", "revid": "100623", "url": "https://it.wikipedia.org/wiki?curid=1179059", "title": "Ippopotamidi", "text": ""}
{"id": "1179060", "revid": "21583", "url": "https://it.wikipedia.org/wiki?curid=1179060", "title": "Binky Abdul", "text": ""}
{"id": "1179061", "revid": "773636", "url": "https://it.wikipedia.org/wiki?curid=1179061", "title": "Pieve di San Marcellino", "text": "La pieve di San Marcellino \u00e8 un luogo di culto cattolico situato a Monti, nel comune di Gaiole in Chianti, in provincia di Siena e diocesi di Arezzo-Cortona-Sansepolcro.\nStoria.\nL'edificio venne realizzato nei pressi di Cacchiano, un importante insediamento militare di epoca romana. Nelle sue vicinanze, alla fine del XIX secolo, venne scoperta una necropoli romana risalente al II-III secolo d.C. mentre altre tombe d'et\u00e0 imperiale vennero scoperte nei pressi della pieve.\nEbbe notevole importanza nel Medioevo e risulta di patronato della famiglia Ricasoli gi\u00e0 dall 963.\nVenne scelta come sede di importanti eventi. Nel 1029 vi fu emessa la sentenza favorevole al vescovo di Arezzo nella controversia con quello di Siena sull'appartenenza di alcune zone del Chianti. L'episodio pi\u00f9 importante avvenne per\u00f2 nel 1176 quando i consoli senesi Forano e Rustichino e quelli fiorentini Cavalcante e Ristoradanno vi firmarono una accordo di pace riguardo ai confini tra le due repubbliche nel territorio del Chianti, accordo che venne poi confermato col Lodo di Poggibonsi del 1203.\nArchitettura e patrimonio artistico.\nLa pieve di San Marcellino venne completamente ricostruita alla met\u00e0 dell'Ottocento secondo il gusto dell'epoca. Quando Emanuele Repetti visit\u00f2 questo luogo l'allora pievano aveva gi\u00e0 iniziato i lavori di trasformazione della canonica. Il Repetti descrive la vecchia chiesa cos\u00ec:\u00ab...il corpo della chiesa conserva la sua antica struttura a tre spartiti, quasi a croce greca, i di cui archi laterali osano su piccolissime colonne di materia, misure e con capitelli diversi tra loro\u00bb.\nAi primi del XX secolo nel muro della casa canonica furono rinvenuti due cippi marmorei con iscrizioni databili entrambi al II secolo d.C. Uno recava la scritta: \"TIBERIUS - CLAUDIUS - GLYPTUS / L-A-D-D\" ( Tiberius Claudius Glyptus locum adquisivit decreto decurionum) mentre sull'altro vi era inciso: \"...PATRONIS PRAES/ TANTISSIMIS/ FFL - SECUNDINUS ET/ PERELIANUS PROC-SUMR/ EX VOTO LOCAVE- RUNT/ CURAN...\"( probabilmente si tratta di un ex voto che i liberti Secondino e Pereliano fanno ai loro padroni).\nNella pieve si conservano otto colonne e altrettanti capitelli di ordine corinzio gi\u00e0 impiegati nella chiesa demolita nell'Ottocento. Le colonne sono state realizzate con materiali pregiati quali Marmo pario, Marmo cipollino e breccia africana e di queste sei sono ancora usate in chiesa mentre due, fino agli anni settanta, giacevano abbandonate nell'orto posto dietro la tribuna. Gli otto capitelli sono posti: due in chiesa sulle colonne ai lati del portale, cinque nella casa canonica mentre l'ultimo \u00e8 posto sulla sommit\u00e0 della cappella mortuaria del vicino cimitero ed usato come base di una croce in ferro; tutti i capitelli presentano una eterogenea qualit\u00e0 artistica e un altrettanto varia collocazione cronologica tra la met\u00e0 del I secolo d.C. e la fine del II e sembrano provenire da alcuni tempietti votivi per la adorazione delle divinit\u00e0 campestri."}
{"id": "1179065", "revid": "92723", "url": "https://it.wikipedia.org/wiki?curid=1179065", "title": "Chirurgia antica", "text": "Il periodo della chirurgia antica abbraccia la storia della chirurgia che va dall'epoca delle prime testimonianze scritte sino al XIX secolo. \u00c8 un lasso di tempo estremamente lungo, individuato arbitrariamente rispetto alle suddivisioni canoniche della storiografia, caratterizzato da procedure non ancora scientifiche ma esclusivamente empiriche. Una chirurgia stupefacente per la qualit\u00e0 delle sue tecniche operatorie e per la perfezione degli strumenti adoperati, nonostante la povert\u00e0 delle conoscenze anatomiche ed in campo patologico, ma drammaticamente limitata nella pratica da due ostacoli, il dolore e l'infezione, che saranno superati soltanto alla met\u00e0 del XIX secolo.\nAntichit\u00e0.\nNella prima raccolta di leggi scritte pervenutaci, il codice di Hammurabi, che prende il nome dall'omonimo re babilonese che regn\u00f2 dal 1792 al 1750 a.C., si trova la prima traccia documentata di pratiche chirurgiche. Il codice stabilisce, infatti, gli \"onorari\" per alcune prestazioni ma anche le \"pene\" in caso di danno procurato. Esse erano pecuniarie nella maggior parte dei casi, ma potevano arrivare addirittura all'amputazione di una mano, nel caso di morte o di lesioni gravi arrecate al paziente.\nNell'antico Egitto, l'attivit\u00e0 chirurgica rivestiva un ruolo importante. Nel papiro di Edwin Smith, risalente circa a 2.000 anni prima di Cristo, si trova la descrizione accurata di alcune patologie, quali le ferite e gli ascessi cutanei, ma soprattutto una sorprendente classificazione delle fratture ossee, con le relative manifestazioni cliniche e gli specifici trattamenti. Appare singolare, anche se si pu\u00f2 spiegare col fatto che il testo \u00e8 incompleto, che non si faccia menzione della trapanazione del cranio, intervento che gli egiziani conoscevano e che eseguivano abitualmente sul faraone morente.\nTuttavia, questo intervento, che, come si desume dai reperti a noi giunti, veniva eseguito con grande perizia tecnica, aveva un significato pi\u00f9 rituale che chirurgico (offrire ai demoni imprigionati nel corpo del faraone e responsabili della sua agonia la possibilit\u00e0 di trovare una via di uscita attraverso il foro praticato nel cranio del faraone stesso).\nIn Grecia la medicina aveva connotati magico-religiosi come attesta il culto del dio Asclepio, allievo del centauro Chirone, venerato in Epidauro. Ippocrate, vissuto intorno al 450 a.C., si sottrasse da questi influssi sostenendo che la \"malattia\", piuttosto che a cause ultraterrene, \u00e8 dovuta ad eventi legati all'ambiente e all'organismo. A pieno titolo Ippocrate \u00e8 considerato il padre della medicina, anche per aver introdotto i concetti di diagnosi e prognosi. Il suo limite, inevitabile per la sua epoca, \u00e8 l'impossibilit\u00e0 di individuare una connessione tra l'evento morboso e la causa che lo determina. Ippocrate, per spiegare la malattia, fu pertanto costretto a riprendere alcuni concetti filosofici preesistenti, elaborandoli in una teoria degli umori per la quale la malattia sarebbe la conseguenza di un loro squilibrio. Si \u00e8 ben lontani dal concetto moderno di eziologia e di terapia causale (mirata), e Ippocrate si limit\u00f2 a proporre l'uso di blandi medicamenti utili pi\u00f9 che altro ad \"aiutare la natura\" a guarire il paziente, associandoli alle pratiche del clistere, del salasso e del vomito, necessarie a portar fuori dall'organismo gli \"umori\" il cui eccesso \u00e8 responsabile della malattia.\nIppocrate ebbe inoltre il merito di elaborare una sorta di codice deontologico, che viene ben rappresentato nel \"giuramento\" a lui attribuito e che ancora oggi i medici sono tenuti a prestare appena laureati. In esso Ippocrate faceva espresso divieto ai medici di praticare il \"taglio della pietra\" (litotomia), intervento da lasciare ai chirurghi.\nPer spiegare questa sua profonda avversione per la chirurgia, \u00e8 opportuno ricordare che, a quell'epoca, era sconosciuta ogni pratica anestesiologica e antisettica, con conseguenze fatali per i pazienti. Solo persone disperate accettavano un trattamento operatorio, nel corso del quale era altissima la probabilit\u00e0 di morire per il dolore o per l'infezione che inevitabilmente seguiva l'operazione.\nQuesti enormi limiti, tuttavia, non impedirono la messa a punto di tecniche operatorie sofisticate e valide, n\u00e9 il posto di rilievo che occup\u00f2 la chirurgia, soprattutto quella traumatologica di guerra. Si trattava, tuttavia, di una pratica cruenta, violenta e straziante, subita con terrore e quindi delegata a figure alternative obbligate ad indossare abiti corti per essere meglio distinte dai medici, che invece vestivano lunghe tuniche drappeggiate.\nAnche a Roma, in un tempio eretto sull'isola Tiberina, era venerato un dio, Esculapio, il cui culto fu importato dalla Grecia nel 293 a.C. a seguito di un'epidemia di peste. I romani, pur tenendole in gran conto, non amavano praticare personalmente alcune attivit\u00e0, e cos\u00ec affidavano agli schiavi, spesso greci o alessandrini, l'educazione culturale e la salute dei propri figli. I pi\u00f9 eminenti medici della Roma augustea provenivano per lo pi\u00f9 dalla periferia dell'Impero. Uno di questi fu Aulo Cornelio Celso, un enciclopedista vissuto nel I secolo e originario forse della Gallia, che, nell'ultimo volume del suo \"De Medicina\", tratta lo stato dell'arte chirurgica ai suoi tempi, fornendoci utili informazioni. In questo trattato vengono descritti perfettamente molti interventi, da quello per cataratta a quello di tonsillectomia, dalla craniotomia all'incisione degli ascessi, dalla litotomia alla cura delle fratture, fino alle manovre ostetriche pi\u00f9 complesse. Celso dimostra una buona conoscenza dell'anatomia e anche degli oppiacei, che usa per lenire il dolore. A lui si deve l'individuazione (\"\u00abnotae vero inflammationis sunt quattuor: rubor et tumor cum calor et dolor\u00bb\") dei quattro sintomi dell'infiammazione: arrossamento, tumefazione, calore e dolore. Quintiliano lo defin\u00ec \"\u00abmediocri vir ingenii\u00bb\" (\"uomo dal mediocre ingegno\"), mettendo in discussione anche il fatto che fosse un medico, ma in realt\u00e0 Celso fu uno dei pi\u00f9 autorevoli esponenti della medicina, molto apprezzato dai contemporanei e colpevolmente dimenticato dai posteri, che gli preferirono il quasi contemporaneo, Galeno.\nIn realt\u00e0 Galeno di Pergamo (131-201 d.C.) visse un secolo dopo. In quanto medico dei gladiatori ebbe la possibilit\u00e0 di fare molta esperienza in campo traumatologico e chirurgico, praticando tutti gli interventi usuali a quell'epoca. In ci\u00f2 l'aiutava anche una buona conoscenza dell'anatomia, per la sua consuetudine di eseguire autopsie sui cadaveri dei morti nell'arena ma soprattutto per vivisezioni sul maiale (che considerava l'animale pi\u00f9 simile all'uomo) e sulla scimmia. Contribuirono ad accrescerne la fama ed il prestigio i risultati eccellenti dei suoi interventi chirurgici, legati all'utilizzo degli oppiacei per lenire il dolore e soprattutto all'adozione di alcune elementari norme igieniche. L'igiene, momento essenziale della cura del corpo (\"mens sana in corpore sano\") fu molto importante nel mondo romano, come testimonia il gran numero di terme, di acquedotti e di fognature costruite in tutto l'Impero, ma anche dei \"Valetudinaria\", anticipazione dei moderni ospedali che furono costruiti a Roma, e sulla cui concezione si basarono le prime strutture mobili, da campo, che seguivano le legioni e nelle quali operavano i chirurghi militari.\nSul piano teorico Galeno elabor\u00f2 una teoria non originale, in quanto vi confluivano quella ippocratica degli umori, quella platonica della triplice anima e quella aristotelica dello spirito vitale o \"pneuma\":\nDa Aristotele acquisisce, inoltre, la \u00abconcezione finalistica della natura\u00bb, per cui ogni organo umano \u00e8 perfetto in quanto creato dal demiurgo secondo una finalit\u00e0 precisa. Pertanto il medico, nel suo operato, deve riconoscere e assecondare una generica finalit\u00e0 della natura. Questa concezione teleologica, insieme a quella del Pneuma, era confacente al concetto cristiano di anima e di provvidenza e quindi la Chiesa, nei secoli successivi, abbracci\u00f2 le teorie galeniche elevandole in certo qual modo, per oltre mille anni, a dogma indiscusso del sapere medico.\nLe conseguenze sono state:\nUn esempio emblematico \u00e8 rappresentato dalla terapia delle ferite. La ferita rappresenta la lesione pi\u00f9 frequente in patologia chirurgica. Pu\u00f2 interessare organi pi\u00f9 o meno importanti con gradi di coinvolgimento e gravit\u00e0 diversi. Nell'et\u00e0 contemporanea non vi sono particolari problemi al suo trattamento, ma per molti millenni essa rappresent\u00f2 la principale causa di morte. Si pensi solo alle innumerevoli guerre che ha combattuto l'umanit\u00e0. Nella battaglia di Canne, i romani persero 50.000 legionari per le ferite riportate in combattimento, cos\u00ec come alle Termopili perirono pi\u00f9 di 30.000 combattenti. Ai Campi Catalaunici si contarono pi\u00f9 di 150.000 morti soprattutto tra gli Unni, certamente a causa di lesioni portate agli organi vitali e quindi direttamente mortali, ma anche per tante ferite meno gravi perch\u00e9 a carico degli arti o dell'apparato cutaneo-muscolare, ma risultate mortali per complicanze infettive o gangrenose.\nGaleno aveva notato che, nel caso delle ferite infette, la fuoruscita del pus (parola latina per \"marciume\") si accompagnava ad un rapido miglioramento delle condizioni locali e generali e quindi alla guarigione. Lo aveva definito quindi \"\u00abbonum et laudabile\u00bb\" e, coerentemente con la sua teoria umorale, lo aveva identificato con la \"materia peccans\" da eliminare: \"\u00abubi pus, ibi evacua\u00bb\".\nIn altri termini Galeno aveva osservato correttamente che l'andamento suppurativo (rispetto alla ben pi\u00f9 temibile gangrena che era sistematicamente mortale) di una ferita si giovava dell'espulsione del pus, senza per questo voler sostenere che una ferita guariva solo o perch\u00e9 vi si formava il pus. I posteri, salvo rare e contestate (perch\u00e9 contrarie al \"dogma\") eccezioni, per quasi millecinquecento anni intesero invece la cosa proprio in questo modo, finendo col trattare le ferite (con impiastri, sostanze caustiche o olio bollente, cauterio) appunto per favorirne l'ascessualizzazione.\nUn altro esempio curioso ed emblematico dei danni procurati dal \"culto\" galenico, trova riscontro nella descrizione che ci \u00e8 giunta della tecnica autoptica di quell'epoca.\nPer molti secoli le pratiche autoptiche, usuali nel mondo romano, erano state abbandonate non perch\u00e9 esplicitamente proibite dalla Chiesa (nel 1340 il papa avignonese Clemente VI, preoccupato per le ricorrenti epidemie di peste, conceder\u00e0 l'autorizzazione a praticarle per ottenere eventuali informazioni sulla natura del contagio, con un atto quindi straordinario per i tempi), ma perch\u00e9 ritenute inutili in quanto si riteneva esaustiva l'anatomia descritta da Galeno. Quando le neonate universit\u00e0 ripresero questa attivit\u00e0, era usuale la scena raffigurata in alcune miniature dell'epoca. L'autopsia veniva eseguita da un inserviente, spesso un cerusico a veste corta, che man mano descriveva gli organi sezionati. A distanza assisteva un Medico, assiso su uno scranno. Nelle circostanze in cui ci si trovava, di fronte a situazioni non coincidenti con quelle descritte da Galeno, era il Medico che doveva esprimersi su questi reperti anomali. Sistematicamente egli giungeva alla conclusione che quella situazione, nonostante evidente ed oggettiva, rappresentava uno scherzo della natura, in quanto incompatibile con l'anatomia galenica. Significativo il caso dell'omero che, pur essendo di forma diritta, era stato descritto erroneamente dal medico romano come curvo. Per secoli, al riscontro autoptico, si neg\u00f2 questa evidenza continuando a ritenerla uno scherzo della natura.\nQuesto atteggiamento spiega il fatto che, nonostante la ripresa della pratica autoptica in molte universit\u00e0 e da parte di illustri maestri, le scoperte pi\u00f9 importanti e significative in campo anatomico avverranno soltanto alcuni secoli dopo.\nAlto Medioevo.\nLa deposizione nel 476 dell'ultimo imperatore romano Romolo Augusto segna la fine dell'Impero romano d'Occidente e l'inizio del Medioevo, epoca in cui la chirurgia continua un declino iniziato gi\u00e0 dopo la morte di Teodosio nel 395. \nLa medicina \u00e8 appannaggio quasi esclusivo dei religiosi, soprattutto di alcuni ordini monastici in particolare i benedettini. Ogni monastero \u00e8 fornito di spazi destinati al ricovero e alla cura degli infermi e nella Regola di S.Benedetto un intero capitolo, il XXXVI, \u00e8 dedicato alla cura dei fratelli malati.\nNell'ambito della costante ricerca di una spiegazione della malattia come fenomeno e delle cause che la determinano inevitabilmente si afferma la relazione tra evento morboso e causa sovrannaturale; \u00c8 un'ipotesi che nella storia dell'umanit\u00e0 periodicamente riaffiora e contro la quale aveva combattuto lo stesso Ippocrate. \nLa malattia \u00e8 considerata una punizione divina e quindi la sua guarigione pu\u00f2 essere ottenuta pi\u00f9 che con le cure, che peraltro sono obiettivamente scarse ed empiriche, con le preghiere, impetrate al santo protettore: San Biagio della gola, Santa Lucia degli occhi, Sant'Agata della mammella, Sant'Antonio dalla lebbra, San Rocco dalla peste. Al pi\u00f9 si pu\u00f2 ricorrere a blande terapie dietetiche e fisiche, secondo la tradizione ippocratica e galenica, o all'erboristeria, arte in cui i monaci eccellono, utilizzando estratti delle piante officinali.\nI monaci inizialmente svolgono insieme pratica medica e chirurgica ma questa attivit\u00e0 verr\u00e0 scoraggiata e in alcuni casi decisamente proibita dalla Chiesa preoccupata per il fatto che il rigore della regola benedettina, che aveva caratterizzato la vita monastica dell'VIII e IX secolo, viene sempre pi\u00f9 turbato da interessi extra spirituali e in particolare dall'esercizio dell'attivit\u00e0 medica a fine di lucro. \nLe restrizioni riguardano soltanto il Clero, anzi una sua componente, ma inevitabilmente in una societ\u00e0 in cui il Clero costituisce la classe dominante e in cui il Monastero ancor pi\u00f9 del Castello rappresenta il punto di riferimento della popolazione rurale, esse inevitabilmente condizionano lo sviluppo teorico e pratico della medicina.\nNell'Alto Medioevo e agli inizi del Basso Medioevo l'attivit\u00e0 chirurgica viene quindi esercitata da figure minori. Nei monasteri comincia a essere delegata, quasi naturalmente, ai barbieri che si adoperano anche a fare qualche salasso, cavare qualche dente, incidere un ascesso, \"acconciare qualche osso\". Ai barbieri, ai cerusici, ai norcini e altre figure ambulanti, che percorrono il territorio raggiungendo i paesi pi\u00f9 sperduti viene affidata di fatto la chirurgia, ridotta a poche pratiche ritenute indegne.\nSul giudizio che la chirurgia fosse riprovevole e sul suo immiserimento incideva il fatto che in quell'epoche, come era accaduto nel passato e sarebbe stato ancora per molti secoli, gli interventi chirurgici erano molto cruenti e gravati da una mortalit\u00e0 altissima sia per la mancanza dell'anestesia che delle pi\u00f9 elementari norme igieniche.\nPer molto e tempo e da parte di molti storici si \u00e8 insistito sul ruolo ostativo della Chiesa nei confronti della Chirurgia. In particolare veniva citata la frase &lt;\"Ecclesia abhorret a sanguine\"&gt; riferita al contesto specifico dei Concili di Tours del 1163 e di Roma del 1215 come prova dell'esplicito divieto di praticare gli interventi chirurgici.\nParte della storiografia moderna ridisegnando il rapporto tra Chiesa e Chirurgia nega ogni influenza negativa della prima sulla seconda, aprendo un ampio dibattito sull'argomento.\nPer quanto riguarda la frase \"Ecclesia abhorret a sanguine\" invece \u00e8 stata dimostrata l'infondatezza delle fonti in quanto non solo essa non \u00e8 riscontrabile in nessun documento ufficiale della Chiesa ma appare per la prima volta in un testo del 1774 di Fran\u00e7ois Quesnay, storico della Facolt\u00e0 di Chirurgia di Parigi, che, citando un passo dalle \"Recherches de la France\" di \u00c9tienne Pasquier (\"et comme l'eglise n'abhorre rien tant que le sang\"), lo traduce in latino.\nBasso Medioevo.\nL'epoca di passaggio tra alto e basso medioevo rappresenta un momento importante nella storia della chirurgia. \u00c8 l'epoca in cui il confluire di culture diverse contribuisce alla nascita di scuole di pensiero alternative e complementari a quelle dominanti.\nLa Scuola Medica Salernitana sottrae il sapere medico all'egemonia ecclesiastica e lo riporta in ambito laico restituendo in particolare dignit\u00e0 alla chirurgia. Cos\u00ec i suoi grandi maestri tra cui Trotula de Ruggero, la prima donna autrice di un trattato di ginecologia, o Rogerio Frugardi, \"Mastro Rogerio Salernitano\", descriveranno e praticheranno numerosi interventi chirurgici.\nSull'altra sponda culturale, nel mondo islamico, troveremo Maimonide, Avicenna autore del \"Canone\", straordinario compendio delle teorie aristoteliche, ippocratiche e galeniche e soprattutto Abulcasis che sar\u00e0 un grandissimo chirurgo. A lui si deve la legatura dei vasi, la descrizione di interventi complessi per tumore della mammella o del testicolo, per ernia, per riduzione di fratture particolari, quali quelle dell'osso nasale, del femore, del bacino, l'utilizzo della tracheotomia, e l'ideazione di strumenti chirurgici originali.\n\u00c8 fuor di dubbio che l'occidente deve moltissimo al mondo arabo. Quest'ultimo ebbe modo di attingere liberamente, nei contatti e scontri con l'impero bizantino, alla tradizione romana, greca ed alessandrina tramandataci con i manoscritti dei pi\u00f9 grandi medici dell'antichit\u00e0, laddove in occidente quella straordinaria cultura rimase imprigionata nelle biblioteche dei grandi monasteri. Ci\u00f2 li preserv\u00f2 dalla distruzione portata dalle orde barbariche che devastarono ripetutamente l'Italia, ma li escluse anche dalla libera circolazione e quindi dalla conoscenza pi\u00f9 capillare. Gli arabi, per credenza religiosa e per prescrizione coranica, dovevano favorire l'igiene personale e seguire una dieta particolare e ci\u00f2 li favor\u00ec nella prevenzione di alcune malattie infettive epidemiche. Inoltre, come prescritto anche dalla chiesa cristiana, dovevano astenersi nella vita di ogni giorno, dagli atti cruenti e cos\u00ec si spiega la sostituzione nella medicina araba del bisturi tagliente con il cauterio, un ferro arroventato che tagliava e assicurava l'emostasi contemporaneamente ma che soprattutto favoriva la formazione del pus, \"bonum et laudabile\".\nNel frattempo a Salerno, cittadina del sud dell'Italia dotata di un porto molto trafficato dai Crociati, vicina alla repubblica marinara di Amalfi (in entrambi i casi erano abituali i contatti con gli arabi e con il mondo ebraico e bizantino), sede di alcuni rinomati cenobi benedettini e che aveva accolto gli ultimi esponenti della Scuola parmenidea fuggiti da Elea per sottrarsi alle incursioni musulmane, vengono naturalmente a confluire esperienze e culture diverse che, favorite anche da un orientamento tollerante e laicista dei suoi governanti, portano alla nascita di una scuola, la Scuola Medica Salernitana che almeno per tre secoli sar\u00e0 considerata la massima espressione della cultura medica e che varr\u00e0 a Salerno il titolo di \"Hippocratica Civitas\".\nQuesta scuola rappresenta il primo caso di insegnamento della medicina e come tale sar\u00e0 insignita del titolo di Accademia di Governo da un decreto di Federico II nel 1231 e precorrer\u00e0 di qualche decennio la nascita delle grandi universit\u00e0: Bologna, Padova, Montpellier.\nA Salerno insegneranno molti laici ma anche molti esponenti importanti del mondo ecclesiastico. Per tutti merita di essere citato un islamico convertitosi al cattolicesimo, Costantino l'Africano che avr\u00e0 il merito di tradurre i grandi trattati arabi in latino, consentendone cos\u00ec la massima diffusione.\nA Salerno, come nelle successive universit\u00e0 di Bologna e di Padova, si formeranno i grandi maestri di anatomia e chirurgia e quest'ultima torner\u00e0 finalmente all'antico prestigio. Ricordiamo: Rogerio Frugardi a Salerno, Mondino dei Liuzzi, considerato il padre dell'anatomia, a Bologna, il suo allievo Guy de Chauliac, fondatore della chirurgia francese ed archiatra di tre papi, Ugo de' Borgognoni e suo figlio Teodorico ancora a Bologna, cos\u00ec come il loro allievo Henri de Mondeville, chirurgo del re di Francia.\nQuesti personaggi sono autori di opere fondamentali sulle quali si formeranno intere generazioni di chirurghi. Rispettosi della tradizione riprenderanno le vecchie tecniche ritenute tanto valide da richiedere raramente delle modifiche, ma in molti casi continueranno a subire il fascino di Galeno.\nCos\u00ec per quanto riguarda il trattamento delle ferite si seguiranno orientamenti diversi e mentre i due Borgognoni e Mondeville esorteranno a lavarle con aceto e a fasciarle con teli puliti in modo da evitare l'infezione proscrivendo rigorosamente l'uso del ferro rovente e dei caustici, la scuola araba, quella salernitana e quella francese di Guy de Chauliac ne raccomanderanno l'utilizzo per favorire la formazione del pus. Frugardi riprender\u00e0 l'uso romano di adoperare gli oppiacei per lenire il dolore imbevendo una spugna, la \"spongia somnifera\", con derivati dell'oppio, altri la riterranno inutile.\nUna gran confusione quindi nella quale, oltretutto, a parte che negli agglomerati urbani, la chirurgia continuer\u00e0 ad essere esercitata principalmente dai barbieri dai cerusici e dai norcini ambulanti.\nDal Rinascimento al XIX secolo.\nAnche la chirurgia risente positivamente del movimento culturale rinascimentale. Leonardo da Vinci e Michelangelo studiano l'anatomia umana ed al primo si attribuiscono oltre 30 autopsie che gli creeranno non pochi problemi con le autorit\u00e0 ecclesiastiche. Con Galileo e Cartesio si afferma una visione meccanicistica della natura e si sviluppa la scienza sperimentale per la quale ogni evento naturale deve essere studiato in tutti i suoi aspetti e la sperimentazione deve dimostrare la connessione tra causa ed effetto.\nSono presupposti essenziali allo sviluppo della medicina ma dovranno passare ancora alcuni secoli perch\u00e9 essa ne possa cogliere i frutti. Per la chirurgia questo periodo \u00e8 invece particolarmente fecondo per lo sviluppo degli studi anatomici.\nAndrea Vesalio a Padova \u00e8 il primo a scendere dallo scranno per eseguire personalmente le autopsie e nel suo \"De Humani Corporis Fabrica\", nel 1543, riscrive l'anatomia confutando molti assunti galenici. Il suo lavoro viene portato avanti, sempre a Padova, dal suo allievo Gabriele Falloppia, al quale si deve la descrizione delle tube uterine poi da Girolamo Fabrici d'Acquapendente che far\u00e0 costruire a proprie spese un anfiteatro anatomico ancora esistente e che sar\u00e0 il maestro di William Harvey scopritore nel 1628 della circolazione sanguigna.\nIl francese Ambroise Par\u00e9, vissuto nel Cinquecento, cerusico divenuto poi chirurgo militare ha modo di studiare le ferite da arma da fuoco e scopre che esse guariscono meglio se trattate con un unguento emolliente, sembra consigliatogli da un norcino al suo servizio, piuttosto che con il vecchio sistema di versarvi sopra dell'olio bollente. Bandisce l'utilizzo del cauterio nelle amputazioni di arto ricorrendo alla pratica gi\u00e0 nota ma dimenticata di legare i vasi sanguigni.\nPhilippus Aureolus Theophrastus Bombastus von Hohenheim (1493-1541), che dopo aver studiato all'universit\u00e0 di Ferrara, come era usanza, latinizz\u00f2 il suo nome in Paracelsus, pi\u00f9 noto come alchimista ed astrologo che come medico fa bruciare in pubblico i testi di Galeno ed Avicenna accusandoli di ignoranza.\nI progressi delle conoscenze anatomiche contribuiscono al miglioramento delle tecniche operatorie ma la chirurgia continua ad essere fortemente limitata dai suoi eterni nemici: il dolore e l'infezione. Anche la medicina segna il passo. Continua ad essere studiata in corsi universitari insieme a materie come la filosofia o la dialettica. Le terapie sono essenzialmente basate sui rimedi galenici in particolare sul salasso e sul clistere, con effetti a volte tragici a volte comici.\nDi salassi, che vengono praticati soprattutto dai barbieri-cerusici, si abusa anche troppo e non sono pochi i casi in cui l'eccesso ha come conseguenza un'anemia mortale. Per quanto riguarda l'uso del clistere esso viene considerato una sorta di panacea che diventa col tempo anche un fatto di costume, una moda. Per prepararlo si usavano le pi\u00f9 strane sostanze, tra cui anche il fumo di tabacco, alcune essenze profumate, il brodo di carne, e veniva praticato nei luoghi e nei momenti pi\u00f9 disparati. Madame de Pompadour vi si sottoponeva quotidianamente ed era considerato un onore l'essere ricevuti nel suo boudoir in quei momenti. Voltaire in una lettera si compiace di aver ricevuto in dono una siringa da clistere cos\u00ec pratica da poterla adoperare \u00abin ogni luogo\u00bb. Luigi XIV era talmente convinto della loro utilit\u00e0 che oltre che assumerli personalmente aveva dato disposizione che fossero praticati anche ai suoi cani preferiti.\nIl medico, \"doctor phisicus\" continua ad essere distinto dal chirurgo che si trova associato in corporazione con i barbieri. In Inghilterra la \"Barber Surgeon's Guild\" viene fondata nel 1540 e sar\u00e0 sciolta solo agli inizi dell'Ottocento. A Parigi la corporazione dei barbieri-chirurghi o \"collegio di St. C\u00f2me\" \u00e8 pi\u00f9 antica e sar\u00e0 sciolta insieme a tutte le altre durante la Rivoluzione francese. In Italia la distinzione in alcuni casi \u00e8 ancora pi\u00f9 netta. A Firenze, a met\u00e0 del Cinquecento, nell'ambito della professione sanitaria, vengono distinte una serie di categorie che prevedono al primo posto i medici fisici, quindi i chirurghi-cerusici, poi i chirurghi-norcini, che possono operare ma sotto supervisione del medico ed infine i barbieri.\nLa difficolt\u00e0 delle comunicazioni legata anche all'inesorabile decadenza del latino quale lingua dotta a scapito delle lingue nazionali insieme a situazioni ambientali diverse sotto l'aspetto politico e religioso ostacola la diffusione delle scoperte e delle idee, indispensabile al progresso.\nNell'ambito della chirurgia sono emblematiche le vicende di Miguel Servetus, William Harvey e Gaspare Tagliacozzi.\nServetus (1511-1553) teologo, confessore personale di Carlo V, e medico spagnolo nel 1546 scrive \"Christianismi Restitutio\" in cui giunge a conclusioni innovative sulla circolazione del sangue. Forti contrasti con il clero cattolico e con Calvino che lo denuncer\u00e0 per eresia lo porteranno al rogo insieme ai suoi libri ed alle sue teorie. Che saranno riprese solo un secolo dopo da Harvey (1578-1657), in una pubblicazione del 1628, \"Exercitatio anatomica de motu cordis et sanguinis in animalibus\", nella quale dimostra che la circolazione del sangue parte dal cuore e non dal fegato e demolisce la teoria galenica che imperava da quasi 1500 anni. Ma anche per la scoperta di Harvey, che naturalmente fece molto scalpore, manc\u00f2 quel ritorno pratico che pur era lecito attendersi.\nImportanti furono i contributi del chirurgo Tagliacozzi (1546-1599), professore di anatomia nell'ateneo bolognese e considerato antesignano della chirurgia plastica. Colpito dalla condizione miseranda dei pazienti affetti da gravi mutilazioni del naso legate a traumi e ad alcune patologie, in particolare la sifilide, perfezion\u00f2 notevolmente una tecnica di ricostruzione mediante l'utilizzo della pelle del braccio. Questa tecnica era conosciuta in Italia gi\u00e0 dal 1400 e viene comunemente indicata con il nome di \"metodo italiano\".\nIl \"metodo Tagliacozzi\" descritto nel \"De curtorum chirurgia per insitionem\" \u2013 Venezia, 1597 fu accolto molto favorevolmente all'inizio, ma poi venne quasi dimenticato per i due secoli successivi e fu riscoperto solo nel 1800."}
{"id": "1179072", "revid": "773636", "url": "https://it.wikipedia.org/wiki?curid=1179072", "title": "Chiesa di San Bartolomeo (Vertine)", "text": "La chiesa di San Bartolomeo si trova a Vertine, nel comune di Gaiole in Chianti.\nStoria.\nRisalente come il castello all'XI secolo, originariamente di minori dimensioni e disposta perpendicolarmente rispetto all'odierna costruzione, conserva alcuni frammenti di affreschi quattrocenteschi di scuola fiorentina (\"Piet\u00e0\", \"Vertine dalle sette torri\", i \"Santi Sebastiano e Rocco\", l\"Angelo e la Vergine annunciata\"). \u00c8 stata una suffraganea della pieve di San Pietro a Venano prima e della pieve di Spaltenna poi.\nArchitettura.\nLa facciata neoromanica risale agli anni trenta del Novecento.\nLe opere provenienti da questa chiesa.\nDalla pieve provengono due opere di notevole qualit\u00e0 depositate presso la Pinacote Nazionale di Siena: la \"Madonna dei Raccomandati\", opera giovanile di Simone Martini, e il trittico di Bicci di Lorenzo raffigurante la \"Madonna col Bambino e i Santi Bartolomeo, Giovanni Evangelista, Maddalena e Antonio abate\" (1430)."}
{"id": "1179080", "revid": "773636", "url": "https://it.wikipedia.org/wiki?curid=1179080", "title": "Chiesa di San Pietro in Avenano", "text": "La chiesa di San Piero in Avenano si trova nel comune di Gaiole in Chianti, presso la localit\u00e0 di San Piero in Avenano.\nQuesto edificio \u00abcostituisce l'esempio pi\u00f9 significativo dell'architettura gotica religiosa del chianti e forse dell'interro contado fiorentino\u00bb.\nStoria.\nAppare citata per la prima volta come pieve in un documento della abbazia di Coltibuono risalente al 995 quando, secondo Emanuele Repetti, era unita alla pieve di Spaltenna. Alla fine del XIII secolo le due chiese sono presentate come unit\u00e0 distinte con un ben stabilito rapporto gerarchico. La chiesa di San Pietro viene citata come canonica, sede cio\u00e8 di una comunit\u00e0 di sacerdoti secolari, inserita nel piviere di Spaltenna.\nFu un antichissimo patronato dei Ricasoli. Oggi la chiesa, non pi\u00f9 officiata da tempo, versa in uno stato di enorme degrado e abbandono, che solo un accurato restauro e una valorizzazione potrebbe interrompere.\nArchitettura e patrimonio artistico.\nEsterno.\nLa facciata a capanna presenta uno schema di gusto romanico conferitole con il ripristino del 1832 ed \u00e8 scandita da quattro lesene e da un paramento murario con pietre a vista. Al centro si apre il semplice portale: ha un architrave monolitica ed \u00e8 sovrastato da una lunetta con archivolto estradossato sestiacuto, secondo uno schema abbastanza diffuso nell'architettura romanica dell'area fiorentina a partire dal XIII secolo. In facciata \u00e8 anche un grande occhio che d\u00e0 luce all'interno. Esternamente l'edificio \u00e8 aperto anche da tre finestrelle poste nella scarsella e nelle pareti terminali delle navate minori.\nNella parte finale della parete della fiancata sinistra sono visibili i resti della originaria torre campanaria la cui costruzione non venne per\u00f2 mai completata; sul suo basamento venne eretto l'attuale campanile a vela, realizzato in mattoni.\nInterno.\nL'edificio presenta una pianta di tipo basilicale a tre navate concluse da una scarsella quadrata; ogni navata \u00e8 divisa da cinque campate con archi a tutto sesto poggianti su pilastri ottagonali. La copertura interna \u00e8 realizzata con volte ogivali a crociera: dai capitelli dei pilastri partono delle alte lesene che arrivano a sostenere le mensole degli archi delle volte; anche nella scarsella cos\u00ec come nelle navate minori sono presenti delle volte a crociera costolonate.\nL'interno venne completamente ridefinito ai primi del XX secolo quando fu interamente intonacato e dipinto con una scialba tonalit\u00e0 grigiastra che nei pilastri e nelle volte and\u00f2 a nascondere la bellezza della pietra originaria. Nella scarsella si trova un arco decorato con formelle in terracotta invetriata raffiguranti cherubini, rosette e l'arme dei Ricasoli; si tratta di un'opera danneggiata dai furti e attribuita ad Andrea della Robbia.\nDalla chiesa proviene anche il trecentesco polittico con la \"Madonna tra i santi Vincenzo, Pietro, Paolo e Lorenzo\", firmato da Luca di Tomm\u00e8, depositato presso la Pinacoteca di Siena."}
{"id": "1179085", "revid": "36426", "url": "https://it.wikipedia.org/wiki?curid=1179085", "title": "Cappella di San Jacopo (Castello di Brolio)", "text": ""}
{"id": "1179087", "revid": "1451528", "url": "https://it.wikipedia.org/wiki?curid=1179087", "title": "Grumman X-29", "text": "Il Grumman X-29 era un aereo sperimentale realizzato dalla Grumman nel 1984. Lo scopo della sua creazione \u00e8 stato lo studio delle ali a freccia negativa e delle superfici di controllo delle alette canard. La conseguente instabilit\u00e0 aerodinamica rese necessaria l'implementazione di un sistema computerizzato fly-by-wire e della realizzazione di ali in materiali compositi, per poterle rendere pi\u00f9 resistenti.\nStoria del progetto.\nLa Grumman Aerospace Corporation costru\u00ec due X-29A. Il primo volo fu effettuato nel 1984. L'aereo fu costruito sulla base di un Northrop F-5 (dopo esser stato scelto in base ad una competizione con il General Dynamics F-16 Fighting Falcon) motorizzato, analogamente al prototipo dell'F5g/F-20 con un singolo motore GE f 404. I test sui due aerei andarono avanti per oltre un decennio, e il 13 dicembre 1985 uno dei due esemplari fu il primo aereo con le ali a freccia invertita a superare la barriera del suono. Il precedente Junkers Ju 287 fu il primo jet con lo stesso tipo di ali dell'X-29.\nL'X-29 dimostr\u00f2 grandi prestazioni di controllo e manovrabilit\u00e0 anche ad un angolo d'attacco superiore ai 45 gradi. In ogni caso, la conformazione delle ali rendeva l'aereo piuttosto instabile e poteva volare solo con correzioni costanti (circa 40 correzioni al secondo) del sistema di controllo di volo computerizzato. Il sistema era costituito da tre computer digitali, sostituiti da tre computer analogici in caso di guasto.\nEsemplari attualmente esistenti.\nIl primo esemplare costruito \u00e8 in mostra al \"Museo Nazionale dell'Aeronautica americana\", nella Wright-Patterson Air Force Base a Dayton (Ohio). L'altro aereo \u00e8 in mostra al Dryden Flight Research Center nella Edwards Air Force Base.\nCollegamenti esterni.\nVideo"}
{"id": "1179095", "revid": "100623", "url": "https://it.wikipedia.org/wiki?curid=1179095", "title": "Boselaphus", "text": ""}
{"id": "1179097", "revid": "606039", "url": "https://it.wikipedia.org/wiki?curid=1179097", "title": "Tetracerus", "text": ""}
{"id": "1179099", "revid": "125777014", "url": "https://it.wikipedia.org/wiki?curid=1179099", "title": "Ralph il Lupo e Sam Canepastore", "text": "Ralph il Lupo (\"Ralph Wolf\") e Sam Canepastore (\"Sam Sheepdog\") sono due personaggi dei cartoni animati apparsi nelle serie \"Looney Tunes\" e \"Merrie Melodies\" della Warner Bros.\nRalph il lupo ha praticamente lo stesso aspetto di un altro personaggio Warner: Willy il Coyote. Le uniche differenze fisiche sono il naso rosso e, nella maggior parte dei corti, gli occhi bianchi.\nSam \u00e8 un imponente cane da pastore con un ciuffo rosso che tende a ostruirgli la visuale, \u00e8 molto lento nei movimenti e alquanto sedentario ma possiede la forza e l'arguzia necessarie a smontare i piani di Ralph.\nPrime apparizioni.\n, il disegnatore di cartoni animati Chuck Jones cre\u00f2 Sam e Ralph per una serie di corti, il primo dei quali fu pubblicato il 3 gennaio 1953 col titolo \"Posa l'osso\" (\"Don't Give Up the Sheep\").\nLa maggior parte dei cartoni cominciano con l'inizio della giornata di lavoro, in cui Ralph e Sam arrivano al pascolo dove sono radunate le pecore, scambiano due chiacchiere e timbrano il cartellino allo stesso orologio. In diverse occasioni, si rivela che Sam \u00e8 alquanto impacciato, mentre Ralph \u00e8 molto cauto a differenza di ci\u00f2 che succede durante le ore di lavoro. Appena inizia la giornata lavorativa, per\u00f2, i due diventano nemici giurati.\nRalph tenta ripetutamente di rapire le pecore ma fallisce inevitabilmente: o a causa della sua inettitudine o per un minimo sforzo di Sam (che punisce ripetutamente e brutalmente Ralph).\nAl fischio di fine giornata i due timbrano ancora una volta il cartellino, chiacchierano amabilmente e se ne vanno, presumibilmente solo per ritornare il giorno dopo e ripetere l'intero copione. Viene inoltre rivelato che esiste anche un'altra coppia cane-lupo (Fred e lo stesso Willy) che lavora prima di loro.\nIn almeno un corto, la pausa pranzo interrompe il lavoro e i due mangiano amabilmente insieme e senza rancore. Se Sam stava picchiando Ralph, smette immediatamente per poi ricominciare subito dopo la pausa.\nSia Sam sia Ralph furono doppiati dall'attore Mel Blanc. Nei primi corti i nomi dei personaggi vengono confusi tra di loro e spesso anche con l'altra coppia del turno mattutino.\n indusse Jones a ripetere l'esperimento altre cinque volte tra il 1953 e il 1962. Nel 1963 la regia venne invece affidata a Phil Monroe e Richard Thompson per il cortometraggio \"Tutto fin\u00ec alle cinque\" (\"Woolen Under Where\").\nLista dei cortometraggi.\nLa serie \u00e8 composta da sette corti.\nApparizioni successive.\nSam e Ralph sono apparsi in una manciata di progetti Warner Bros. prima della chiusura dello studio d'animazione. Sam ha un cameo nel film \"Chi ha incastrato Roger Rabbit\" del 1988 e entrambi appaiono nel fumetto dei \"Looney Tunes\" pubblicato dalla DC Comics. Appaiono di volta in volta nella serie televisiva \"The New Looney Tunes Show\" doppiati da Joe Alaskey.\nSam e Ralph appaiono inoltre come personaggi principali nel videogioco del 2001 \"Ralph il lupo all'attacco\" prodotto dalla Infogrames. Il gioco mette il giocatore nel ruolo di Ralph il lupo che deve rubare le pecore di Sam in modo furtivo ricorrendo all'ingegno e i congegni della ACME.\nSam e Ralph recitano anche un breve cameo nel film del 2003 \"\". Nel film, Sam e Ralph siedono allo stesso tavolo e stanno mangiando il pranzo, e quando Ralph rivela a Sam di aver finalmente catturato una pecora, Sam lo prende per il collo e lo picchia ripetutamente.\nSam appare anche nell'episodio \"Predatore di professione\" della serie animata \"Tazmania\", quando \u00e8 Taz a cercare di rapire le pecore."}
{"id": "1179101", "revid": "108751", "url": "https://it.wikipedia.org/wiki?curid=1179101", "title": "Terme di Caronte", "text": "Le Terme Caronte sono delle sorgenti di acque minerali sulfuree e di fanghi che si trovano a Lamezia Terme in provincia di Catanzaro nella frazione Caronte del quartiere Sambiase.\nStoria.\nGi\u00e0 note dall'antichit\u00e0, secondo alcuni archeologi sono da identificarsi con le \"aquae angae\" degli itinerari romani del II secolo d.C. Questa tesi consente di affermare che tali acque sulfuree sono state oggetto di studio fin dall'antichit\u00e0 e sono note da tempo per i loro effetti salutari come dimostra il ritrovamento di alcune monete coniate nella citt\u00e0 di Terina (antico insediamento presso l'odierno quartiere di Sant'Eufemia Vetere), risalenti al III secolo a.C., raffiguranti una sirena intenta ad attingere acqua da una fonte.\nIl nome Caronte sarebbe derivato dal fiume d'Epiro Acheronte col suo lago Acherusia, copiato da poeti (tra cui Dante), da storici e geografi.\nL'interesse per queste terme si evidenzi\u00f2 maggiormente tra il XVII e il XVIII secolo quando se ne fa menzione in alcuni documenti e in alcuni studi promossi dai governatori locali del Regno delle Due Sicilie. Nei primi anni del settecento il terreno comprendente le Terme di Caronte venne concesso per enfiteusi alla famiglia Cataldi di Sambiase che ne inizi\u00f2 lo sfruttamento a livello industriale.\nAttualmente quest'area termale dispone di un moderno ed attrezzato stabilimento che consente di effettuare bagni, fanghi, inalazioni e cure estetiche grazie agli effetti benefici e terapeutici delle sue acque termominerali (sulfuree-solfate-alcaline-terrose-iodiche-arsenicali) ricche di zolfo, calcio e potassio che sgorgano dalla sorgente Caronte ad una temperatura di circa 39\u00a0\u00b0C."}
{"id": "1179102", "revid": "767487", "url": "https://it.wikipedia.org/wiki?curid=1179102", "title": "Propositura dei Santi Giusto e Clemente", "text": "La propositura dei Santi Giusto e Clemente si trova a Castelnuovo Berardenga, in provincia di Siena.\nStoria e descrizione.\nLa neoclassica chiesa fu progettata da Agostino Fantastici ed eretta nel 1843-1846 su commissione del conte Alessandro Lucarini Saracini.\nA croce greca con abside, \u00e8 preceduta da un pronao composto da quattro colonne con capitelli ionici sorreggenti il frontone.\nAll'interno, coperto a volte, una \"Madonna col Bambino e angeli\", scomparto centrale di un polittico di Giovanni di Paolo (1426); alla sua sinistra \u00e8 un \"Riposo nella fuga in Egitto\", copia da Correggio forse di mano di Francesco Nasini. Si conservano anche la \"Madonna col Bambino\" di Andrea di Niccol\u00f2, una \"Sacra famiglia con Santa Caterina da Siena\" attribuita ad Arcangelo Salimbeni, e due copie seicentesche della \"Deposizione\" di Alessandro Casolani e della \"Crocifissione\" di Ventura Salimbeni."}
{"id": "1179108", "revid": "773636", "url": "https://it.wikipedia.org/wiki?curid=1179108", "title": "Pieve di Santa Maria (Pacina)", "text": "La pieve di Santa Maria \u00e8 un edificio religioso situato a Pacina (pronuncia \"P\u00e0cina\") nel comune di Castelnuovo Berardenga.\nStoria.\nLa chiesa, di antiche origini, a tre navate concluse da tre absidi (ma quella destra \u00e8 andata perduta), appare oggi nelle vesti di un rifacimento del XVIII secolo, che ha determinato anche il suo allungamento fino al campanile.\nDescrizione.\nIn origine aveva un minore sviluppo, con il campanile cilindrico contrapposto alla facciata, denunciando una notevole arcaicit\u00e0, provata non solo dalla forma della torre campanaria, ma anche dal rozzo paramento murario della parte terminale della chiesa e dal coronamento con rudimentali archetti pensili delle pareti di sopraelevazione della navata centrale.\nAll'interno, tela di Giovanni Bruni (met\u00e0 XIX secolo) con \"San Domenico e Santa Caterina\", contenente una \"Madonna col Bambino\" di Andrea di Niccol\u00f2."}
{"id": "1179113", "revid": "125063992", "url": "https://it.wikipedia.org/wiki?curid=1179113", "title": "Fotballklubben Bod\u00f8/Glimt", "text": "Il Fotballklubben Bod\u00f8/Glimt, meglio noto come Bod\u00f8/Glimt, \u00e8 una societ\u00e0 calcistica norvegese con sede nella citt\u00e0 di Bod\u00f8. Milita nella Eliteserien, la massima serie del campionato norvegese.\nFondato nel 1916, vanta in bacheca 2 campionati norvegesi (2020, 2021); ha raggiunto il secondo posto in classifica in quattro occasioni dal 1962, anno di istituzione del campionato a girone unico, oltre ad aver vinto 2 Coppe di Norvegia e 9 Coppe della Norvegia settentrionale. Il club ha partecipato diverse volte alle competizioni europee; la prima apparizione risale al 1976, quando partecip\u00f2 alla Coppa delle Coppe, dove fu eliminato al primo turno dal . Il Bod\u00f8/Glimt \u00e8 una delle tre squadre della Norvegia settentrionale ad aver militato nella massima serie, insieme a e .\nLa squadra gioca le partite interne allo stadio Aspmyra, avente capienza di circa posti a sedere. La squadra, i cui colori sociali sono il giallo e il nero, affronta il Troms\u00f8 nel derby denominato \"Slaget om Nord-Norge\".\nStoria.\nMentre in altre citt\u00e0 della contea di Nordland come Narvik, Mo i Rana e Mosj\u00f8en erano gi\u00e0 state fondate squadre di calcio, il Bod\u00f8 \u00e8 nato relativamente tardi, nel 1916. Il club fu fondato come \"Fotballklubben Bod\u00f8/Glimt\" (norvegese per \"club calcistico Bod\u00f8/fulmine\"). Uno dei suoi fondatori fu l'abile calciatore e sciatore Erling Tj\u00e6randsen, che divenne anche il primo presidente del club e in seguito un membro onorario del sodalizio. La prima partita del Glimt fu contro la rappresentativa della scuola superiore di Bod\u00f8, essendo all'epoca il Glimt l'unica squadra di calcio della citt\u00e0 di Bod\u00f8.\nNel 1919 il Glimt vinse il suo primo titolo, il campionato della contea di Nordland, ma negli anni '20 visse un periodo di crisi, economica e sportiva. L'ipotesi di una fusione tra il Glimt e lo Skiclub B. &amp; O.I. si risolse in un nulla di fatto, cos\u00ec il sodalizio rimase inattivo fino al 1929, quando, grazie ad alcuni talenti calcistici provenienti dal sud del paese e ad allenatori come J\u00f8rgen Juve, fu ricostituito. Negli anni '30 il Glimt inizi\u00f2 anche ad allenarsi al chiuso per contenere l'impatto dei rigidi inverni artici di Bod\u00f8.\nQuesto nuovo approccio produsse, tra la fine degli anni '20 e l'inizio degli anni '30, risultati positivi e il Glimt guadagn\u00f2 un certo prestigio nella Norvegia del nord, imponendosi ripetutamente nella Coppa della Norvegia settentrionale, fino ad aggiudicarsi nove volte il trofeo, e, gradualmente, anche a livello nazionale.\nLe squadre della Norvegia settentrionale non ebbero la possibilit\u00e0 di competere nella Coppa di Norvegia fino al 1963. Alla prima partita di coppa, nel 1963, il Bod\u00f8/Glimt raggiunse il quarto turno vincendo in casa per 7-1 contro il Nordil. Nelle successive gare di coppa ottenne due vittorie in trasferta su Nidelv (club di Trondheim) e , mentre al quarto turno perse per 2-0 in trasferta contro il Frigg Oslo. Malgrado l'uscita di scena, il Bod\u00f8/Glimt dimostr\u00f2 che le squadre della zona settentrionale del paese potevano competere con le pi\u00f9 quotate compagini del sud. \nFu solo nel 1972 che le squadre del nord ebbero la possibilit\u00e0 di lottare per la promozione nella massima serie norvegese, dopo decenni in cui si riteneva che le formazioni di Nordland, Troms e Finnmark non potesser competere allo stesso livello delle squadre del sud. \nNel 1973 la seconda divisione norvegese fu divisa in tre gironi, due per le squadre del sud e uno per le squadre del nord. Il Bod\u00f8/Glimt impieg\u00f2 tre anni per ottenere la promozione, anche a causa delle regole vigenti all'epoca. Le due squadre campioni delle due divisioni meridionali venivano automaticamente promosse, mentre la squadra campione del nord doveva, al fine di ottenere la promozione nella massima categoria, affrontare le due compagini giunte seconde nei due gironi meridionali in gare di spareggio. Il regolamento si fece ancora pi\u00f9 penalizzante per le squadre del nord nel 1975, quando il Bod\u00f8/Glimt vinse la Coppa di Norvegia, ma non riusc\u00ec a ottenere la promozione a causa di regole speciali istituite per i play-off, che svantaggiarono i club della Norvegia del nord.\nNelle stagioni 1974 e 1975 il Bod\u00f8/Glimt vinse il campionato di seconda divisione, ma ci\u00f2 non fu sufficiente per ottenere la promozione, avendo la squadra perso gli spareggi (pur senza uscire sconfitti, avendo raccolto dei pareggi).\nNel 1976 il Bod\u00f8/Glimt riusc\u00ec finalmente a superare gli spareggi della seconda divisione battendo per 4-0 l' e pareggiando per 1-1 contro il e diventando la seconda squadra della Norvegia settentrionale a centrare la promozione nel massimo campionato nazionale dopo il , promosso nel 1971. Fu necessario attendere la fine degli anni '70 perch\u00e9 la federcalcio norvegese modificasse le regole della promozione, abolendo gli spareggi tra le squadre del nord e le squadre del sud. Da quel momento tutte le squadre avrebbero potuto ottenere la promozione, indipendentemente dalla loro posizione geografica.\nDopo uno splendido debutto in prima divisione nel 1977, con il secondo posto in campionato dietro il e la finale di coppa persa anch'essa contro il Lillestr\u00f8m, il Bod\u00f8/Glimt disput\u00f2 tre altre stagioni in massima serie, prima di retrocedere nel 1980, dopo aver concluso l'annata al dodicesimo e ultimo posto della classifica.\nGli anni '80 furono il periodo pi\u00f9 difficile nella storia del club, che milit\u00f2 per varie stagioni in seconda divisione e financo nella terza divisione regionale. Per un paio d'anni, a met\u00e0 degli anni '80, la squadra non fu neanche la migliore di Bod\u00f8, con il Grand Bod\u00f8 in cima alla classifica. \nLe sofferenze finirono nel 1991, quando, sotto la guida dell'allenatore Jan Muri, il Bod\u00f8/Glimt riusc\u00ec a tornare in seconda divisione. Fu poi ingaggiato l'allenatore Trond Sollied, che nel 1992 condusse la squadra alla promozione in massima serie e, nel 1993, al secondo posto in Eliteserien, oltre che alla vittoria della Coppa di Norvegia, grazie al successo per 2-0 in finale contro lo .\nAll'inizio degli anni 2000 il Bod\u00f8/Glimt si afferm\u00f2 come una delle migliori squadre norvegesi, concludendo al secondo posto il campionato nel 2003, anno in cui fu persa la finale di coppa nazionale, ma nel campionato 2004 chiuse al terzultimo posto, evitando la retrocessione agli spareggi. Nel 2005 retrocesse in seconda serie, da cui risal\u00ec nel 2007 tramite i play-off. Una nuova retrocessione in seconda serie occorse nel 2009 e fu necessario aspettare il 2013 per rivedere la squadra in massima serie. Anche nel 2016 il Bod\u00f8/Glimt retrocesse in seconda divisione, da cui risal\u00ec l'anno dopo. \nNella Eliteserien 2019 giunse al secondo posto, qualificandosi ai preliminari di Europa League 2020-2021. Tornata dopo quindici anni a calcare il palcoscenico continentale, la squadra fu eliminata al terzo turno dal Milan. La stagione 2020 vede il club vincere per la prima volta l'Eliteserien dopo una stagione dominata, con un vantaggio finale di ben 19 punti sul secondo classificato. Con la conquista del titolo, il Bod\u00f8/Glimt \u00e8 diventato anche il primo club della Norvegia settentrionale ad aggiudicarsi il campionato nazionale, successo bissato nel 2021, con 3 punti di vantaggio sulla seconda in classifica.\nCronistoria.\n1 Fino al 1971, per le squadre della Norvegia settentrionale non era possibile competere per la promozione in Eliteserien. Fino al 1978 la vincitrice del girone di seconda serie della Norvegia settentrionale non guadagnava la promozione diretta in Eliteserien, ma l'accesso agli spareggi contro le seconde classificate dei due gironi di seconda serie della Norvegia meridionale. Il 1979 fu il primo anno in cui le squadre della Norvegia settentrionale poterono gareggiare con pari possibilit\u00e0 di quelle concesse alle squadre della Norvegia meridionale.&lt;br&gt;\n2 Prima della stagione 1991, la terza serie fu ridenominata \"2. divisjon\", la seconda serie \"1. divisjon\" e la massima serie \"Eliteserien\".\nTifoseria.\nIl principale gruppo di sostenitori del Bod\u00f8/Glimt sono i \"Glimt-Supporters\", famosi per i loro grandi spazzolini decorati con stemmi della squadra. I pi\u00f9 noti gruppi di tifosi del Bod\u00f8/Glimt sono: \"1916\", \"Den Gule Horde\" (norvegese per \"l'orda gialla\"), \"Glimt i S\u00f8r\" (Glimt Sud) e \"Glimt i Steigen\" (Glimt di Steigen).\nOrganico.\nRosa 2022.\n\"Aggiornata al 14 gennaio 2022.\"\nRosa 2021.\n\"Aggiornata al 16 settembre 2021.\""}
{"id": "1179115", "revid": "123108815", "url": "https://it.wikipedia.org/wiki?curid=1179115", "title": "Lettere di Jack lo squartatore", "text": "Le cosiddette Lettere di Jack lo squartatore sono tre presunti messaggi del serial killer noto come Jack lo squartatore, autore di delitti efferati nella Londra della fine del 1888. Egli stesso si firm\u00f2 in questo modo nella prima delle tre lettere.\nContesto.\nDal 31 agosto al 9 novembre 1888, nel quartiere londinese di Whitechapel, cinque prostitute furono uccise e quattro vennero barbaramente mutilate. Il caso ebbe enorme risalto sulla stampa dell'epoca e tuttora la figura di Jack lo squartatore \u00e8 assurta a paradigma e modello di serial killer. L'identit\u00e0 dell'assassino, sebbene nel tempo siano state fatte innumerevoli ipotesi, non \u00e8 mai stata appurata.\nLe lettere.\nUno degli aspetti pi\u00f9 sconvolgenti della vicenda, che impression\u00f2 fortemente l'opinione pubblica dell'epoca, fu il carattere di aperta sfida dell'assassino alla polizia, incapace di identificarlo e di fermarlo. Ci\u00f2 \u00e8 documentato da almeno tre lettere, che si attribuiscono generalmente a Jack, anche se la polizia ricevette molte altre lettere con la sua firma, ritenute senza dubbio dei falsi.\nLa lettera al direttore.\nLa cosiddetta \"\"Dear Boss\" Letter\" \u00e8 un messaggio datato 25 settembre 1888, imbucato il 28 settembre e ricevuto quello stesso giorno dalla Central News Agency di Londra e da questa inoltrato il 29 settembre a Scotland Yard.\nIl messaggio, cos\u00ec come le altre lettere attribuite a Jack, contiene errori di ortografia e di punteggiatura. Il testo \u00e8 il seguente:\nInizialmente la lettera venne ritenuta un falso, ma quando fu scoperto il cadavere di Catherine Eddowes, il 30 settembre, con un orecchio strappato, ci si ricord\u00f2 della promessa contenuta nella lettera. Nel frattempo era stata ricevuta anche un'altra cartolina.\nLa cartolina da \"Saucy Jacky\".\nImbucato e ricevuto il 1\u00ba ottobre, il messaggio diceva:\nA questo punto la Metropolitan Police Service distribu\u00ec un fac-simile della prima lettera e dell'ultima cartolina, nella speranza che qualcuno riconoscesse la calligrafia, ma senza esito. Molti giornali pubblicarono i due testi, integralmente o in parte.\nIn particolare, il secondo messaggio fa esplicito riferimento alla celebre notte del \"doppio evento\": Elizabeth Stride e Catherine Eddowes, terza e quarta vittima del serial killer, furono uccise nelle prime ore del 30 settembre 1888 a breve distanza l'una dall'altra, e parte dell'orecchio della Eddowes fu trovato separato dal resto del viso, orrendamente mutilato. Alcuni studiosi hanno osservato che la cartolina fu spedita prima che la notizia dei due delitti fosse resa pubblica e che quindi era improbabile che un mitomane avesse una conoscenza tanto precisa delle modalit\u00e0 degli omicidi. Tuttavia il timbro postale sulla lettera risaliva a pi\u00f9 di 24 ore dopo il crimine, quando gi\u00e0 molti dettagli erano noti ai giornalisti e agli abitanti del quartiere.\nQuesti due messaggi ebbero una notoriet\u00e0 enorme dopo la pubblicazione. Il nomignolo che lo stesso autore si era attribuito, \"Jack the Ripper\", cattur\u00f2 subito l'immaginazione del pubblico. Ben presto, la polizia e i giornali ricevettero centinaia di altre presunte lettere dell'assassino, la maggior parte delle quali copiava alcune frasi e passaggi delle prime due.\nDopo la fine degli omicidi, gli ufficiali di polizia ritennero che la \"Dear Boss letter\" e la \"Saucy Jack postcard\" fossero dei falsi opera di un giornalista locale e di averlo addirittura identificato. Tuttavia questi sospetti non furono adeguatamente pubblicizzati e l'idea che il \"killer\" avesse mandato messaggi di sfida alla polizia divenne uno degli elementi della leggenda di Jack lo squartatore.\nGli studiosi moderni non sono concordi nell'affermare quale sia autentica, fra le presunte lettere di Jack, ma la lettera indirizzata al \"Dear Boss\" \u00e8 una delle tre incluse pi\u00f9 di frequente fra quelle che potrebbero essere state scritte realmente dal \"killer\". Molti degli autori delle varie teorie sull'identit\u00e0 di Jack cercano prove a favore, confrontando la calligrafia delle lettere con quella dei loro sospetti.\nLa lettera \"dall'inferno\".\nLa pi\u00f9 nota e la pi\u00f9 inquietante delle lettere firmate da Jack lo squartatore \u00e8 la terza, che reca la famosa intestazione \"From Hell\", \"dall'inferno\".\nL'autore scelse di non firmarsi con lo pseudonimo che lo aveva reso celebre, differenziandola cos\u00ec dalla precedenti lettere al \"Caro Direttore\" o di \"Jacky il dispettoso\", nonch\u00e9 dalle innumerevoli imitazioni. Inoltre, l'ortografia di quest'ultimo messaggio \u00e8 molto peggiore di quella dei precedenti: molti studiosi ritengono che sia stata una deliberata scelta dell'autore.\nUn dettaglio, quello della parola inglese \"knife\" (coltello), che nella lettera \u00e8 scritta \"knif\", in particolare attira l'attenzione: poich\u00e9 la \"k\" in questa parola \u00e8 muta, un uomo realmente di scarsa cultura, tendente a scrivere le parole cos\u00ec come sentiva pronunciarle, avrebbe pi\u00f9 probabilmente creduto di dover scrivere \"nif\". Questa sarebbe la prova che l'autore era invece un uomo colto e che gli errori grossolani erano deliberati.\nImbucata il 15 ottobre 1888, la lettera fu ricevuta da George Lusk, allora capo della Commissione di Vigilanza di Whitechapel, il giorno successivo.\nUn altro dei motivi, per cui questa lettera occupa un posto a s\u00e9 nella serie, \u00e8 che era accompagnata da una piccola scatola contenente la met\u00e0 di ci\u00f2 che i medici appurarono essere un rene umano conservato nell'alcol. Uno dei reni di Catherine Eddowes era stato asportato dall'assassino. I medici dell'epoca non furono concordi nell'affermare che l'organo fosse quello della vittima: ci fu qualcuno che sostenne che poteva essere una burla operata da studenti di medicina, che si erano impossessati di un rene per altre vie.\nIl testo della lettera \u00e8 il seguente:\nDestino delle lettere.\nQualche tempo dopo gli omicidi, queste lettere e il pezzo di rene umano sparirono dagli archivi di Scotland Yard, probabilmente sottratte da qualche investigatore e conservate come ricordo. La prima lettera, \"Dear Boss\", fu rispedita anonimamente alla polizia nel 1988, presumibilmente dai discendenti dell'autore del furto, mentre le altre due sono ancora disperse e ne esistono solo fac-simile e fotografie."}
{"id": "1179117", "revid": "33277", "url": "https://it.wikipedia.org/wiki?curid=1179117", "title": "Sant'Edmondo Rich", "text": ""}
{"id": "1179118", "revid": "773636", "url": "https://it.wikipedia.org/wiki?curid=1179118", "title": "Pieve di San Felice", "text": "La pieve di San Felice \u00e8 un edificio religioso situato a San Felice, nel comune di Castelnuovo Berardenga.\nStoria.\n\u00c8 nota dal 714, quando era una delle chiese della diocesi aretina contese dal vescovo di Siena.\nL'attuale costruzione, con il campanile sulla sinistra, risale ad un ripristino neoromanico (1922-1933).\nDescrizione.\nMostra una facciata a capanna in pietra alberese abbellita da un oculo e due monofore.\nIl portale, sormontato da una lunetta, immette in un interno originariamente a tre navate attualmente ridotto ad una sola.\nLa zona presbiterale \u00e8 caratterizzata da un falso triforio. Fra le opere, un \"Sant'Antonio da Padova\" ligneo riconducibile a Domenico Cafaggi ed una \"Madonna del Rosario\" databile alla prima met\u00e0 del Seicento."}
{"id": "1179122", "revid": "773636", "url": "https://it.wikipedia.org/wiki?curid=1179122", "title": "Pieve dei Santi Cosma e Damiano", "text": "La pieve dei Santi Cosma e Damiano si trova a San Gusm\u00e8, frazione di Castelnuovo Berardenga.\nStoria e descrizione.\n\u00c8 nota fin dall'867, ma l'attuale edificio in stile neoromanico, con facciata a capanna ornata di una bifora, risale al XX secolo.\nAll'interno del borgo fortificato si trova anche la chiesa della Compagnia della Santissima Annunziata, dallo svettante campanile neomedievale edificato tra la fine del XIX e l'inizio del XX secolo.\nL'interno, coperto a capriate, mostra due altari laterali in stucco del 1701, mentre sull'altare maggiore \u00e8 collocata una cinquecentesca \"Annunciazione\" attribuita all'attivit\u00e0 giovanile di Pietro Sorri. Le due tele raffiguranti \"San Paolo\" e \"San Pietro\" sono copie da dipinti di Rutilio Manetti conservati a Siena (Museo civico) e provenienti probabilmente da questa chiesa."}
{"id": "1179125", "revid": "1573940", "url": "https://it.wikipedia.org/wiki?curid=1179125", "title": "Chiesa di San Cristoforo (Vagliagli)", "text": "La chiesa di San Cristoforo \u00e8 un luogo di culto cattolico di Vagliagli, frazione di Castelnuovo Berardenga, in provincia di Siena.\nStoria e descrizione.\nLa chiesa \u00e8 attestata fin dal 1226, ma l'edificio attuale, con facciata in stile neoromanico, \u00e8 frutto di una ricostruzione effettuata tra la fine del XIX e del XX secolo.\nL'interno ad unica navata conserva opere di notevole interesse tra cui un affresco della Scuola Senese del XVI secolo, raffigurante \"San Cristoforo, San Bernardino e San Sebastiano\", l'importante fonte battesimale in marmo di Lorenzo di Mariano, detto \"Il Marrina\" del XV secolo, una tela della bottega di Rutilio Manetti raffigurante la \"Madonna in gloria tra San Cristoforo e Santa Caterina d'Alessandria\", un trittico in stiletrecentesco senese con \"San Pietro fra i Santi Paolo e Stefano\", opera di Icilio Federico Joni, del 1940.\nPoco oltre \u00e8 la fattoria dell'Aiola, nelle cui vicinanze \u00e8 l'antica \"pieve romanica di San Romolo\", nota fin dal 1070, ma oggi in stato di abbandono."}
{"id": "1179127", "revid": "994336", "url": "https://it.wikipedia.org/wiki?curid=1179127", "title": "Open content", "text": ""}
{"id": "1179129", "revid": "834", "url": "https://it.wikipedia.org/wiki?curid=1179129", "title": "X-29", "text": ""}
{"id": "1179130", "revid": "125247089", "url": "https://it.wikipedia.org/wiki?curid=1179130", "title": "Amore che", "text": "Amore che \u00e8 il primo album di Serena Rossi. L'album contiene cinque brani, eseguiti anche nella soap opera \"Un posto al sole\" dove la Rossi interpreta la cantante Carmen Catalano. Le musiche sono di Antonio Anonna, l'album \u00e8 edito da Rai Trade e da Grundy Italia.\nBrani.\ntesti e musiche di franco fasano"}
{"id": "1179132", "revid": "767487", "url": "https://it.wikipedia.org/wiki?curid=1179132", "title": "Comunit\u00e0 montana Val Sangone", "text": "La Comunit\u00e0 montana Val Sangone era un comprensorio montano che ha unito, fino al 2009, 6 comuni della val Sangone.\nStoria.\nLo scopo principale dell'ente era quello di favorire lo sviluppo della valle nella salvaguardia del patrimonio ambientale e culturale proprio.\nNegli anni aveva sviluppato soprattutto le seguenti attivit\u00e0:\nLa sede della Comunit\u00e0 montana si trovava a Giaveno.\nA partire dal 28 agosto 2009, l'ente \u00e8 stato amministrato in regime di commissariamento in virt\u00f9 del processo di unificazione con le Comunit\u00e0 montane della Bassa valle di Susa e dell'Alta valle di Susa. I tre enti unificati hanno portato alla costituzione della Comunit\u00e0 montana Valle Susa e Val Sangone, la cui elezione dell'organo direttivo \u00e8 avvenuta il 7 novembre 2009 a Bussoleno."}
{"id": "1179134", "revid": "773636", "url": "https://it.wikipedia.org/wiki?curid=1179134", "title": "Pieve di Santa Maria (Villa a Sesta)", "text": "La pieve di Santa Maria \u00e8 un edificio religioso situato a Villa a Sesta nel comune di Castelnuovo Berardenga.\nStoria e descrizione.\nNota fin dal IX secolo, si presenta secondo la riedificazione neoclassica ottocentesca, con una facciata tripartita da lesene sorreggenti un timpano con trabeazione; ai lati sono due nicchie con statue dei \"Santi Caterina e Bernardino da Siena\".\nIl semplice portale centrale immette in un interno voltato a vela, dove si trovano due notevoli sculture: una \"Madonna col Bambino\" lignea di Jacopo della Quercia, recentemente liberata dalla policromia ottocentesca, e una figura femminile in terracotta policroma identificabile in \"Santa Caterina d'Alessandria\", riferibile alla bottega del senese Carlo di Andrea Galletti. Nella parete sinistra, una tela della fine del XVII-inizio del XVIII secolo con \"Santa Caterina da Siena che adora il Crocifisso\"."}
{"id": "1179137", "revid": "124738426", "url": "https://it.wikipedia.org/wiki?curid=1179137", "title": "Chiesa di San Pietro (Canonica a Cerreto)", "text": "La chiesa di San Pietro si trova a Cerreto nel comune di Castelnuovo Berardenga.\nStoria e descrizione.\nLa chiesa mantiene le originarie forme romaniche nel paramento murario a filaretto e nella massiccia torre campanaria, cui \u00e8 stato aggiunto un campanile a vela. Il portale e la bifora del prospetto a capanna appartengono a ripristini del 1939-1940, mentre la navata interna, conclusa dall'abside, mostra una copertura con volte a vela di origine sette-ottocentesca."}
{"id": "1179141", "revid": "547034", "url": "https://it.wikipedia.org/wiki?curid=1179141", "title": "Isacio", "text": "Biografia.\nOrigini e famiglia.\nIsacio o Isacco l'Armeno, proveniente dalla famiglia armena dei Kamsarakan, fu esarca di Ravenna dal 625 e il 643, durante i regni di Eraclio I e, stando ai limiti massimi della datazione, dei suoi successori Eraclio II, Costantino III e Costante II.\nDa un'iscrizione in greco in sua memoria conservatasi a Ravenna \u00e8 riportata in breve la sua carriera al servizio dell'Impero: \nIsacio era quindi un armeno di nobili origini, probabilmente della famiglia di Kamsarakan, aveva per moglie Susanna e aveva combattuto sia in Occidente che in Oriente. Da quest'ultima affermazione dell'iscrizione dedicata alla sua memoria si pu\u00f2 ricavare che prima di arrivare in Italia (nel 625 ca.) fosse stato un generale in Oriente, forse \"magister militum per Orientem\" o \"dux\". Secondo la gi\u00e0 citata iscrizione in greco, resse l'Italia per 18 anni, dal 625 al 643, quindi. Un'altra iscrizione, in cui l'esarca piange la scomparsa a soli 11 anni di un nipote per parte di padre, Gregorio, sembra suggerire che Isacio fosse venuto in Italia con tutta la famiglia.\nRelazioni con Arioaldo (625-636).\nIl suo arrivo in Italia, intorno al 625, coincise con la deposizione del re longobardo Adaloaldo ad opera dei suoi oppositori politici, che non approvavano n\u00e9 la politica di pacificazione con l'Impero adottata da Adaloaldo, n\u00e9 il fatto che fosse cattolico; essi allora elessero loro nuovo re Arioaldo, duca di Torino, e deposero Adaloaldo. Papa Onorio I (625-638), che non vedeva di buon occhio la deposizione di un re cattolico (Adaloaldo) ad opera di un re di fede ariana (Arioaldo), scrisse un'epistola al nuovo esarca Isacio, chiedendogli di aiutare il re longobardo Adaloaldo a riprendersi il trono usurpatogli da Arioaldo e di punire dei vescovi transpadani, che avevano appoggiato l'usurpazione. Tuttavia l'esarca decise di rimanere neutrale, favorendo Arioaldo, che cos\u00ec pot\u00e9 mantenere il trono.\nSecondo una notizia sospetta del cronista dei Franchi Fredegario, intorno al 630 Isacio fu contattato da re Arioaldo, che aveva problemi con il duca ribelle di Tuscia Tasone; Arioaldo chiese all'esarca di uccidere proditoriamente il duca ribelle, offrendogli in cambio la riduzione del tributo che l'esarcato doveva versare ai Longobardi da tre a due centenaria. Isacio, allora, contatt\u00f2 Tasone, persuadendolo a recarsi a Ravenna disarmato per stringere con lui un'alleanza; quando, per\u00f2, Tasone entr\u00f2 nella capitale dell'esarcato, fu assalito all'improvviso dai soldati dell'esarca, che lo uccisero; Arioaldo, soddisfatto del risultato, mantenne la promessa della riduzione del tributo. Il racconto di Fredegario, tuttavia, \u00e8 ritenuto sospetto in quanto Paolo Diacono narra un episodio simile ma in modo leggermente diverso, ovvero l'episodio dell'uccisione dei duchi del Friuli Tasone e Caco ordita a Oderzo (nel Veneto) dal patrizio Gregorio tra il 619 e il 625. Esistono quindi due possibilit\u00e0: o Fredegario e Paolo Diacono narrano lo stesso episodio ma in modo contraddittorio o esistettero due duchi di nome Tasone, uno di Tuscia e uno del Friuli, che per una coincidenza subirono la stessa sorte, ovvero venire attirati in una citt\u00e0 e uccisi con l'inganno da un patrizio bizantino.\nRelazioni turbolente con Roma (638-642).\nIsacio era esarca quando nel 638 Eraclio ordin\u00f2 che il nuovo pontefice, Severino confermasse la sua \"Ekthesis\", cio\u00e8 la professione di fede monotelita: al rifiuto del papa Isacio reag\u00ec in materia brutale. Nel 640, sfruttando il malcontento dei soldati per i forti ritardi della paga, il \"chartularius\" Maurizio istig\u00f2 i militari a fare rappresaglia contro il Pontefice, accusato di aver sottratto il compenso dovuto, e quindi, dopo tre giorni di assedio, fu sequestrato il tesoro della Chiesa romana custodito nel Laterano. Poco dopo Maurizio scrisse all'esarca Isacio, narrandogli di quanto era accaduto, e, dopo aver ricevuto queste notizie, Isacio si rec\u00f2 di persona a Roma, dove band\u00ec alcuni ecclesiastici, fece l'inventario del tesoro sequestrato e lo invi\u00f2 in parte a Costantinopoli ad Eraclio e parte lo tenne per s\u00e9. In seguito (intorno al 642), Isacio dovette fronteggiare la rivolta dello stesso Maurizio, che accus\u00f2 l'esarca di avere l'intenzione di usurpare la porpora, ottenendo l'appoggio dei soldati nelle fortezze circostanti. Venuto a conoscenza della rivolta, Isacio invi\u00f2 il sacellario e \"magister militum\" Dono nella Citt\u00e0 Eterna per sedarla. La missione di Dono fu coronata da successo: Maurizio, abbandonato dai suoi stessi uomini, fu catturato in una chiesa di Roma detta \"ab Praesepe\" e, per ordine dell'esarca, condotto lontano dall'Urbe. Fu decapitato a Ficocle, la sua testa venne poi esposta al circo di Ravenna. Gli altri prigionieri, messi in carcere in attesa di conoscere la loro pena, si salvarono grazie all'improvvisa morte dell'esarca (avvenuta, secondo la testimonianza ostile del \"Liber Pontificalis\", per intervento divino), che determin\u00f2 la loro liberazione. \u00c8 possibile che Isacio sia stato ucciso dai Longobardi durante la battaglia dello Scultenna nel 643 (vedi \"Infra\").\nLe campagne di Re Rotari (636-643).\nNel frattempo, con l'ascesa al trono di re Rotari, avvenuta nel 636, a settentrione crebbe la pressione longobarda: Rotari, infatti, decise di abbandonare la politica di pacificazione con l'Impero intrapresa dai suoi immediati predecessori, attaccando nel 639 Oderzo e Altino, le ultime citt\u00e0 nell'entroterra veneto ancora in mano bizantina; dopo una strenua resistenza, Altino venne distrutta e Oderzo conquistata, costringendo gli abitanti a migrare nelle lagune che costituiranno Venezia: gli abitanti di Oderzo si trasferirono a Eraclea, mentre quelli di Altino a Torcello. Nel 639, per ordine dell'esarca Isacio, venne fondata la nuova cattedrale di Santa Maria Madre di Dio di Torcello, per accogliervi la sede episcopale del vescovo altinate, la cui citt\u00e0 era stata appena distrutta dal re Rotari:\nPer la citazione nell'epigrafe dei \u00ab\"suoi meriti e del suo esercito\"\u00bb, in virt\u00f9 dei quali la cattedrale era stata dedicata a Isacio, si pu\u00f2 dedurre che l'esarca avesse fatto almeno un tentativo per contrastare l'attacco di Rotari ad Altino e Oderzo, ma compresa l'impossibilit\u00e0 di mantenere gli ultimi residui dell'entroterra veneto ancora in mano bizantina, decise di far evacuare le due citt\u00e0, conducendo in salvo gli abitanti nelle lagune.\nNel 643 Rotari attacc\u00f2 l'esarcato e, secondo Paolo Diacono, inflisse nella battaglia dello Scultenna una grave sconfitta all'esercito bizantino (probabilmente anche l'esarca stesso per\u00ec nel corso della battaglia), anche se la vittoria longobarda va ridimensionata poich\u00e9 Rotari non riusc\u00ec a conquistare Ravenna n\u00e9 i suoi dintorni, segno che, pur perdendo, i Bizantini erano riusciti a fermare l'avanzata del re longobardo. Il vuoto di potere creatosi nell'Italia bizantina in seguito alla battaglia (e al probabile decesso dell'esarca) permise comunque a Rotari di occupare la Liguria bizantina: negli ultimi mesi del 643 caddero in rapida successione Genova, Albenga, Varigotti, Savona e Luni, che vennero rase al suolo, stando a quanto tramanda Fredegario."}
{"id": "1179144", "revid": "36426", "url": "https://it.wikipedia.org/wiki?curid=1179144", "title": "Chiesa di Sant'Ansano a Dof\u00e0na", "text": "La chiesa di Sant'Ansano si trova a Casetta, in localit\u00e0 Dof\u00e0na, nel comune di Castelnuovo Berardenga, in provincia di Siena.\nStoria e descrizione.\nNota dal 1139, \u00e8 stata pi\u00f9 volte trasformata fino all'intervento di Egidio Bellini (1930), cui si deve anche la facciata preceduta da un portico con al centro il campanile a vela.\nAll'interno si trova la settecentesca \"Madonna col Bambino e santi\" riferibile a Galgano Perpignani.\nSono di pertinenza della chiesa, ma custoditi presso la Soprintendenza di Siena, anche il reliquiario del braccio sinistro di Sant'Ansano (XIV secolo) e una \"Madonna col Bambino\" attribuita a Lorenzo Rustici.\nIn Sant'Ansano si trovava la \"Pala del Carmine\" di Pietro Lorenzetti, oggi alla Pinacoteca nazionale di Siena.\nOratorio di Sant'Ansano.\nIl luogo del martirio di Ansano \u00e8 tradizionalmente identificato nel vicino oratorio a pianta ottagonale. La prima testimonianza sull'esistenza di un oratorio dedicato a Sant'Ansano \u00e8 contenuta in un atto di donazione fatto dal conte Winigis alla badia della Berardenga in occasione della sua fondazione nell'867. All'inizio del XVI secolo l'oratorio era ormai in rovina e tra il 1507 e il 1508 il vescovo di Arezzo acconsent\u00ec a una riedificazione. Venne cos\u00ec realizzata la cappella situata a poche centinaia di metri dalla chiesa. Nel XIX secolo l'edificio \u00e8 stato attribuito a Baldassarre Peruzzi. In occasione di una visita apostolica nel 1575 l'oratorio risulta regolarmente officiato. \u00c8 stato sottoposto a restauri nel 1931 e nel 1980.\nL'edificio presenta una pianta ottagonale conclusa sul lato opposto all'ingresso da una scarsella rettangolare. \u00c8 caratterizzato in basso da strutture in pietra probabilmente protoromaniche, mentre la parte in laterizi risale all'intervento cinquecentesco."}
{"id": "1179151", "revid": "287204", "url": "https://it.wikipedia.org/wiki?curid=1179151", "title": "Miguel Angel Nadal", "text": ""}
{"id": "1179153", "revid": "228587", "url": "https://it.wikipedia.org/wiki?curid=1179153", "title": "Facelift", "text": ""}
{"id": "1179157", "revid": "9270318", "url": "https://it.wikipedia.org/wiki?curid=1179157", "title": "Dark Seed", "text": ""}
{"id": "1179166", "revid": "30610", "url": "https://it.wikipedia.org/wiki?curid=1179166", "title": "Integersort", "text": ""}
{"id": "1179172", "revid": "31886", "url": "https://it.wikipedia.org/wiki?curid=1179172", "title": "Turbo spin echo", "text": "La sequenza turbo spin echo o fast spin echo \u00e8, nell'imaging a risonanza magnetica, una sequenza di eccitazione derivata dalla spin echo, particolarmente veloce, perch\u00e9 in grado di codificare pi\u00f9 linee del k-spazio in un'unica eccitazione.\nDescrizione.\nA differenza della sequenza spin-echo tradizionale, in cui si acquisisce una sola linea del k-spazio (e quindi dell'immagine), dopodich\u00e9 \u00e8 necessario aspettare che la magnetizzazione ritorni allo stato di equilibrio (normalmente alcuni secondi), in una sequenza \"fast spin echo\" si acquisisce una serie di echi prodotti da vari impulsi a 180\u00b0 che rifocalizzano la magnetizzazione dopo l'impulso a 90\u00b0 di eccitazione (vedi figura).\nAd ognuno di questi echi viene assegnata una diversa codifica di fase, e quindi riempie una diversa riga del K-spazio.\nLa codifica di fase viene effettuata applicando un gradiente lungo l'asse della fase prima della formazione dell'eco. Lo stesso gradiente viene poi riapplicato invertito immediatamente dopo l'eco. In questo modo gli spin si riallineano e si comportano come se non fossero mai stati perturbati nell'eco successivo.\nIl numero di echo registrabili (detto \"echo train length\" o \"ETL\") per ogni segnale varia da 2 fino ad oltre 30 in funzione soprattutto della lunghezza del tempo di ripetizione della sequenza (\"TR\") e dal tipo di scanner impiegato, tanto maggiore sar\u00e0 il TR della sequenza tanti pi\u00f9 echo potranno essere registrati per ogni segnale.\nLa qualit\u00e0, ossia l'ampiezza del segnale raccolto ad ogni successiva rifocalizzazione sar\u00e0 sempre minore perch\u00e9 sar\u00e0 soggetta a decadimento T2 ma comunque utile alla formazione dell'immagine.\nValori tipici di ETL per le sequenze pesate in T1 sono 2-3 (in quanto \u00e8 necessario un TR breve) mentre per le sequenze ponderate in T2, data la notevole lunghezza del TR, il treno degli echi pu\u00f2 raggiungere valori considerevoli anche fino a oltre 30.\nCaratteristiche del contrasto.\nDal momento che il contrasto dell'immagine \u00e8 dato prevalentemente dal centro del k-spazio, esso si pu\u00f2 modificare decidendo di acquisire lo stesso tra i primi echi oppure dopo un certo tempo. Pi\u00f9 tardi si acquisisce il centro del k-spazio, maggiore sar\u00e2 l'attenuazione da esso subita per il tempo di rilassamento T2, e quindi l'immagine risulter\u00e0 maggiormente pesata T2, se invece il centro si acquisisce tra i primi echi, la sequenza diventer\u00e0 pesata T1 oppure pesata secondo la \"densit\u00e0 protonica\" a seconda del TR."}
{"id": "1179182", "revid": "729019", "url": "https://it.wikipedia.org/wiki?curid=1179182", "title": "Battaglia di Tzirallum", "text": "La battaglia di Tzirallum (o battaglia di \"Campus Serenus\") fu combattuta il 30 aprile 313 a Tzirallum (nei pressi di Adrianopoli in Grecia) tra le truppe degli imperatori romani Licinio e Massimino Daia, in lotta per il dominio sulla met\u00e0 orientale dell'Impero romano. La vittoria di Licinio gli permise di dividere l'impero con il collega occidentale, il cognato Costantino I.\nContesto storico.\nAll'inizio del 313, mentre Licinio era a Milano a stringere una alleanza con l'imperatore della parte occidentale dell'impero, Costantino, e a sposarne la sorella, Costanza, Massimino decise di ribellarsi contro il proprio collega: proclamato imperatore dalle proprie truppe, si mosse dalla Siria verso occidente, catturando Bisanzio lungo l'avanzata.\nVisione e battaglia.\nSecondo la testimonianza di Lattanzio, la notte prima della battaglia contro Massimino Licinio fu visitato in sogno dall'\u00abangelo di Dio\u00bb, che lo invit\u00f2 a pregare il \"sommo dio\" prima della battaglia, insieme a tutto l'esercito. Risvegliatosi, Licinio dett\u00f2 le parole della preghiera che aveva udito pronunciare dall'angelo; il testo fu trascritto in pi\u00f9 copie, inviate ai tribuni affinch\u00e9 fossero insegnate ai soldati, e questo fece crescere la fiducia dei soldati nella vittoria, in quanto si convinsero fosse stata annunciata da un dio.\nLicinio si fece incontro a Massimino, ingaggiandolo nei pressi di Adrianopoli. Prima dello scontro, fece disporre l'esercito a battaglia, deporre le armi, e poi ripetere per tre volte la preghiera, poi diede battaglia, sconfiggendo Massimino malgrado l'inferiorit\u00e0 numerica. Massimino fugg\u00ec dal campo di battaglia utilizzando la veste di un servo.\nConclusioni.\nIn seguito alla battaglia Massimino fugg\u00ec a Nicomedia e l\u00ec annull\u00f2 gli editti contro i cristiani, che aveva continuato ad applicare fino a quel momento; restitu\u00ec inoltre le propriet\u00e0 confiscate alla Chiesa. Continu\u00f2 la sua fuga, sempre incalzato da Licinio e anche gravemente ammalato, Massimino si tolse la vita nell'agosto 313 a Tarso e fu colpito dalla \"damnatio memoriae\". Licinio, padrone di tutto l'Oriente, fece uccidere la moglie e i figli ancora bambini di Massimino, oltre ai funzionari superstiti; fece inoltre eliminare anche altre persone che avrebbero potuto contrastarlo, come Prisca e Galeria Valeria, rispettivamente vedova e figlia di Diocleziano, e i giovani Candidiano e Severiano, figli dei defunti tetrarchi Galerio e Flavio Severo. Secondo Lattanzio, questa era la sorte destinata agli ultimi persecutori dei cristiani."}
{"id": "1179184", "revid": "1833487", "url": "https://it.wikipedia.org/wiki?curid=1179184", "title": "Torcinello", "text": "Il torcinello (turcen\u00e9lle in dialetto pugliese e molisano, Turcinille in dialetto del Basso e Alto Vastese, mboti, turcinieddi o turcinieddhri in dialetto salentino, \"Gnomareddhi\" nel dialetto lucano, o anche detto \"cazzmarr\") \u00e8 un prodotto alimentare tipico lucano, abruzzese, molisano e pugliese: \u00e8 formato da budella d'agnello ripiene di animelle d'agnello.\nDescrizione.\nSolitamente, si consuma cotto sui carboni, ma a volte viene mangiato anche al rag\u00f9.\nA San Paolo di Civitate (Foggia) dove \u00e8 stato inventato, esiste una festivit\u00e0 di nome sagra del torcinello. A Gildone (CB) dal 2005 presso la \u201cFontana con le Palle\u201d, l\u2019ultimo sabato di agosto si festeggia Torcinello &amp; Friends. \nQuesto piatto fa parte anche dell\u2019antica tradizione culinaria salentina e foggiana pur facendo parte della stessa regione hanno specialit\u00e0 e preparazioni differenti in parte.. \nSecondo il ricettario salentino, le budella sono tagliate in piccoli pezzi e amalgamare con altri ingredienti per la marinatura. L\u2019intestino viene preparato in diversi modi, lasciandolo nell'acqua e sale o con acqua e limone, infine fatto asciugare per alcune ore.\nSi procede alla preparazione avvolgendo le interiora e gli altri ingredienti con strisce di budellini o membrana peritoneale di agnello o capretto da latte in modo da formare piccoli cilindri. Ottenuti i turcinieddhri si procede alla loro cottura, tipica salentina sulla brace.\nPossiamo chiamarli torcinelli o gnumeriedde (chiamati in questo modo nel dialetto pugliese). Il nome richiama fa pensare all'avvolgimento del budello attorno alle interiora infatti il nome deriviva dal verbo torcere, gnumareddi deriva dal latino glomu che vuol dire gomitolo. Si tratta di piccoli involtini, preferibilmente di 5 centimetri, realizzati con le interiora dell\u2019agnello o di altri animali da cuocere arrosto ed insaporiti in vari modi a seconda della zona della Puglia di produzione. Rientrano a pieno titolo tra le specialit\u00e0 della gastronomia pugliese, e rappresentano il fiore all\u2019occhiello della cultura popolare foggiana. Si tratta di un piatto antichissimo, che secondo alcuni risale addirittura alle popolazioni dell\u2019antica Mesopotamia, dediti all\u2019allevamento degli ovini. A Foggia, come nelle versioni lucane e baresi, il torcinello presenta una forma piuttosto piccola, (sui cinque centimetri), che li rende perfetti per la farcitura di un panino, ma anche al forno fanno la loro ottima figura. Esistono tuttavia anche dei torcinelli di forma pi\u00f9 grande (come i marretti di Ostuni) adatti per essere cucinati al forno con le patate o le stigghiole palermitane, molto simili nella forma e nella sostanza ai torcinelli.\nI molisani, o turcinelli sono una specialit\u00e0 anche tipica del Molise. Fatti con le interiora dell\u2019agnello, in particolare degli intestini avvolti intorno ad un ripieno di fegato e trippa sempre di agnello, rappresentano un piatto in cui rispecchia l\u2019abilit\u00e0 della popolazione rurale di saper creare un piatto saporito dagli avanzi della macellazione dell\u2019agnello. Il procedimento con il quale si cucina questo secondo piatto \u00e8 molto impegnativo, richiede molta pazienza soprattutto per la pulizia degli intestini che vanno lavati, sciacquati in acqua e sale e tenuti in acqua per oltre 1 giorno. Oggi \u00e8 un piatto di tutto rispetto, e per chi ama i sapori forti dell\u2019agnello sono un piatto prelibatissimo. La preparazione tradizionale richiede la cottura sulla brace con il fuoco a legna, o almeno su fuoco diretto. In alternativa si possono preparare in forno. \nQuesta sopraffina prelibatezza appartiene tra le altre regioni del centro sud anche alla Basilicata. Si prepara utilizzando le interiora di agnello o capretto. Si tagliano a striscioline pi\u00f9 o meno di 5 cm il cuore, il fegato, il polmone e rognone ben puliti e lavati e si stringono insieme, arrotolandoli prima nella reticella che ricopre il fegato e poi, si avvolge il tutto con del budello di agnello o capretto lattante insieme ad aromi vari tra cui alloro, prezzemolo, aglio, semi di finocchio selvatico, pepe, ecc\u2026 Il piatto viene cucinato alla brace o sulla piastra. Gli \"gniummarelli\" rappresentano per il turista un piatto tipico molto ricercato. In Basilicata, sono un piatto della tradizione, che nella cucina domestica non pu\u00f2 mancare. In quasi tutte le sagre in cui viene proposto, occupa un posto d\u2019onore tra le griglie, che puntualmente vengono circondate dai turisti, pronti a gustare un piatto dal sapore antico ed unico. Da non confondere con i marretti che hanno dimensioni maggiori e preparazione diversa, gli \"gniummarelli\" sono un vanto per la nostra regione. "}
{"id": "1179186", "revid": "1892728", "url": "https://it.wikipedia.org/wiki?curid=1179186", "title": "La paura fa novanta I", "text": ""}
{"id": "1179188", "revid": "773636", "url": "https://it.wikipedia.org/wiki?curid=1179188", "title": "Logogrifo", "text": "Il logogrifo (fusione delle parole greche \"logos\", discorso, e \"griphos\", rete, col significato di \"discorso intricato\") \u00e8 un gioco enigmistico consistente nel formare parole di varia lunghezza utilizzando solo alcune delle lettere di una parola di partenza. \nIl logogrifo \u00e8 dunque una sorta di anagramma parziale. Mentre nell'anagramma \u00e8 necessario adoperare tutte le lettere della parola di partenza, nel logogrifo se ne usano solo alcune. Ad esempio, dalla parola \"estraneo\" si possono ricavare: est, neo, ore, reo, arte, stra, eone, nera, otre, rane, resa, sera, tane, estro, resto, santo, sarte, sorte, tersa, strane, strano, serate, esterna, restano, sentore, stonare. Per facilitare il compito al solutore, nel logogrifo, come in altri giochi di parole, viene spesso indicato il numero di lettere di ogni parola da indovinare.\nEsempio.\nIn questo gioco occorre indovinare una parola per ogni coppia di versi. Ciascuna \u00e8 un logogrifo dell'ultima parola.\nLa soluzione \u00e8: aerostati; anacoreti; cerotti; contrasti; toscani; canestraio; ostrica; artista; stancatore; sciattone; cosettina; stearica; cantastorie.\nVarianti.\nIl \"logogrifo sillabico\" \u00e8 una variante del normale logogrifo in cui si combinano le sillabe invece delle singole lettere. Da MI-SE-RI-A si possono ottenere: A-MI, MI-A, SE-MI.\nIl \"logogrifo figurato\" \u00e8 una variante in cui, come in un rebus, le parole devono essere indovinare tramite disegni."}
{"id": "1179201", "revid": "767487", "url": "https://it.wikipedia.org/wiki?curid=1179201", "title": "Thomas Gabriel Fischer", "text": "Thomas fonda insieme a Bruce Day e Steve Warrior la band heavy metal Hellhammer nel 1982. Con questo gruppo Fischer pubblica i tre demo \"Death Fiend\", \"Triumph of Death\" e \"Satanic Rites\" e un EP, intitolato \"Apocalyptic Raids\".\nNel giugno 1984 Fisher fonda un nuovo gruppo, i Celtic Frost, con i quali pubblica sei dischi prima di sciogliere la band nel 1993.\nNel 1994 fonda gli Apollyon Sun, un progetto industrial metal, con cui pubblica un EP e un album. \nNel 2003 riforma i Celtic Frost e pubblica il disco \"Monotheist\" nel 2006, ma due anni dopo la band si scioglie definitivamente e Fischer annuncia il nome del suo nuovo progetto musicale, i Triptykon, con cui ha pubblicato il debutto \"Eparistera Daimones\" nel 2010."}
{"id": "1179211", "revid": "287204", "url": "https://it.wikipedia.org/wiki?curid=1179211", "title": "Jiri Stajner", "text": ""}
{"id": "1179212", "revid": "74173", "url": "https://it.wikipedia.org/wiki?curid=1179212", "title": "Mintauja", "text": ""}
{"id": "1179215", "revid": "287204", "url": "https://it.wikipedia.org/wiki?curid=1179215", "title": "Radoslav Kovac", "text": ""}
{"id": "1179217", "revid": "287204", "url": "https://it.wikipedia.org/wiki?curid=1179217", "title": "Jaroslav Plasil", "text": ""}
{"id": "1179220", "revid": "767487", "url": "https://it.wikipedia.org/wiki?curid=1179220", "title": "Millerettidae", "text": "I millerettidi (Millerettidae), noti anche come millerosauri (Millerosauria), sono un piccolo gruppo di rettili anapsidi vissuti nel Permiano superiore (circa 250 milioni di anni fa), i cui resti sono stati rinvenuti esclusivamente in Sudafrica.\nClassificazione.\nAll'inizio del secolo scorso si pensava che i millerettidi, lunghi fino a 60 centimetri, fossero i probabili progenitori delle attuali lucertole: questa credenza era dovuta alla forma generale del corpo di questi animali, e soprattutto al fatto che i millerettidi presentavano una \"finestra\" per ogni lato del cranio; questa caratteristica faceva supporre che fossero antenati dei diapsidi, il grande gruppo che comprende lucertole, serpenti e coccodrilli. Analisi filogenetiche, in ogni caso, hanno dimostrato che i millerettidi evolsero indipendentemente questa caratteristica.\nLa struttura dell'osso quadrato suggerisce che i millerettidi possedessero un timpano, e che quindi potessero sentire suoni aerei ad alta frequenza. Gli ossicini dell'orecchio medio, per\u00f2, erano ancora robusti, e ci\u00f2 suggerisce che i millerettidi non possedevano un udito paragonabile a quello di altri gruppi di anapsidi evoluti, come le tartarughe e i procolofoni. Tra le forme pi\u00f9 note, da citare \"Milleretta rubidgei\" e \"Millerosaurus\".\nFilogenesi.\nIl seguente cladogramma indica la posizione filogenetica dei millerettidi (Ruta et al., 2011):"}
{"id": "1179221", "revid": "460592", "url": "https://it.wikipedia.org/wiki?curid=1179221", "title": "Lee Dorrian", "text": "Usc\u00ec dai Napalm Death dopo la pubblicazione di \"Mentally Murdered\".\nBiografia.\nInizialmente adoperava uno stile vocale \"growl\" ma, lasciati i Napalm Death, prefer\u00ec deviare verso tonalit\u00e0 pi\u00f9 melodiche, divenendo la voce del gruppo doom metal Cathedral, da lui fondato. Ha creato anche una casa discografica, la Rise Above Records.\nDorrian si \u00e8 sempre definito fortemente influenzato da Cal dei Discharge e da Pete degli Antisect. Tra gli altri cantanti da lui citati, Dean degli Extreme Noise Terror e Sakevi dei G.I.S.M.."}
{"id": "1179222", "revid": "22356", "url": "https://it.wikipedia.org/wiki?curid=1179222", "title": "Millerettidi", "text": ""}
{"id": "1179225", "revid": "22356", "url": "https://it.wikipedia.org/wiki?curid=1179225", "title": "Parareptilia", "text": ""}
{"id": "1179227", "revid": "1793900", "url": "https://it.wikipedia.org/wiki?curid=1179227", "title": "Burmerange", "text": " \nBurmerange (lussemburghese: \"Biermereng\"; tedesco: \"Burmeringe\") \u00e8 un comune soppresso del Lussemburgo sud-orientale, frazione del comune di Schengen. Fa parte del cantone di Remich, nel distretto di Grevenmacher.\nIl 1\u00ba gennaio 2012 il comune di Burmerange, insieme al comune di Wellenstein, si \u00e8 fuso nel comune di Schengen.\nComune soppresso.\nOltre al centro abitato di Burmerange, faceva parte del comune la localit\u00e0 di (Lussemburgo)Elvange.\nNel 2011 il comune di Burmerange aveva una popolazione di 1.016 abitanti su una superficie di 13,37\u00a0km\u00b2."}
{"id": "1179229", "revid": "22356", "url": "https://it.wikipedia.org/wiki?curid=1179229", "title": "Millerosauria", "text": ""}
{"id": "1179233", "revid": "1793900", "url": "https://it.wikipedia.org/wiki?curid=1179233", "title": "Dalheim (Lussemburgo)", "text": "Dalheim (lussemburghese: \"Duelem\") \u00e8 un comune del Lussemburgo sud-orientale. Fa parte del cantone di Remich, nel distretto di Grevenmacher.\nNel 2005, la citt\u00e0 di Dalheim, capoluogo del comune che si trova al centro del suo territorio, aveva una popolazione di 1.232 abitanti. Le altre localit\u00e0 che fanno capo al comune sono Filsdorf e Welfrange."}
{"id": "1179241", "revid": "28057", "url": "https://it.wikipedia.org/wiki?curid=1179241", "title": "Fiscus iudaicus", "text": "Il fiscus iudaicus \u00e8 la tassa creata dall'imperatore Vespasiano (che regn\u00f2 su Roma dal 69 al 79 d.C.) e cui andarono soggetti gli Ebrei sconfitti dal figlio Tito.\nEra, infatti, pagata dagli ebrei assoggettati all'Impero romano dopo la distruzione del Tempio di Gerusalemme in favore del tempio di Giove Capitolino in Roma. Essi erano obbligati a versare ogni anno due dracme ciascuno. Il fiscus iudaicus fu imposto a tutti gli ebrei, gli unici che erano esenti dal pagamento della tassa erano coloro che avevano abbandonato l'ebraismo.\nAnche tramite questo tributo l'imperatore riusc\u00ec a risanare le finanze dell'impero dando slancio all'economia e a finanziare la creazione di numerose opere pubbliche.\nIl \"fiscus iudaicus\" fu abolito dall'imperatore Cocceio Nerva."}
{"id": "1179245", "revid": "1711941", "url": "https://it.wikipedia.org/wiki?curid=1179245", "title": "Albero Bianco di Gondor", "text": ""}
{"id": "1179249", "revid": "486946", "url": "https://it.wikipedia.org/wiki?curid=1179249", "title": "Albero Bianco di N\u00famenor", "text": ""}
{"id": "1179251", "revid": "21583", "url": "https://it.wikipedia.org/wiki?curid=1179251", "title": "Bizzarria (enigmistica)", "text": "La bizzarria \u00e8 una tipologia di gioco enigmistico che non ha regole definite, non risponde a norme fisse ed il cui meccanismo \u00e8 indicato nello svolgimento stesso dell'esposto del gioco.\nIn sostanza, qualsiasi tipo di gioco le cui caratteristiche non permettano di classificarlo secondo i canoni classici dell'enigmistica \u00e8 detto \"bizzarria\".\nSpesso le bizzarrie uniscono le propriet\u00e0 di vari giochi come l'enigma, la sciarada o la crittografia.\nEcco alcuni esempi:\nGiochi bizzarri.\nOltre alle bizzarrie vere e proprie, molti altri giochi enigmistici possono in certe circostanze venire definiti \"bizzarri\".\nQuando una o pi\u00f9 parti di una sciarada, di un incastro o di qualche altro gioco non hanno un significato vero e proprio ma occorre qualche artificio enigmistico per definirle (come nel caso di abbreviazioni o di numeri romani), allora viene definito \"sciarada bizzarra\" o \"incastro bizzarro\".\nUn esempio di \"sciarada bizzarra\":"}
{"id": "1179253", "revid": "110157", "url": "https://it.wikipedia.org/wiki?curid=1179253", "title": "Lenningen (Lussemburgo)", "text": "Lenningen (lussemburghese: \"Lenneng\") \u00e8 un comune del Lussemburgo sud-orientale con una popolazione di 1.402 abitanti. Fa parte del cantone di Remich, nel distretto di Grevenmacher. Si trova venti chilometri ad est dalla capitale. Il capoluogo \u00e8 Canach.\nNel 2005, la citt\u00e0 di Lenningen, capoluogo del comune che si trova nella parte orientale del suo territorio, aveva una popolazione di 305 abitanti."}
{"id": "1179261", "revid": "254059", "url": "https://it.wikipedia.org/wiki?curid=1179261", "title": "Mondorf-les-Bains", "text": "Mondorf-les-Bains (lussemburghese: Munneref; tedesco: Bad Mondorf) \u00e8 un comune del Lussemburgo sud-orientale. Fa parte del cantone di Remich, nel distretto di Grevenmacher. \u00c8 situato a ridosso del confine francese, formando di fatto un'unica conurbazione con il comune di Mondorff appartenente alla regione francese del Grand Est. Mondorf-les-Bains ospita una stazione termale (dalla quale deriva il suo nome) e l'unico casin\u00f2 del Lussemburgo.\nNel 1945 un albergo della citt\u00e0 (il \"Palace\", risparmiato dalle distruzioni della guerra) fu scelto dagli Alleati per ospitare temporaneamente i prigionieri di guerra nazisti in attesa del processo di Norimberga. Durante l'occupazione alleata, il transito nella cittadina fu vietato dalle 19 alle 7 del mattino. Lo stato perdur\u00f2 fino al 5 settembre, giorno nel quale gli imputati lasciarono la localit\u00e0 lussemburghese, alla volta di Norimberga.\nNel 2005, la citt\u00e0 di Mondorf-les-Bains, capoluogo del comune che si trova nella parte sud-orientale del suo territorio, aveva una popolazione di 2.812 abitanti. Le altre localit\u00e0 che fanno capo al comune sono Altwies e Ellange.\n\u00c8 la citt\u00e0 natale dei ciclisti Andy Schleck e Fr\u00e4nk Schleck."}
{"id": "1179266", "revid": "729019", "url": "https://it.wikipedia.org/wiki?curid=1179266", "title": "Battaglia di Mardia", "text": "La battaglia di Mardia, anche nota come battaglia di \"Campus Ardiensis\", fu combattuta nel tardo 316 o agli inizi del 317, tra gli eserciti dei due imperatori romani rivali, Costantino I e Licinio.\nContesto storico.\nCostantino, dopo aver battuto Licinio nella battaglia di Cibalae, ed aver conquistato l'importante centro di Sirmio, decise di ricostruire il ponte sulla Sava che il suo rivale aveva fatto distruggere per rallentarne la marcia. Inseguito Licinio fino in Tracia, giunse con il suo esercito nella pianura di fronte a \"Mardia\" (identificata con la moderna Harmanli in Bulgaria), dove Licinio si era accampato.\nLa battaglia.\nLa notte dell'arrivo di Costantino, quest'ultimo fece schierare le truppe ed ordin\u00f2 ai soldati di prepararsi a combattere all'alba del giorno dopo. Quando Licinio si accorse che Costantino lo aveva raggiunto, fece uscire l'esercito dall'accampamento e lo schier\u00f2 anch'egli. Durante il primo attacco gli eserciti, mantenendosi ad una certa distanza, si servirono degli arcieri, poi esauriti tutti i dardi si affrontarono nella mischia con lance, spade e pugnali in un corpo a corpo.\nCostantino vinse la battaglia, anche se di misura (secondo Zosimo fu molto equilibrata fino a quando ad un segnale convenuto entrambi gli eserciti si ritirarono), ordinando ad un gruppo di cinquemila dei suoi uomini (che in precedenza erano stati inviati a seguire le mosse di Licinio) a conquistare un'altura: al momento opportuno, questi uomini attaccarono alle spalle le truppe di Licinio, causando gravi perdite al nemico. L'esercito di Licinio riusc\u00ec ad evitare una rotta rovinosa, disponendosi su due fronti e continuando a combattere fino all'arrivo della notte, quando pot\u00e9 sganciarsi con ordine dal nemico e rifugiarsi tra le montagne della Macedonia. Sembra, infatti, che molti furono i caduti da entrambe le parti.\nConseguenze.\nIl 1\u00ba marzo 317, i due avversari firmarono una pace che prevedeva la cessione dell'Illirico a Costantino e l'esecuzione di Aurelio Valerio Valente, \"caesar\" di Licinio nominato subito prima della battaglia. La pace dur\u00f2 per sette anni fino al 324, quando i due contendenti tornarono a scontrarsi (una prima volta in Mesia ad Adrianopoli, poi nell'Ellesponto ed infine a Crisopoli), dove Costantino ebbe la meglio, diventando l'unico padrone del mondo romano, e giustiziando Licinio, reo di avere complottato una nuova rivolta nel 325."}
{"id": "1179267", "revid": "287204", "url": "https://it.wikipedia.org/wiki?curid=1179267", "title": "United Soccer Association", "text": "La United Soccer Association (\"USA\") fu una Lega professionistica che organizz\u00f2 nel 1967, unica stagione di attivit\u00e0, il campionato di calcio di Prima Divisione nordamericana prima di confluire, nel 1968, nella North American Soccer League (NASL).\nStoria.\nNel 1966, un gruppo di imprenditori formarono un consorzio noto come \"North American Soccer League\", allo scopo di istituire un campionato professionistico di calcio in Nord America. Tale consorzio ebbe quasi subito il patrocinio sia della U.S. Soccer Federation che della FIFA, che gli riconobbe lo \"status\" di campionato di Prima Divisione. Ma un gruppo rivale, noto come National Professional Soccer League (NPSL), si propose come alternativa e il presidente del consorzio NASL, l'impresario sportivo canadese Jack Kent Cooke, onde evitare confusioni sugli acronimi, ribattezz\u00f2 il suo gruppo \"United Soccer Association\". Si arriv\u00f2 a una situazione di stallo, in quanto sebbene la \"USA\" fosse ufficialmente accreditato come vero campionato nazionale, era la NPSL ad avere un contratto televisivo, con la CBS. Questo provoc\u00f2 la migrazione in massa di tutti i giocatori delle franchigie della USA verso quelle della NPSL. Inizialmente intenzionata a partire nella primavera del 1968, la USA si trov\u00f2 cos\u00ec spiazzata e decise di giocare d'anticipo, \u201cimportando\u201d intere squadre europee in Nord America e facendo loro disputare il torneo del 1967 per conto delle franchigie ufficialmente censite, al fine di dar loro il tempo di ricostruire le squadre per la stagione successiva. Vennero invitate squadre dall'Inghilterra, dalla Scozia, dal Brasile, dall'Argentina, dall'Italia, dall'Uruguay, dai Paesi Bassi e dall'Irlanda.\nLe squadre approfittarono della stagione estiva per giocare in Nord America: il 28 maggio 1967 part\u00ec il campionato e la prima partita, a Houston, vide un'affluenza di 34.965 spettatori. La media, tuttavia, non fu sempre cos\u00ec alta, e si attest\u00f2 intorno ai 7.900 spettatori per gara. Tra le dodici squadre partecipanti spiccarono i Los Angeles Wolves (rappresentati dal Wolverhampton), i Cleveland Stokers (Stoke City) e i Washington Whips (). Il miglior marcatore fu Roberto Boninsegna con 11 gol, la cui squadra, allora il Cagliari, rappresentava i Chicago Mustangs. Il torneo dur\u00f2 due mesi e la fase di play-off fu disputata alla fine di luglio: Los Angeles vinse alla monetina il sorteggio per ospitare la finale in gara unica contro Washington, e l'ultimo atto del torneo si tenne di fronte a 17.824 spettatori al Coliseum. La squadra di casa vinse 6-5 ai tempi supplementari e fu, in assoluto, la prima a poter fregiarsi ufficialmente del titolo di campione nazionale nordamericana.\nIl ritorno alla NASL.\nNel dicembre del 1967, dal momento che la CBS, vista la scarsa \"audience\" televisiva, non rinnov\u00f2 il contratto con la NPSL, questa, di concerto con la USA, decise la fusione e la nascita della nuova North American Soccer League, che apr\u00ec i battenti nella primavera del 1968. Molti club della USA si sciolsero, principalmente al fine di non avere due squadre nella stessa citt\u00e0, oppure si fusero tra di essi o con quelli provenienti dalla NSPL. Il primo caso fu quello di Toronto, New York e Oakland, in cui le squadre della USA lasciarono spazio rispettivamente ai Toronto Falcons, ai New York Generals e agli Oakland Clippers. Tutte le squadre della vecchia USA, comunque, si sciolsero in breve tempo, e l'unica superstite fu quella dei Dallas Tornado, che disput\u00f2 il campionato NASL fino al 1981.\nFormula.\nTutte le squadre giocavano dodici incontri, sei in casa e sei in trasferta, incontrando almeno una volta tutte le altre avversarie. Venivano assegnati due punti per ogni vittoria e uno per ogni pareggio. Le prime classificate delle due division si qualificavano alla finale per il titolo, in gara unica."}
{"id": "1179269", "revid": "287204", "url": "https://it.wikipedia.org/wiki?curid=1179269", "title": "Avantreno (artiglieria)", "text": "Lavantreno \u00e8 un piccolo carro a due ruote utilizzato per il traino (animale o meccanico) dei pezzi d'artiglieria, e costituisce la parte anteriore della \"vettura d'artiglieria\" (l'insieme di avantreno e pezzo d'artiglieria). L'avantreno \u00e8 collegato alla coda dell'affusto del pezzo d'artiglieria mediante un grosso perno (\"maschio\") verticale, collocato lungo il suo asse e da cui facilmente se ne pu\u00f2 separare; sovente l'avantreno \u00e8 dotato di contenitori per il trasporto di munizioni nonch\u00e9 di sedili per ospitare alcuni degli artiglieri del pezzo, e di ganci e sostegni per il trasporto di attrezzi vari. Gli avantreni pi\u00f9 moderni erano dotati anche di scudi metallici per fornire protezione ai serventi del pezzo.\nGli avantreni erano tipici nelle vetture d'artiglieria del periodo fino alla seconda guerra mondiale; con l'adozione generalizzata del traino meccanico (quando il motore \u00e8 costituito da un autocarro), sia per le artiglierie autoportate che per le artiglieria autotrainate l'avantreno \u00e8 stato soppresso, visto che per il traino l'affusto \u00e8 unito direttamente alla parte posteriore dell'autocarro e le munizioni vengono portate dall'autocarro stesso. \nTipologie.\nOccorre distinguere vari tipi di avantreni, a seconda della specie di vettura alla quale sono destinati."}
{"id": "1179271", "revid": "1793900", "url": "https://it.wikipedia.org/wiki?curid=1179271", "title": "Remich", "text": "Remich (lussemburghese: R\u00e9imech) \u00e8 un comune del Lussemburgo sud-orientale con lo status di citt\u00e0. \u00c8 il capoluogo del cantone di Remich, nel distretto di Grevenmacher. Remich si trova sulla sponda sinistra della Mosella: il fiume segna il confine fra Lussemburgo e Germania. Il comune \u00e8 quello con il territorio pi\u00f9 piccolo in Lussemburgo.\nNel 2005, la citt\u00e0 di Remich, capoluogo del comune che si trova nella parte orientale del suo territorio, aveva una popolazione di 2.883 abitanti.\nLa principale attrattiva turistica della citt\u00e0 sono i vigneti e la produzione di vino, molto diffusi nella valle della Mosella, ma che nella citt\u00e0 sono stati sfruttati intensivamente per attrarre visitatori."}
{"id": "1179274", "revid": "160832", "url": "https://it.wikipedia.org/wiki?curid=1179274", "title": "Cooperativa agricola italiana", "text": "La Cooperativa agricola italiana venne fondata a Milano, il 21 luglio 1891, da Augusto Perussia, Giulio Fornara e Gastone Chiesi, con l'intento di istituire una societ\u00e0 mutua di utilit\u00e0 pubblica avente gli obiettivi colonizzare, coltivare e rifertilizzare le terre italiane lasciate incolte e di fornire previdenza e assistenza alla classe contadina.\nL'ideazione di questa cooperativa, ai tempi bollata dalla stampa conservatrice come \"cooperativa socialista utopica\" \u00e8 da ascriversi principalmente alla volont\u00e0 di Perussia, intellettuale torinese trapiantato a Milano, gi\u00e0 fondatore della \"Gazzetta Agricola\" nel 1887 ed amico personale di Andrea Costa, Filippo Turati e Anna Kuliscioff, con i quali fu coinvolto nei moti di Milano del 1898, soffocati dalle cannonate di Bava Beccaris.\nNegli anni precedenti alla fondazione della cooperativa, Perussia aveva iniziato una durissima campagna contro i latifondisti che mantenevano la classe contadina in uno status di precariet\u00e0 economica e di ignoranza totale. Egli teorizzava una nuova classe agricola coinvolta in prima persona nella gestione delle terre lasciate incolte e confortata da una diffusa e gratuita istruzione che le permettesse di crescere intellettualmente e tecnicamente per competere con le classi agricole dei paesi pi\u00f9 sviluppati d'Europa.\nData la prevedibile contrariet\u00e0 della classe aristocratica e conservatrice verso tali teorie che gli avrebbe precluso qualsiasi affidamento di fondi demaniali, Perussia individu\u00f2 una vasta area area, denominata \"Campo di Medole\", posta nella zona nord del territorio di Medole, di propriet\u00e0 comunale e sostanzialmente incolta, a causa del non favorevole stato pedologico del suolo e della carenza di opere d'irrigazione. Inoltre, la zona era stata completamente devastata, trent'anni prima, quale principale teatro della battaglia di Solferino e San Martino. Fu una scelta intelligente che consent\u00ec a Perussia di superare le dette ostilit\u00e0, tramite l'appoggio del governo francese, il quale fece intendere di considerare con preoccupazione l'abbandono di quelle terre irrorate dal sangue delle migliaia di soldati francesi, l\u00ec caduti.\nOttenuta la concessione del fondo, di circa 250 ettari, Perussia chiam\u00f2 una schiera di braccianti agricoli che, a quel tempo, passavano da un latifondo all'altro con masserizie e famiglie per offrire i loro servigi stagionali, formando una piccola comunit\u00e0 laboriosa e motivata. In brevissimo tempo vennero eretti numerosi fabbricati, scavati pozzi e creato un bacino per l'approvvigionamento idrico e, le terre, sottoposte a bonifica e piantumazione a frutteti.\nL'esperimento della \"cooperativa socialista utopica\" funzion\u00f2 e, con il contratto stipulato con l'azienda milanese Motta, increment\u00f2 talmente le proprie entrate da diventare il punto di riferimento economico di quella zona depressa.\nSeguendo le proprie teorie, Perussia riusc\u00ec anche a dotare la fattoria di un edificio scolastico dove poter istruire i figli dei braccianti. Inoltre fond\u00f2 un ente previdenziale intitolato alla moglie, la \"Fondazione Emilia Perussia\", ovvero la cassa di mutuo soccorso fra i coloni addetti alle propriet\u00e0 sociali della cooperativa.\nLa cooperativa Surigheddu.\nNel 1893 lo stesso Leon Augusto Perussia insieme a Francesco Ingegnoli, visit\u00f2 la Sardegna alla ricerca di terreni adatti alle loro iniziative. Il 6 ottobre 1897 Marie Lipke, moglie di Alfred von Tirpitz, vendette per 100.000 lire una tenuta di 384 ettari alla Cooperativa agricola italiana; questa li aveva acquisiti come azionista della Banque g\u00e9n\u00e8rale suisse, alla quale erano stati in garanzia per un prestito dal deputato socialista Andrea Costa, che qualche anno prima aveva dato autonomamente avvio alla \"colonizzazione\" con alcuni edifici ed una stalla. Cogliendo l'occasione della legge 2 agosto 1897, n. 382 \"portante provvedimenti per la Sardegna\" venne creata a Surigheddu, localit\u00e0 all'uscita fra Olmedo (SS) ed Alghero lungo la SS 127 bis la prima borgata autonoma del mezzogiorno, che a partire dal minimo di 50 abitanti garantiva l'esenzione ventennale delle imposte comunali; anche per ingraziarsi la popolazione locale Paolo Solinas, proprietario di alcuni terreni vicini, divenne l'ufficiale di governo del nuovo centro.\nNel 1899 si contavano gi\u00e0 tre strade di attraversamento e 200 ettari dissodati, ripartiti in appezzamenti da 10 ettari a rotazione quinquennale di frumento, orzo, avena, granoturco e fave, un primo gelseto di 500 piante ed un edificio di 1500 m2 oltre a chilometri di muri a secco, opera dei mastri murari di Putifigari; 600 pecore e 150 capi vaccini assicuravano la produzione del formaggio \"Surigheddu\", gi\u00e0 esportato in Belgio ed Africa, infine nel 1900 la tenuta prese il nome di \"Milanello Sardo\". Nel 1905 divenne la prima tappa dei 450 partecipanti alla carovana del Congresso nazionale dell'agricoltura.\nDopo la morte del cavaliere Perussia nel 1913 a causa di un'emorragia cerebrale, si prefer\u00ec la formula dei patti agrari di mezzadria fra Cooperativa e lavoratori, abbandonando l'originaria formulazione societaria, mentre importanti infrastrutture per il futuro dell'azienda, come un biforcazione ferroviaria da Molaf\u00e0 a Tissi (SS), si fecero attendere invano. Nel secondo dopoguerra si raggiunse il massimo storico di 600 addetti (in certi periodi affiancati anche da pastori albanesi) e la Cooperativa venne ceduta all'industriale chimico dei coloranti Pietro Saronio, desideroso di diversificare i suoi investimenti, metterli al riparo dai pericoli di un'invasione sovietica e costituire una riserva di caccia nella zona. Nel 1950 si trasfer\u00ec la sede a Sassari e nel 1953 venne nominato direttore Mario Patta, uomo di fiducia di Saronio, che moltiplic\u00f2 la produttivit\u00e0 orientandosi prevalentemente all'allevamento; nel 1956 arriv\u00f2 il premio nazionale per la Produttivit\u00e0, nel 1958 il premio regionale per la Migliore sistemazione idraulica e la Spiga d'oro sempre per la produttivit\u00e0 di grano duro e grano da seme. Si arriv\u00f2 ad una superficie di 940 ettari, 320 capi di bestiame ed alla realizzazione di un lago collinare dalla capacit\u00e0 di tre milioni di metri cubi d'acqua.\nA causa di problemi familiari, la tenuta venne nuovamente ceduta nel 1975 al principe Fugaldi, che la un\u00ec alla tenuta Mamuntanas di ulteriori 327 ettari per un totale di 1321. Tuttavia l'indebitamento per i nuovi lavori provoc\u00f2 il graduale abbandono della produzione, l'abbandono totale a pascolo nel 1982 e nel 1986 la cessione fallimentare agli enti della Regione Sardegna. Nel 2001 \u00e8 stato attivato presso l'ex-azienda il Centro per la conservazione e la valorizzazione della biodiversit\u00e0 vegetale dell'Universit\u00e0 di Sassari impegnato nella tutela della biodiversit\u00e0 ed agrobiodiversit\u00e0 vegetale nel territorio; il centro \u00e8 finanziato dalla Regione Sardegna e con fondi comunitari FEOGA."}
{"id": "1179275", "revid": "122988275", "url": "https://it.wikipedia.org/wiki?curid=1179275", "title": "Tagliavia", "text": "I Tagliavia sono un'antica famiglia siciliana, signori di Castelvetrano che ebbero in feudo il 18 gennaio 1299 dal re Federico III di Sicilia.\nNel 1491 si unirono alla famiglia degli Aragona, marchesi di Avola.\nMembri della famiglia Tagliavia parteciparono alle imprese militari delle case reali siciliane e spagnole e presero parte alla battaglia di Lepanto. Furono attivi anche come ambasciatori presso gli stati italiani di allora, da Venezia allo Stato Pontificio.\nStoria.\nOrigini.\nI Tagliavia erano in origine dei commercianti, con tutto probabilit\u00e0 amalfitani. Secondo la leggenda sarebbe invece risalita a un \"Manfredo di Svevia\", che avrebbe preso il nome Tagliavia in quanto sarebbe riuscito a tagliare la via della ritirata al nemico.\nIl primo dei Tagliavia in Sicilia fu \"Guido\", capitano al servizio dell'imperatore Enrico VI di Svevia (1165-1197).\nBartolomeo Tagliavia.\nVero costruttore delle fortune familiari fu \"Bartolomeo Tagliavia\". Durante l'infanzia visse alla corte di Palermo in quanto la madre era dama di compagnia di Costanza di Hohenstaufen, figlia di re Manfredi di Sicilia e promessa in sposa allo spagnolo Pietro d\u2019Aragona.\nIn precedenza i Tagliavia erano stati dipendenti degli Angi\u00f2 e come immigrati amalfitani avevano raggiunto posizioni di prestigio sotto la casata francese e con Carlo I d'Angi\u00f2. All'arrivo degli Aragona dopo l'insurrezione che aveva cacciato i francesi, Bartolomeo riusc\u00ec ad ottenere nuove cariche, a differenza del fratello maggiore Niccol\u00f2: Pietro III di Aragona gli affid\u00f2 l'organizzazione delle difese della Sicilia ed egli organizz\u00f2 le truppe nella regione di Randazzo. Come \"maggiordomo di palazzo\" gli fu affidata la gestione della reggia palermitana per volere della regina Costanza. Nel 1288 fu nominato tesoriere della \"curia regis\", e quindi castellano del castello a mare di Palermo, ovvero ebbe il comando delle fortificazioni cittadine sul mare, dove erano custodite armi e materiale bellico e dove erano collocate le prigioni.\nI 12 giugno 1295 Giacomo II, figlio e successore di Pietro III, firm\u00f2 il trattato di Anagni con Carlo II d'Angi\u00f2, secondo il quale la Sicilia sarebbe stata ceduta agli Angi\u00f2 e gli Aragona avrebbero ottenuto in cambio la Sardegna e la Corsica: i siciliani dichiararono quindi decaduto Giacomo II, offrendo la corona al fratello, Federico di Aragona, che venne incoronato a re di Sicilia il 25 marzo 1296 nella cattedrale di Palermo. In questa occasione Bartolomeo fu fatto cavaliere insieme ad altri trecento uomini che lo avevano appoggiato. Nell'agosto dello stesso anno, Bartolomeo ottenne a Rossano dal re la riconferma del feudo della Gazzella (Calabria), concesso in precedenza al nonno materno e il 18 gennaio 1299 la baronia di Castelvetrano.\nUnione con gli Aragona.\nNumerose le alleanze familiari che negli anni vengono sviluppate con opportuni matrimoni: tra questi quello fra \"Jole Tagliavia di Castelvetrano\" e Benvenuto II Grifeo Maniaci (1416 - 1463), X barone di Partanna e III visconte di Galtellin, nobiluomo molto caro a re Alfonso e al figlio di questi, Ferdinando.\nIl matrimonio di \"Giovan Vincenzo Tagliavia, 1\u00ba conte di Castelvetrano\", con Beatrice d'Aragona e Cruyllas (cognome della nonna Beatrice Cruillas, baronessa di Terranova), figlia di Gaspare Federico (+1483), celebrato nel 1491, \u00e8 all'origine dell'unione fra i Tagliavia e i d'Aragona, che erano baroni d'Avola e Terranova (Gela), gran contestabili e grandi almiranti del Regno. Il fratello di Beatrice, Carlo d'Aragona (*1460), non aveva avuto figli maschi e nel 1512 la sua unica figlia ed erede, Antonia Concessa d'Aragona marchesa di Avola e Terranova, spos\u00f2 a 14 anni il cugino \"Francesco Tagliavia\"; la morte prematura di Francesco, nel 1515, indusse a un secondo matrimonio, l'anno dopo, con il fratello minore Giovanni, dopo aver ottenuto la dispensa papale, con l'accordo che i figli avrebbero portato per primo il cognome Aragona.\n\"Giovanni\" ha un'immensa ricchezza fra le mani e il grande prestigio della parentela Aragona. Si distingue in varie imprese per la Corona spagnola. Nel 1530 allestisce una squadra di cavalleria e la manda a Napoli in appoggio militare all\u2019imperatore Carlo V. Cinque anni dopo appronta due navi da battaglia e una nave rifornimenti che fa unire alla flotta spagnola per la spedizione di Tunisi. Impresa, quest'ultima, coronata da successo con la conquista della citt\u00e0 nordafricana, la sconfitta dell'ammiraglio turco Khair-ad-Din e l'annullamento della politica di alleanza nel Mediterraneo fra Francesco I di Francia e il Sultano ottomano. In cambio l'imperatore Carlo V investe due volte (1539, 1544-45) Giovanni Tagliavia della carica di presidente del Regno.\nIl figlio di Giovanni e Antonia, \"Carlo d'Aragona Tagliavia\" (1530-1600), \u00e8 il primo della famiglia a portare il doppio cognome. Prima della sua investitura a capo della famiglia, ha gi\u00e0 seguito il padre nelle ultime imprese militari e si \u00e8 anche distinto. Partecipa poi alla seconda spedizione africana dell'imperatore, quella contro Algeri, operazione \u201cazzoppata\u201d da una tempesta che distrugge circa 150 navi della grande flotta imperiale e che ne segna il fallimento nel dicembre del 1541. Segue l'imperatore in altre spedizioni militari. Nel 1542 Carlo V lo nominer\u00e0 marchese di Avola e cinque anni dopo, consigliere del Regno.\nNel 1561 Filippo II di Spagna conceder\u00e0 a Carlo d'Aragona Tagliavia il titolo di duca di Terranova, con il quale venne spesso indicato, e nel 1564 anche quello di principe di Castelvetrano. Il nobiluomo accumula diverse cariche e poteri. Solo per citarne alcuni: grande ammiraglio di Sicilia, presidente del Regno (negli anni 1566, 1567-68, 1571, 1577), vicer\u00e9 di Catalogna (1580), governatore del Ducato di Milano (1582). Ottiene anche il feudo di Gela e il titolo di conte di Borgetto da re Filippo II di Spagna. In pi\u00f9, \u00e8 capitano di giustizia in Palermo nel 1545-46, deputato del Regno, gran connestabile, grande di Spagna, cavaliere dell'Ordine del Toson d'Oro nel 1585. A Madrid diventa membro del Consiglio di Stato e Guerra e presidente del Consiglio d'Italia.\nDon Carlo rimane una figura chiave della diplomazia del XVI secolo: \u00e8 in piena corrispondenza con i dogi di Venezia, Alvise I Mocenigo, \"Niccol\u00f2 del Ponte\", \"Pasquale Cicogna\" e con quattro papi, \"Gregorio XIII\", \"Sisto V\", \"Gregorio XIV\", \"Clemente VIII\".\nCome capitano di giustizia di Palermo ordina la raccolta delle Prammatiche del Regno e dei Capitoli. Furono stampate a Venezia nel 1574, permettendo di organizzare un primo Codice delle leggi del Regno siciliano. Fu ricordato dai palermitani con medaglie in cui era indicato come \"magnus siculus\".\n\"Una curiosit\u00e0\" - Don Carlo ebbe 13 figli, otto maschi e cinque femmine. Ebbene, il nobiluomo sfruttando le leggi in vigore e la posizione di cittadino palermitano, utilizz\u00f2 la norma dedicata a coloro che avevano almeno 12 figli: in questo modo fu esentato dal pagamento dei dazi civici dall'Universit\u00e0 di Palermo. Il figlio maggiore, \"Don Giovanni II Aragona Tagliavia\", sposa Maria de Marinis Moncada,si distinse ulteriormente nella carriera militare. Partecipa alla battaglia di Lepanto del 1571 e conduce gli scontri con manipoli di pirati Mori e Turchi sbarcati nella zona di Avola. \u00c8 pi\u00f9 volte deputato del Regno. Furono importanti anche i suoi fratelli, \"Simone Aragona Tagliavia\", che, completati gli studi in Spagna all'Universit\u00e0 Complutense, venne eletto cardinale nel 1583 da Gregorio XIII e \"Ottavio\", altro importante uomo d'armi, come descritto nel paragrafo successivo.\nIl titolo di secondo duca di Terranova e secondo principe di Castelvetrano, pass\u00f2 a Carlo, figlio di Giovanni (premorto al padre) e di Maria de Marinis, marchesa di Favara. Egli fu deputato del Regno nel 1599 e ottenne il Toson d'oro nel 1601, ma mor\u00ec poco dopo il 1604.\nPer il matrimonio di Giovanna d'Aragona Tagliavia e Cortes, figlia di Diego e di Stefania Cortes nipote di Hernan, principessa di Castelvetrano dal 1654, duchessa di Terranova, marchesa di Avola ecc. con Ettore Pignatelli duca di Monteleone, per successione siciliana, questi assunse i cognomi e i titoli della consorte.\nI Tagliavia nell'architettura.\nDiverse le presenze della nobile famiglia nel patrimonio architettonico siciliano e italiano.\nNella stessa cittadina, la \"chiesa di San Domenico\" edificata nel 1479 inglobando parte delle strutture di una chiesa preesistente dedicata a Santa Maria del Ges\u00f9. \u00c8 un vero e proprio gioiello architettonico, la preferita dai principi Aragona Tagliavia, decorata con affreschi e stucchi di Antonino Ferraro da Giuliana (1574 - 1580). Ad arricchirla, don \"Carlo II Aragona Tagliavia\", primo principe di Castelvetrano che fece eseguire molti lavori all'interno della chiesa. Particolare di gran pregio, \"l'Albero di Jesse\", gruppo di statue sopra l'arco di trionfo: al centro sta appunto Jesse che sostiene un albero genealogico ai cui rami sono affidati i successivi dodici re che portano la discendenza fino alla Vergine Maria, che sta sopra a tutti, coronata da Angeli. Nella chiesa, anche un sarcofago su cui domina la figura di \"Ferdinando Aragona Tagliavia\" (deceduto nel 1549) scolpita nel marmo.\nArma.\nD'azzurro, alla palma al naturale, fruttato di due grappoli d'oro e sradicato dello stesso.\nAlias: di rosso, a quattro pali d'oro e la palma dello stesso fruttifera d'argento attraversante sul tutto."}
{"id": "1179277", "revid": "1543377", "url": "https://it.wikipedia.org/wiki?curid=1179277", "title": "Han Solo, guerriero stellare", "text": "Han Solo, guerriero stellare (\"Han Solo at Stars' End\", 1979) \u00e8 il primo romanzo della \"Trilogia di Han Solo\" (conosciuta come \"The Han Solo Adventures\"), a firma dello scrittore statunitense Brian Daley. \u00c8 uscito in Italia il 17 gennaio 1980 nella collana fantascientifica \"Urania\" (n. 819) della Mondadori; gli altri due titoli della trilogia, per\u00f2, rimangono inediti.\nNegli Stati Uniti la serie di Daley \u00e8 divenuta anche una serie a fumetti. Fa parte dell'Universo espanso di \"Guerre stellari\"."}
{"id": "1179280", "revid": "12290", "url": "https://it.wikipedia.org/wiki?curid=1179280", "title": "Alexander Lavelle Harris", "text": ""}
{"id": "1179285", "revid": "1305772", "url": "https://it.wikipedia.org/wiki?curid=1179285", "title": "Raging Fighter", "text": "Raging Fighter \u00e8 un videogioco di tipo picchiaduro ad incontri del 1993, sviluppato da Konami per la console portatile \"Nintendo\" Game Boy.\nLa trama.\nNella \"Trial Tower\" si tiene un torneo annuale di arti marziali organizzato dalla \"Lega Omega\", in modo da tenere sempre in allenamento il manipolo di combattenti su cui l\"'Universo Alpha\" fa affidamento da millenni come difesa dai nemici esterni. Il vincitore di tale torneo pu\u00f2 fregiarsi del titolo del \"Mightiest Mortal\".\nIl gioco.\nRaging Fighter \u00e8 un picchiaduro ad incontri con grafica 2D caratterizzato da movimenti dalle animazioni molto fluide (ogni colpo \u00e8 rappresentato attraverso diversi fotogrammi), che non permettono per\u00f2 molte sequenze rapide di colpi (combo) come in altri giochi, rendendo i combattimenti pi\u00f9 tattici che istintivi.\nLa grafica \u00e8 curata ed i personaggi occupano buona parte dello schermo. I corpi sono ben scolpiti, ma ne deriva che i vestiti diano l'impressione di essere tutte tute aderenti. I fondali rappresentano gli interni dei piani della Torre o delle \"case\" della modalit\u00e0 Storia (possono forse ricordare le \"case\" del \"Grande Tempio\" dei Cavalieri dello Zodiaco), quindi, bench\u00e9 molto dettagliati con colonne, mattoni ed incisioni, rappresentano semplicemente delle pareti.\nManca la funzione \"pausa\" all'interno del gioco.\nModalit\u00e0 di gioco.\nSono disponibili le modalit\u00e0 Allenamento, Torneo, Storia e Versus.\nPersonaggi.\nNel gioco sono presenti sette combattenti, pochi se confrontati con videogiochi successivi, molto ben differenziati l'uno dall'altro.\n\"Guilga\" \u00e8 l'alter ego malvagio dei protagonisti. Non \u00e8 un vero personaggio, \u00e8 la copia di s\u00e9 stessi che si affronta all'ultimo stadio del Torneo e l'ultimo nemico nella modalit\u00e0 Storia (dove pu\u00f2 prendere le sembianze prima di Tao, poi di Aska ed infine di Ruoh, a seconda di quanti personaggi siano rimasti al giocatore). Nel suo \"ritratto\", che viene mostrato prima e dopo il combattimento, ha il viso coperto da una maschera, che per\u00f2 non compare durante il combattimento. Si distingue dal personaggio controllato dal giocatore poich\u00e9 \u00e8 di colore pi\u00f9 scuro. Il nome Guilga viene visualizzato soltanto nella modalit\u00e0 Storia e nei titoli di coda, dove \u00e8 indicato come rappresentante del \"Dark World\".\nIn modalit\u00e0 Allenamento e Versus non \u00e8 possibile selezionare due personaggi identici, a meno che non vengano utilizzati dei cheat codes per abilitare tale funzione. A seconda del codice immesso, il secondo personaggio appare di colore pi\u00f9 scuro, oppure identico al giocatore uno.\nTao, Aska e Vandal non possiedono \"prese\", a differenza degli altri personaggi, che ne possiedono due: una eseguita premendo avanti + pugno trovandosi perfettamente attaccati all'avversario, scaraventandolo cos\u00ec in terra; l'altra, pi\u00f9 difficile, richiede di premere basso, alto e fuoco rimanendo perfettamente attaccati all'avversario. Quest'ultima \u00e8 personalizzata per ogni personaggio: Bulk colpisce l'avversario con un potentissimo montante, sollevandolo dal suolo di diversi metri; Miyabi lo tiene fermo e lo colpisce con due ginocchiate (\"Cannonball Crunch\"); Ruoh lo afferra e lo lancia dietro le sue spalle appoggiando la propria schiena sul pavimento; Shades lo afferra ed esegue un salto mortale all'indietro rimanendo aggrappato all'avversario, in modo da atterrargli addosso."}
{"id": "1179289", "revid": "642594", "url": "https://it.wikipedia.org/wiki?curid=1179289", "title": "Tatsumaki Senpuu Kyaku", "text": ""}
{"id": "1179293", "revid": "767487", "url": "https://it.wikipedia.org/wiki?curid=1179293", "title": "Antonio Palella", "text": "Biografia.\nQuasi nulla si conosce della sua vita. Studi\u00f2 musica al Conservatorio di Sant'Onofrio a Porta Capuana, dove nel 1720 - rappresent\u00f2 l'azione sacra (tragedia) in 3 atti \"I due martiri mori\", il suo primo lavoro conosciuto. Nell'estate del 1721 present\u00f2 l'oratorio \"Li scherzi delle Grazie\". Successivamente fu attivo come \"secondo clavicembalista\" presso il Teatro San Carlo, dove si occupava anche di revisionare le opere di altri compositori da mettere in scena; si ricordano in particolare le sue rielaborazioni di tre lavori di Johann Adolf Hasse, \"Tigrane\", \"Ipermestra\" e \"Tito Vespasiano\". Compose e rappresent\u00f2 anche alcune opere buffe al Teatro Nuovo e al Teatro dei Fiorentini.\nNonostante il nome di Palella sia poco noto in ambito musicale, egli ebbe grande importanza nella storia dell'opera buffa. Nei suoi lavori inser\u00ec molte innovazioni: di rilievo fu la sostituzione del napoletano, usato abitualmente, con l'italiano. Questa innovazione permise alle sue opere di essere rappresentate anche nelle citt\u00e0 dell'Italia settentrionale, iniziando cos\u00ec la diffusione dell'opera comica napoletana. Rivoluzionarie furono anche le arie contenute nelle sue opere, le quali appartengono allo stile del primo classicismo."}
{"id": "1179296", "revid": "125317797", "url": "https://it.wikipedia.org/wiki?curid=1179296", "title": "Eleuterio (esarca)", "text": "Biografia.\nSedizioni in Italia (615-616).\nNulla si sa della sua vita prima di giungere in Italia, se non che era un eunuco di corte che deteneva la carica influente di \"cubicularius\", ovvero addetto alla camera imperiale. Comunque, doveva godere della stima dell'Imperatore Eraclio I dato che quest'ultimo gli affid\u00f2 il governo dell'Italia bizantina nominandolo esarca in un periodo di grande instabilit\u00e0 per i territori bizantini d'Italia: Ravenna era in fermento e una rivolta aveva ucciso l'esarca Giovanni I Lemigio con la complicit\u00e0 dei \"giudici della Repubblica\" (\"iudices reipublicae\"), mentre Napoli era stata sottratta al controllo esarcale da un certo Giovanni di Compsa. Queste sedizioni, come sembra suggerire una frase del \"Liber Pontificalis\" (si veda sotto), sembrano essere state di natura militare, dovute a un mancato pagamento delle truppe, che quindi si sarebbero rivoltate.\nPrimo compito di Eleuterio fu appunto quello di reprimere le rivolte a Ravenna e Napoli. Giunto a Ravenna evidentemente con truppe sufficienti allo scopo prefissatosi, Eleuterio represse con durezza la rivolta, punendo severamente tutti coloro che erano stati coinvolti nella rivolta e nell'assassinio dell'esarca, \"giudici della Repubblica\" compresi, giustiziandoli. Riportato l'ordine a Ravenna, Eleuterio si mosse con il suo esercito in direzione di Napoli, effettuando una sosta a Roma, dove fu accolto con reverenza dal Papa Adeodato I. Dopo la sosta nella Citt\u00e0 Eterna, riprese il cammino verso la citt\u00e0 partenopea, rivoltatasi all'Impero sotto la guida di Giovanni di Compsa, e, dopo un breve assedio, la espugn\u00f2, ponendo fine alla rivolta; il ribelle fu giustiziato, insieme ai suoi seguaci, per ordine di Eleuterio. Ritornato a Ravenna, pag\u00f2 ai soldati la \"roga\", ovvero il soldo arretrato, e, secondo il biografo di Papa Adeodato, ci\u00f2 determin\u00f2 il ritorno della pace in Italia, segno che le rivolte erano dovute a un ritardo nelle paghe.\nLotta ai Longobardi (617-619).\nRipristinata la pace interna nell'esarcato, Eleuterio pot\u00e9 quindi concentrarsi nella lotta ai Longobardi, come sembra gli avesse ordinato l'Imperatore Eraclio stesso: secondo la Cronaca del continuatore di Prospero Aquitano, infatti, \u00abEraclio invi\u00f2 Eleuterio a proteggere tutta l'Italia, che i Longobardi non avevano ancora occupato\u00bb. Per rinforzare la posizione bizantina nell'Italia centro-settentrionale e per approfittare del momento di relativa debolezza interna del regno longobardo, retto dal minorenne Adaloaldo sotto la reggenza della madre Teodolinda, tra il 617 e il 619 Eleuterio mosse guerra ai Longobardi. La campagna, tuttavia, fu un insuccesso, come racconta l'anonimo continuatore del \"Chronicon\" di Aquitano:\nFu, probabilmente, in connessione di questa campagna, che i Longobardi si impadronirono di Concordia, nel Veneto; le scarne fonti venete, infatti, riferiscono che questa citt\u00e0 fin\u00ec in mano longobarda proprio durante il Pontificato di Papa Adeodato.\nTentativo di usurpazione (619-620).\nPoco tempo dopo, Eleuterio, pur non avendo in teoria i requisiti per assumere la porpora imperiale (essendo un eunuco), probabilmente approfittando della confusione del momento, decise di rivoltarsi contro Eraclio facendosi proclamare imperatore d'Occidente: secondo lo studioso Bertolini, l'intento dell'esarca ribelle era quello di \u00abridare all'Italia un impero indipendente, pari di rango all'impero in Oriente\u00bb, anche se non si pu\u00f2 escludere, come sostiene T.S. Brown, che \u00able sue ambizioni contemplassero soltanto l'instaurazione, nell'Italia bizantina, di un governo autonomo\u00bb. Come sembra suggerire un passo della \"Cronaca\" del continuatore di Prospero, non \u00e8 da escludere che prima di rivoltarsi, Eleuterio abbia comprato la neutralit\u00e0 dai Longobardi, forse gi\u00e0 durante le trattative di pace dopo le sconfitte subite contro Sundrarit: quella parte dei Longobardi schierata dalla parte del re Adaloaldo e della reggente Teodolinda avrebbe visto con favore la restaurazione di un Impero romano d'Occidente autonomo da quello d'Oriente, perch\u00e9 \u00abla prospettiva di una restaurazione imperiale, a opera di un esarco sconfitto e oggettivamente debole, avrebbe posto l'organismo politico da lui creato sotto l'influenza politica longobarda\u00bb. Vi era per\u00f2 una fazione dei Longobardi che vedeva con ostilit\u00e0 i rapporti tutto sommato amichevoli che Teodolinda e Adaloaldo avevano stretto con l'Impero e che sembra abbia osteggiato l'impresa, temendo forse che Eleuterio fosse stato sottovalutato come nemico dalla corte di Teodolinda.\nLa rivolta, come sembra confermare la biografia di Papa Bonifacio V, inizi\u00f2 all'incirca nel dicembre 619, poco prima l'ordinazione del nuovo pontefice. Dalle monete fatte coniare dalla zecca di Ravenna da Eleuterio a suo nome durante la rivolta risulta che l'esarca ribelle avesse assunto, usurpando la porpora, il nome imperiale di \"Ismailius\", altrimenti taciuto dalle fonti. Poco tempo dopo, probabilmente agli inizi del 620, Eleuterio/\"Ismailius\", si rec\u00f2 dall'arcivescovo di Ravenna Giovanni IV, con ogni probabilit\u00e0 per farsi incoronare (all'epoca era prassi che un nuovo imperatore fosse incoronato da un ecclesiastico); l'arcivescovo, tuttavia, evit\u00f2 di prendersi questa responsabilit\u00e0, forse temendo l'ira di Eraclio nel caso l'usurpazione fosse stata repressa; consigli\u00f2, piuttosto, ad Eleuterio di recarsi a Roma per farsi incoronare nell'antica \"Caput Mundi\", o dal papa (secondo Ravegnani) o dal senato romano (secondo Bertolini). Secondo Bertolini la sua idea di farsi incoronare a Roma \u00ab\"rivelava la consapevolezza di ci\u00f2 che sempre rappresentava Roma, prima sede e culla dell'impero, come perenne custode dell'antica tradizione imperiale. Provava inoltre che a Roma esisteva sempre un senato, e che ad esso si attribuiva ancora la prerogativa di essere il depositario del potere sovrano in concorrenza con gl'imperatori, e la capacit\u00e0 giuridica di convalidare la proclamazione di un nuovo imperatore. Al senato di Roma, infatti, e non al papa, ebbero certo la mente cos\u00ec l'arcivescovo di Ravenna come l'esarco ribelle\".\u00bb\nEleuterio, reputando valido il consiglio, inizi\u00f2 i preparativi per il viaggio. Secondo lo studioso Classen, si trattava della \u00abprima marcia di incoronazione a Roma della storia del mondo\u00bb. Il viaggio verso Roma, iniziato probabilmente nella tarda estate del 620, si concluse per\u00f2 in tragedia: infatti, giunto nei pressi di \"Castrum Luceolis\" con i pochi che lo accompagnavano (alcuni studiosi hanno suggerito che vi fossero state delle diserzioni nell'esercito di Eleuterio che lo resero \"paucis\", cio\u00e8 piccolo), l'esarca ribelle fu ucciso da soldati fedeli a Eraclio. Secondo la ricostruzione di Bertolini, i soldati (\"militibus\") che uccisero Eleuterio erano quelli del \"Castrum Luciolis\", che avrebbero sbarrato la strada a Eleuterio e ai pochi che lo accompagnavano (\"paucis comitantibus\"), e una volta vinto l'esercito di Eleuterio e fatto prigioniero l'esarca, lo uccisero. Tuttavia, secondo la biografia di Papa Bonifacio V contenuta nel \"Liber Pontificalis\", Eleuterio fu ucciso da soldati ravennati (\"militibus ravennatis\"). Il \"Liber Pontificalis\" e Agnello Ravennate riferiscono che, ucciso con la spada, venne decapitato e la sua testa spedita in un sacco a Eraclio a Costantinopoli."}
{"id": "1179305", "revid": "110157", "url": "https://it.wikipedia.org/wiki?curid=1179305", "title": "Stadtbredimus", "text": "Stadtbredimus (lussemburghese: \"Stadbriedemes\") \u00e8 un comune del Lussemburgo sud-orientale. Fa parte del cantone di Remich, nel distretto di Grevenmacher.\nNel 2005, la citt\u00e0 di Stadtbredimus, capoluogo del comune che si trova nella parte sud-orientale del suo territorio, aveva una popolazione di 676 abitanti. L'altra localit\u00e0 che fa capo al comune \u00e8 Greiveldange."}
{"id": "1179307", "revid": "155136", "url": "https://it.wikipedia.org/wiki?curid=1179307", "title": "Ectesi di Eraclio", "text": ""}
{"id": "1179309", "revid": "570966", "url": "https://it.wikipedia.org/wiki?curid=1179309", "title": "Preghiera di Giuseppe", "text": " \nLa Preghiera di Giuseppe \u00e8 un apocrifo dell'Antico Testamento scritto in greco tra il I e II secolo d.C., di origine giudaica o giudeo-cristiana. Pervenuta in frammenti (16 linee su 1100 originali).\nNel frammento pervenuto Giacobbe-Israele parla di s\u00e9."}
{"id": "1179314", "revid": "155136", "url": "https://it.wikipedia.org/wiki?curid=1179314", "title": "Ectesi", "text": ""}
{"id": "1179321", "revid": "125918205", "url": "https://it.wikipedia.org/wiki?curid=1179321", "title": "16\u00ba Stormo &quot;Protezione delle Forze&quot;", "text": "Il 16\u00ba Stormo \"Protezione delle Forze\" \u00e8 un reparto dell'Aeronautica Militare istituito nel 2004, che si occupa della difesa terrestre delle infrastrutture militari aeronautiche e degli aeroporti militari, compito prima svolto dalla VAM (Vigilanza Aeronautica Militare).\nTali compiti sono garantiti dai \"Fucilieri dell'Aria\", un reparto di fucilieri della consistenza di un battaglione, che assicura la difesa a corto e medio raggio delle installazioni e degli assetti dell'Aeronautica Militare schierati sia fuori dai confini nazionali che in Italia.\nIl battaglione \u00e8 stato istituito in luogo del canonico Gruppo di Volo presente negli Stormi di accezione classica. La sede operativa e logistica dello Stormo si trova a Martina Franca (in provincia di Taranto), ed \u00e8 alle dipendenze del Comando Forze per la Mobilit\u00e0 e il Supporto dell'Aeronautica Militare.\nStoria.\nXVI Gruppo.\nIl \"XVI Gruppo Aeroplani da Caccia\" fu costituito in seno alla 4\u00aa Armata, dopo Caporetto, il 16 novembre 1917 usando come base l'Aeroporto di Istrana. Il reparto si distinse per un feroce scontro aereo il 26 dicembre, quando sui cieli di Istrana i suoi piloti abbatterono 9 velivoli nemici. La battaglia valse al Reparto l'unica onorificenza concessa ad un Gruppo di Volo durante il primo conflitto mondiale, la Medaglia di Bronzo al Valor Militare.\nIl 7 maggio 1923, all'indomani della costituzione della Regia Aeronautica come Forza Armata, al pari del Regio Esercito e della Regia Marina, il XVI Gruppo conflu\u00ec nel 6\u00ba Gruppo Caccia, che a sua volta conflu\u00ec nel 1\u00ba Stormo Caccia Terrestre assieme al 13\u00ba Gruppo caccia ed al 23\u00ba Gruppo.\nLa seconda guerra mondiale e lo scioglimento.\nAll'inizio della seconda guerra mondiale, il 6\u00ba Gruppo oper\u00f2 autonomamente con le proprie Squadriglie dalle basi di Catania e Comiso, rientrando a far parte del 1\u00ba Stormo C.T. il 25 luglio 1940. Per l'impegno profuso nella campagna di Malta (giugno 1941) il 1\u00ba Stormo ricevette la Medaglia d'argento al valor militare. Successivamente fu impiegato in Africa Settentrionale per missioni di ricognizione, caccia libera, scorta bombardieri e crociere di protezione a convogli. L'armistizio dell'8 settembre 1943 decret\u00f2 lo scioglimento del 1\u00ba Stormo.\nAl 10 giugno 1940 vi era il 16\u00ba Stormo Bombardamento Terrestre del Col. Francesco Cutry sull'Aeroporto di Vicenza formato dal 50\u00ba Gruppo sui CANT Z.1007bis del Mag. Raffaele Orsolan con la 210\u00aa e 211\u00aa Squadriglia (5 CZ 1007 ognuna) ed il 51\u00ba Gruppo del Ten. Col. Antonio Marcucci con la 212\u00aa e 213\u00aa Squadriglia (5 CZ 1007 ognuna) nella 6\u00aa Divisione Bombardamento Terrestre \"Falco\" del Gen. D.A. Tullio Toccolini di Padova della 1\u00aa Squadra aerea. All'8 settembre 1943 era con il 50\u00ba Gruppo del Ten. Col. Alberto Ferrario all'Aeroporto di Cameri con la 210\u00aa e 211\u00aa Squadriglia e con l'88\u00ba Gruppo con la 265\u00aa Squadriglia all'Aeroporto di Perugia con 1 CANT Z.1007 nella 3\u00aa Squadra aerea.\nIl 16\u00ba Stormo I.T..\nIl 1\u00ba maggio 1959, la 1\u00aa Aerobrigata Intercettori Teleguidati (1\u00aa A.B.I.T.) eredit\u00f2 la Bandiera di Guerra del 1\u00ba Stormo Caccia Terrestre, acquisendone il distintivo di Reparto e le tradizioni storiche. \nLa Brigata inizialmente era composta dal 6\u00ba Gruppo IT, dal 7\u00ba Gruppo IT e dal 17\u00ba Gruppo IT.\nIl 6\u00ba Gruppo IT, in sede provvisoria all'Aeroporto di Campoformido con le seguenti Squadriglie IT dotate di Nike Ajax: 1^ a Ca' Tron (Roncade); 2^ a Ceggia; 3^ a Cordovado; 4^ e 64\u00aa Squadriglia provvisoriamente a Campoformido.\nIl 2 ottobre 1962 il 6\u00ba Gruppo si trasfer\u00ec da Campoformido all\u2019aeroporto di Treviso.\nIl 1\u00ba febbraio 1964 il 6\u00ba Gruppo mut\u00f2 denominazione in 16\u00ba Reparto IT.\nIl 10 ottobre 1967 il 59\u00ba Gruppo inizi\u00f2 ad operare dal Monte Pizzoc alle dipendenze del 16\u00ba stormo che fino al 1977 aveva anche il 56\u00ba Gruppo IT di Ca\u2019 Tron, il 57\u00ba Gruppo IT di Ceggia ed il 58\u00ba Gruppo IT di Cordovado.\nNel 1977 con la soppressione del 7\u00ba Reparto IT di Vicenza vedeva il 16\u00ba Reparto alle sue dipendenze fino al 1985: il 57\u00ba Gruppo IT di Ceggia, il 58\u00ba Gruppo IT di Cordovado, il 80\u00ba Gruppo IT di Conselve e l'81\u00ba Gruppo IT di Chioggia.\nTutti i Gruppi avevano capacit\u00e0 nucleare sui missili Nike Hercules.\nNel 1985 i Reparti I.T. di Treviso e di Padova, alle dipendenze della 1\u00aa A.B.I.T., furono ridenominati 16\u00ba Stormo I.T. e 17\u00ba Stormo I.T.. Nello stesso anno, anche la 1\u00aa Aerobrigata di Padova assunse la nuova denominazione di 1\u00aa Brigata Aerea I.T..\nIl 16\u00ba Stormo I.T. riadott\u00f2 il primitivo simbolo del 6\u00ba Gruppo Aeroplani da Caccia, costituito da un bastone di comando con aquila ad ali spiegate sul suo pomolo. \nIl 31 maggio 1998 avvenne la dismissione del 16\u00ba Stormo IT.\nFucilieri dell'aria.\nIl primo reparto di fanteria della Regia Aeronautica fu il \"Battaglione Loreto\", istituito nel giugno 1942 e inquadrato nel 1\u00ba Reggimento d'assalto R.A \"Amedeo d'Aosta\", che fu impiegato nella Campagna del Nordafrica con compiti di avanguardia e presidio dei campi sgomberati dalla ritirata del nemico, affinch\u00e9 fosse possibile ripristinare le funzionalit\u00e0 degli aeroporti e delle aviosuperfici a uso militare.\nNel dopoguerra, dal 1958 l'Aeronautica Militare istitu\u00ec la Vigilanza Aeronautica Militare, reparto di fanteria principalmente composto da militari di leva, destinati alla guardia e difesa delle installazioni aeronautiche e a compiti di rappresentanza.\nIl 16\u00ba Stormo \"Protezione delle forze\".\nA partire dell'esperienza maturata nella prima guerra del Golfo sino alle operazioni di peacekeeping pi\u00f9 recenti, e colmando una lacuna che vedeva ormai l'Italia uno dei pochi Paesi Europei privi di tale componente (gi\u00e0 rappresentato in Francia dalla BAFSI e nel Regno Unito dal RAF Regiment), il 25 marzo 2004 lo Stato Maggiore dell'Aeronautica avvi\u00f2 un processo di ristrutturazione, sulle orme del battaglione \"Loreto\" del 1\u00ba Reggimento d'assalto \"Amedeo d'Aosta\" della Regia Aeronautica.\nIl 24 maggio successivo a Martina Franca sul sedime gi\u00e0 in gestione alla Forza Armata port\u00f2 alla ricostituzione del 16\u00ba Stormo come \"Protezione delle Forze\", reparto di fanteria leggera aviotrasportabile, con la soppressione della VAM a far data dal 1\u00ba gennaio 2005, con la vigilanza ordinaria delle installazioni affidata alla categoria Supporto Operativo, specialit\u00e0 \"Difesa terrestre\".\nIl primo addestramento specialistico ai futuri istruttori fu fornito inizialmente dal Battaglione Scuole \"Caorle\" della Brigata \"San Marco\" della Marina Militare.\nIl personale, acquisita la qualifica di fuciliere dell'aria (FCA), opera per la protezione alle infrastrutture e installazioni militari in ambito nazionale e nelle missioni in ambito internazionale.\nLa compagnia Fucilieri paracadutisti dello stormo ha acquisito la capacita di \"extraction force\" .\nAi Fucilieri dell'aria del 16\u00ba Stormo \"Protezione delle Forze\" e affidata la sicurezza e la protezione della Base militare italiana di supporto \"Amedeo Guillet\", nei pressi della citt\u00e0 di Loyada nello Stato africano di Gibuti, a 7\u00a0km dal confine con la Somalia.\nCaratteristiche.\nIl battaglione concorre abitualmente al dispositivo di sicurezza di rischieramenti militari all'estero, a operazioni di mantenimento della pace e di soccorso umanitario, nonch\u00e9 all'attuazione in campo nazionale di misure di protezione in occasione di grandi eventi o di mantenimento dell'ordine pubblico.\nIl battaglione di Fucilieri dell'Aria del 16\u00ba Stormo \u00e8 sempre stato impegnato sin dalla fondazione, in situazioni reali, anche all'estero.\nDal 2009 anche il 9\u00ba Stormo dispone di un \"Gruppo Fucilieri dell'Aria\", con sede presso l'aeroporto di Caserta-Grazzanise, che svolge attivit\u00e0 di controllo del territorio, difesa terrestre di obiettivi sensibili tra cui il sedime aeroportuale, difesa CBRN, riconoscimento e disattivazione ordigni esplosivi, perlustrazione aree e disposizione check-point.\nPeriodicamente, il 16\u00ba Stormo unisce le forze con i fucilieri del 9\u00ba Stormo e con gli Incursori del 17\u00b0 per aggiornamenti e addestramenti congiunti.\nL'attivit\u00e0.\nIl reparto ha operato presente in molteplici teatri operativi:\nDal luglio al dicembre 2006, distaccamento nella Repubblica Democratica del Congo e nel Gabon, per conto dell'ONU e sotto egida EUFOR, per tutelare il consolidamento del processo democratico col monitoraggio delle prime elezioni legislative e presidenziali dopo ben 15 anni di guerra civile. Nel 2007, furono impiegati a scorta durante la visita in Sudan della Commissione Affari Esteri.\nNel 2010, nell'emergenza causata dal disastro di Haiti, i Fucilieri dell'Aria furono impiegati nell'operazione \"White Crane\", che gi\u00e0 a 48 ore dal sisma si trovavano a Port-au-Prince, imbarcati sul \"Cavour\", per fornire libert\u00e0 di movimento e protezione ai militari del Genio, oltre che portare i primi soccorsi ai bisognosi. Nel 2011 i Fucilieri vennero impiegati sul territorio italiano, nel contesto dell'Operazione Unified Protector, a rinforzo della protezione degli aeroporti di Trapani-Birgi e Sigonella.\nAddestramento.\nIl personale appartenente al 16\u00ba Stormo \"Protezione delle Forze\" acquisisce la qualifica di \"Fuciliere dell'Aria\" dopo un intenso iter addestrativo volto ad accertarne lo spirito di adattabilit\u00e0, l'equilibrio, la prontezza, nonch\u00e9 la capacit\u00e0 di operare nei diversi scenari per tempi prolungati.\nL'arruolamento nel Reparto \u00e8 volontario e aperto a ufficiali superiori e inferiori, marescialli, sergenti, truppa in servizio permanente e vfp4 dell'Aeronautica Militare, che possono fare domanda tramite concorso interno, di cadenza annuale.\nPrima di accedervi, i candidati vengono sottoposti a una rigida selezione psicofisica e attitudinale, da parte di una commissione di selezionatori militari e civili appositamente nominata. I candidati idonei vengono ammessi a 20 settimane di addestramento specifico, nel quale gli Aspiranti Fucilieri accrescono adattabilit\u00e0, equilibrio, prontezza, capacit\u00e0 operativa per incarichi di medio e lungo termine, con l'acquisizione di una capacit\u00e0 operativa terrestre.\nLa fase di formazione e selezione, che come detto ha la durata di 5 mesi circa, costituisce un corso di Addestramento al Combattimento Terrestre (ACT) teorico e pratico:\nI candidati vengono anche sottoposti a un approfondito programma di potenziamento aerobico e condizionamento fisico, per mezzo di allenamenti al chiuso, negli impianti sportivi dello Stormo, e all'aperto, a pochi chilometri di distanza, nel parco delle Pianelle.\nL'impegno pi\u00f9 gravoso per i candidati sono senza dubbio le marce zavorrate da 6, 8, 10 e 30\u00a0km previste nell'addestramento di base dei Fucilieri.\nAi promossi viene consegnato il basco blu di Fuciliere dell'Aria, simbolo distintivo del Battaglione. Durante la tradizionale cerimonia a ciascun nuovo membro del Reparto viene consegnato il copricapo direttamente dalle mani di un Fuciliere in servizio.\nDal 2005 presso il 16\u00ba Stormo \u00e8 stato costituito il gruppo STO/FP (\"Survive to Operate / Force Protection\"), incaricato della conduzione dei corsi per la qualifica di Fuciliere dell'aria e responsabile dei corsi per il conseguimento della qualifica \"Difesa Terrestre\" per tutto il personale dell'Aeronautica Militare.\nIl Reparto si \u00e8 dotato nel 2009 di una torre d'ardimento, essenziale per l'addestramento dei Fucilieri nella discesa dagli elicotteri. Si tratta di una struttura in travi d'acciaio, alta circa 14 metri, dalla quale i Fucilieri apprendono in maniera graduale la tecnica del \"fast-rope\", ovvero la discesa rapida dall'elicottero con l'uso di una robusta corda in canapa."}
{"id": "1179322", "revid": "1558436", "url": "https://it.wikipedia.org/wiki?curid=1179322", "title": "Valerio Valente", "text": "Biografia.\nValente era stato \"dux limitis\" in Dacia, quando venne nominato co-imperatore da Licinio, nel 316 (\"cesare\" secondo Zosimo). L'elezione di Valente era un attacco diretto a Costantino, collega di Licinio, e stava quindi a significare che Licinio non riconosceva pi\u00f9 il figlio di Costanzo Cloro, col quale aveva stretto un'alleanza nel 313.\nLa guerra fu inevitabile: Licinio e Valente affrontarono Costantino nella battaglia di Mardia, ma furono sconfitti. Il 1\u00ba marzo 317 Costantino firm\u00f2 la pace con Licinio, ma una delle clausole era la condanna a morte di Valente, che venne eseguita qualche tempo dopo.\nLicinio avrebbe in seguito tentato di eleggere un collega al posto di Costantino una seconda volta, con Sesto Martiniano, ma anche questa volta con scarsa fortuna."}
{"id": "1179324", "revid": "120464951", "url": "https://it.wikipedia.org/wiki?curid=1179324", "title": "Ferdinando Facchiano", "text": "Laureato in giurisprudenza, \u00e8 avvocato di professione.\nCarriera politica.\nGi\u00e0 Vice Segretario unico del PSDI, nel 1943 faceva parte del Partito d'Azione.\n\u00c8 stato pi\u00f9 volte ministro: Ministro per i beni culturali e ambientali nel governo Andreotti VI; Ministro della marina mercantile nell'Andreotti VII; Ministro per il coordinamento della protezione civile nel governo Amato I.\nEsponente del Partito Socialdemocratico, dopo essersi candidato alla Camera pi\u00f9 volte, venne eletto deputato nella X (fra il 1987 e il 1992) e XI legislatura (fra il 1992 e il 1994), nel collegio di Benevento."}
{"id": "1179339", "revid": "110157", "url": "https://it.wikipedia.org/wiki?curid=1179339", "title": "Waldbredimus", "text": "Waldbredimus (lussemburghese: \"Waldbriedemes\") \u00e8 un comune del Lussemburgo sud-orientale. Fa parte del cantone di Remich, nel distretto di Grevenmacher. Il capoluogo \u00e8 Trintange.\nNel 2005, la citt\u00e0 di Waldbredimus, capoluogo del comune che si trova al centro del suo territorio, aveva una popolazione di 376 abitanti. Le altre localit\u00e0 che fanno capo al comune sono Ersange e Trintange."}
{"id": "1179341", "revid": "1060", "url": "https://it.wikipedia.org/wiki?curid=1179341", "title": "Marcial Maciel", "text": ""}
{"id": "1179343", "revid": "1979289", "url": "https://it.wikipedia.org/wiki?curid=1179343", "title": "Memoriale sovietico (Treptower Park)", "text": "Il Sowjetisches Ehrenmal - Treptower Park (\"Memoriale per i soldati sovietici al Treptower Park\") \u00e8 un memoriale dedicato all'Armata Rossa che si trova a Berlino all'interno del Treptower Park, nel quartiere di Alt-Treptow nella zona est della citt\u00e0. Il memoriale \u00e8 posto sotto tutela monumentale (\"Denkmalschutz\")\nLa statua principale, posta sopra al mausoleo, \u00e8 chiamata \"Guerriero liberatore\", e fa parte di un trittico insieme al memoriale sovietico \"Retrovie - Fronte\" e la statua \"La Madre Patria chiama!\".\nDescrizione.\nIl memoriale \u00e8 stato costruito fra il 1946 e il 1949 su progetto dell'architetto sovietico Yakov Belopol'skij. Ospita le tombe di circa 5.000 soldati sovietici caduti nella battaglia di Berlino nei mesi di aprile e maggio del 1945. Il monumento \u00e8 uno dei tre Memoriali Sovietici costruiti a Berlino dopo la conclusione della seconda guerra mondiale. Gli altri due si trovano nel parco del Tiergarten e nel parco di Sch\u00f6nholzer Heide sito nel quartiere di Pankow.\nAll'ingresso del memoriale \u00e8 collocata la statua in granito di una donna affranta, che rappresenta la \"Madre Patria\", circondata da statue di soldati. Proseguendo verso il centro verso il mausoleo, vi sono 16 are di pietra, una per ognuna delle repubbliche sovietiche, sulle quali vi sono dei bassorilievi raffiguranti scene militari e delle citazioni di Stalin, da un lato in russo e dall'altro lato in tedesco. Al lato opposto del mausoleo vi \u00e8 un portale, formato da due bandiere sovietiche stilizzate, ai cui piedi vi sono le statue di due soldati inginocchiati.\nGuerriero liberatore.\nIl mausoleo \u00e8 sormontato dall'enorme statua di un soldato che salva una bambina e poggia la propria spada su una svastica distrutta. La statua \u00e8 opera dello scultore sovietico Evgenij Vu\u010deti\u010d, il prototipo per il soldato era l'Eroe dell'Unione Sovietica Nikolai Ivanovi\u010d Masalov (in cirilico: \u041d\u0438\u043a\u043e\u043b\u0430\u0439 \u0418\u0432\u0430\u043d\u043e\u0432\u0438\u0447 \u041c\u0430\u0441\u0430\u043b\u043e\u0432), il quale, durante gli ultimi combattimenti nel centro di Berlino, rischi\u00f2 la vita sotto un pesante fuoco di mitragliatrici naziste per salvare una bambina tedesca di tre anni, la cui madre era apparentemente scomparsa.\nTale scultura fa parte di un trittico. Nella prima scultura, il memoriale sovietico \"Retrovie - Fronte\" di Magnitogorsk, la spada viene forgiata, essa viene poi sollevata in aria dalla statua colossale \"La Madre Patria chiama!\" costruita nell'allora Stalingrado e infine sferrata contro la svastica a terra dopo la vittoria a Berlino, dal Guerriero liberatore. Il trittico simboleggia le tre componenti sociali del sovietismo: l'operaio, il popolo e il soldato, uniti durante la grande guerra patriottica. Il basamento della statua contiene una piccola sala, decorata con mosaici, in cui solitamente vengono deposte corone di fiori.\nNel 2003 la statua \u00e8 stata rimossa e trasportata fino all'isola tedesca di R\u00fcgen, dove \u00e8 stata accuratamente restaurata; il 4 maggio del 2004 \u00e8 tornata al suo posto all'interno del memoriale."}
{"id": "1179349", "revid": "404338", "url": "https://it.wikipedia.org/wiki?curid=1179349", "title": "Davide (munizione)", "text": ""}
{"id": "1179350", "revid": "1335892", "url": "https://it.wikipedia.org/wiki?curid=1179350", "title": "Wellenstein", "text": " \nWellenstein (lussemburghese: \"Wellesteen\") \u00e8 un comune soppresso del Lussemburgo sud-orientale, oggi frazione del comune di Schengen. Fa parte del cantone di Remich, nel distretto di Grevenmacher.\nIl 1\u00ba gennaio 2012 il comune di Wellenstein, insieme al comune di Burmerange, si \u00e8 fuso nel comune di Schengen.\nComune soppresso.\nOltre al centro abitato di Wellenstein, facevano parte del comune le localit\u00e0 di Bech-Kleinmacher, che ne era il capoluogo, e Schwebsange.\nNel 2011 il comune di Wellenstein aveva una popolazione di 1.498 abitanti su una superficie di 7,42\u00a0km\nCultura.\nA Wallenstein, il 25 ottobre 2005, i membri dell'organizzazione pan-europea Villaggio culturale d'Europa (che comprende, fra gli altri, il comune toscano di Pergine Valdarno), ha consegnato alla commissaria europea per l'Agricoltura e lo Sviluppo rurale Mariann Fischer Boel una dichiarazione sulla qualit\u00e0 della vita nei piccoli centri. La dichiarazione \u00e8 nota come Dichiarazione di Wellenstein."}
{"id": "1179356", "revid": "73560", "url": "https://it.wikipedia.org/wiki?curid=1179356", "title": "Veroli basket", "text": ""}
{"id": "1179357", "revid": "111429440", "url": "https://it.wikipedia.org/wiki?curid=1179357", "title": "Squaloraja polyspondyla", "text": "Lo squalorazza (Squaloraja polyspondyla) \u00e8 uno strano pesce olocefalo vissuto nel Giurassico inferiore (circa 190 milioni di anni fa), i cui resti sono stati rinvenuti in Italia e in Inghilterra.\nUn \"aquilone\" sulla testa.\nConosciuto soprattutto per un esemplare in ottimo stato di conservazione rinvenuto nei pressi di Osteno, in Lombardia, questo strano pesce era completamente diverso dalle forme finora note. Il carattere pi\u00f9 interessante dello squalorazza \u00e8 un grande rostro a forma di aquilone, osservabile in particolare nell'esemplare di Osteno. Questa bizzarra struttura, ampia alla base quanto le pinne pettorali, si estendeva di fronte alla bocca per una lunghezza pari alla met\u00e0 del corpo. Il rostro - aquilone era sorretto da una serie di strutture cartilaginee: tre di queste si estendevano in avanti (vagamente simili a quelle dell'odierna chimera), altre pi\u00f9 brevi erano presenti alla base. Il profilo del rostro, nell'esemplare di Osteno, \u00e8 segnato da una sorta di linea scura formata da cartilagini di accrescimento, analoghe a quelle dei chimeroidi attuali.\nUn abitatore dei fondali.\nLe funzioni di questo strano rostro cos\u00ec ampio sono ancora misteriose: al contrario degli attuali pesci sega (Pristidae) e squali sega (Pristiophoridae), lo squalorazza possedeva una struttura leggera, inadatta per sondare il fondale. Gli attuali pesci spatola (Polyodontidae), invece, utilizzano una struttura lunga quanto il rostro dello squalorazza (ma non cos\u00ec largo) per stabilizzare il corpo durante il nuoto. I denti dello squalorazza, per\u00f2, fanno supporre che si nutrisse di organismi di fondale: il rostro, forse, ospitava potenti organi di senso utilizzati per recepire la presenza di eventuali prede.\nLo squalorazza possedeva un dimorfismo sessuale abbastanza sviluppato: il maschio era dotato di un'appendice frontale, della quale la femmina era sprovvista. L'esemplare di Osteno era lungo in totale una trentina di centimetri, mentre altri esemplari pi\u00f9 incompleti, rinvenuti a Lyme Regis, in Inghilterra, raggiungevano una lunghezza di 45 centimetri.\nBibliografia.\nReis, Otto M. 1895. On the structure of the frontal spine and the rostrolabial cartilages of *Squaloraja* and *Chimaera*. Geol. Mag. 4. dec. 2:385-391. pl."}
{"id": "1179359", "revid": "22356", "url": "https://it.wikipedia.org/wiki?curid=1179359", "title": "Olocefalo", "text": ""}
{"id": "1179360", "revid": "729019", "url": "https://it.wikipedia.org/wiki?curid=1179360", "title": "Vulcano (munizione)", "text": "Con il nome Vulcano l'azienda Italiana Oto Melara ha identificato una nuova famiglia di proiettili per il suo cannone navale 127mm anche nella versione 64 calibri e per gli obici da 155\u00a0mm, sia il cannone trainato Fh-70 sia per quelli che equipaggiano i semoventi M109 e PzH 2000; questi proiettili hanno la caratteristica di avere una gittata estesa rispetto al munizionamento tradizionale dello stesso calibro e, per alcune versioni, un sistema di guida che consente attacchi di precisione contro bersagli navali o terrestri.\nLo stesso proiettile pu\u00f2 essere sparato da calibri diversi (127\u00a0mm e 155\u00a0mm) in quanto questo risulta essere sottocalibrato e camerato tramite dei distanziali a perdere nello stesso modo dei proiettili APFSDS, la denominazione precisa per questo tipo di munizioni \u00e8 HEFSDS \"(High Explosives Fin Stabilized Discarding Sabot)\" cio\u00e8 proiettile ad alta esplosivit\u00e0, stabilizzato ad alette, ad abbandono d'involucro.\nCaratteristiche.\nLa munizioni sono composte da due sezioni, con il componente davanti con delle alette canard e la parte posteriore con delle alette spaziatrici. La parte anteriore contiene la testata di guerra e ha 6 alette. In tutto il proiettile pesa circa 20\u00a0kg con 2,5\u00a0kg di esplosivo. Le munizioni saranno di 3 tipi:"}
{"id": "1179365", "revid": "1892728", "url": "https://it.wikipedia.org/wiki?curid=1179365", "title": "La paura fa novanta II", "text": ""}
{"id": "1179367", "revid": "303586", "url": "https://it.wikipedia.org/wiki?curid=1179367", "title": "Peter Laslett", "text": "Fondatore del celebre Gruppo di Cambridge, ha delineato cinque tipi di famiglie, ormai utilizzate da molti sociologi:"}
{"id": "1179372", "revid": "88740", "url": "https://it.wikipedia.org/wiki?curid=1179372", "title": "Presa (Piedimonte Etneo)", "text": "Presa (\"'a Prisa\" in siciliano) \u00e8 una frazione del comune di Piedimonte Etneo, in provincia di Catania.\nGeografia fisica.\nPresa si trova sul versante nord orientale dell'Etna, a circa 3\u00a0km a monte del capoluogo Piedimonte Etneo e a 600 metri di altitudine, occupando con il suo abitato la piccola valle posta ai piedi del Monte Finocchio, collina argillosa ricoperta di querce e castagni. Proprio dalle profondit\u00e0 di questi terreni di origine vulcanica sgorga l'acqua, la ricchezza di Presa, una delle migliori e pi\u00f9 pure tra quelle etnee. A sud del paese, oltre il torrente Santa Venera che segna il confine con il territorio del comune di Mascali, si estende l'antica \"Sciara di Scorciavacca\", campo lavico di un'eruzione avvenuta nel periodo tra l'anno 1000 ed il 1300, tagliata in mezzo dalla provinciale Presa - Montargano. Il paesaggio, urbanizzato solo in minima parte, conserva ancora intatte molte delle sue caratteristiche naturali.\nStoria.\nLe origini.\n Le prime notizie sul territorio di Presa intersecano storia e leggenda: nel 597 a Vena, borgata a pochi chilometri da Presa, un gruppo di monaci di regola basiliana fond\u00f2 su di un \"terreno alpestre\" uno dei sei monasteri voluti da Gregorio Magno in Sicilia, dedicandolo a Sant'Andrea.\" \"Nel 1135, sotto il regno di Ruggero II, il castello di Calatabiano con le sue pertinenze tra cui i feudi di Fiumefreddo, Lenza e San Basilio, l'antica denominazione del territorio di Presa, \u00e8 elevato a baronia. \nI Gravina, famiglia nobiliare spagnola, si assicurarono il possesso della baronia\" \"per la prima volta nel 1398\", \"tuttavia, dopo alterne vicende, persero la titolarit\u00e0 di Fiumefreddo e San Basilio in favore dei Parisi, dei Mancuso e dell'Universit\u00e0 di Linguaglossa. Il documento con cui, nel 1613, Giovanni Mancuso chiede al vicer\u00e9 duca di Ossuna licenza di \"abitare\" i feudi, attesta la presenza di vari \"arbitrij, mulini, trappeti \"e \"casalini \"e fa cenno all'antico popolamento dell'area. Questa sezione del versante orientale dell'Etna doveva avere tutte le caratteristiche di fitto bosco di querce, castagni e macchia mediterranea diffusa: nel 1687, il principe Ignazio Sebastiano Gravina Cruyllas, fondatore di Piedimonte, affermava, come riportato nel suo memoriale, rivolto alla Corte di Palermo,\" \"...giova che il feudo della \"Bardella\", ove sorgeva il casale di \"Belvedere\", di pertinenza della baronia di Calatabiano... posto nella valle dei boschi... trovasi molto fruttifera... con molte acque ed altro necessario all'umano sostentamento\"\", questo per ottenere la licentia populandi utile a fondare il paese.\nDeriva proprio dalla nascita di Piedimonte l'interesse dei Gravina per il feudo di San Basilio, storicamente noto per le sue risorse idriche e boschive. Nel 1726 Ferdinando Francesco Gravina Cruyllas diviene barone di Fiumefreddo, San Basilio e Lenza dopo la transazione con Francesco Mancuso Lazzari. Il principe fece costruire un doppio acquedotto, che convogliava, in prossimit\u00e0 del monte Finocchio, le acque di San Basilio per fini irrigui e potabili e le diramava in tutte le terre della baronia. Tale luogo, con boschi, pascoli e frutteti, intensamente coltivato e punteggiato da numerosi \"mulini, casalini, botteghe\", dal giorno in cui si effettu\u00f2 il prelievo dell'acqua, fu chiamato la \"Presa dell'acqua\" e costituisce il nucleo storico-urbanistico originario della frazione. \nXIX secolo.\nGrazie alle peculiarit\u00e0 ed alla ricchezza di risorse naturali del luogo, Presa \u00e8 oggetto di rapido incremento demografico: giungono numerose famiglie dai paesi vicini e nuovi proprietari che beneficiano delle concessioni terriere da parte dei feudatari, cominciate nel 1790 con il principe Salvatore Gravina, sotto forma di colonia parziaria ed enfiteusi. La borgata diventa rigoglioso centro agricolo dotato di un particolare clima collinare (inverni poco rigidi ed estati mai aride) in cui principale attivit\u00e0 divenne la coltivazione della vite, seguita da quella degli alberi da frutto. Per primi vent'anni del XIX secolo, la borgata di Presa dipese dal punto di vista amministrativo e religioso dal Comune di Fiumefreddo di Sicilia, istituito nel 1801, quella che, dopo le riforme amministrative del 1817 introdotte dalla restaurata monarchia borbonica e la nascita dei comuni, apparve a molti come una ingiustizia. Nel 1821 gli abitanti di San Basilio chiesero la separazione da Fiumefreddo e l'aggregazione a Piedimonte, vista la vicinanza geografica e culturale con la cittadina fondata dai Gravina. Nel 1826, dopo l'invio delle istanze da parte delle popolazioni e da parte del sindaco di Piedimonte Domenico Voces Todaro alla Corte di Napoli, il Re Ferdinando I acconsent\u00ec alla richiesta e con suo sovrano rescritto dell'11 luglio riun\u00ec \"i borghigiani di San Basilio\" per gli atti religiosi e civili al Decurionato di Piedimonte. A nulla valse l'opposizione di Fiumefreddo.\nXX secolo.\nNel 1908 il terremoto di Messina con il suo scompiglio tellurico caus\u00f2 la scomparsa della storica sorgente della \"Presa dell'acqua\", risparmiando per\u00f2 il \"Cavo Nuovo\" che non sub\u00ec danni in quell'occasione e continu\u00f2 a rendersi utile, seppur con quantitativi minori di emissione. Nel 1926 venne poi trovata una nuova sorgente nella propriet\u00e0 di don Giacomo Ragonese, primo parroco di Presa, venduta nel 1931 all'Amministrazione comunale di Piedimonte Etneo in concorso con quella di Linguaglossa.\nTra il 1909 e il 1913 fu ultimata la rotabile Piedimonte Etneo-Presa che sostitu\u00ec l'antica e ripida mulattiera, al termine di un dibattito fatto di rinvii e proposte che si trascinava addirittura dal 1844. Nel 1920 apr\u00ec l'ufficio postale per mano di Francesco Nicotra, e nel 1924 inizi\u00f2 a funzionare quello telegrafico. La gestione dell'ufficio postale del paese pass\u00f2 dunque, intorno al 1925, alla figlia Giovanna Nicotra. Dopo la seconda guerra mondiale, Presa conobbe un incessante sviluppo civile ed economico, grazie soprattutto all'impegno politico di cittadini quali Franco Vasta nel suo trentennale mandato di amministratore comunale, che si \u00e8 attenuato solo nei primi anni novanta. Come nel resto d'Italia, alla ricostruzione segui la crescita che port\u00f2 alla realizzazione nel 1948 della rete idrica, nel 1954 del Camposanto e nel 1967 all'apertura delle scuole elementari e materne e di una farmacia. Acquist\u00f2 inoltre piena autonomia l'ufficio postale. Intenso poi lo sviluppo urbanistico: tra il 1953 e il 1954 il centro storico con la piazza Maria SS. delle Grazie, cuore pulsante di Presa, fu allargato e rimodernato raggiungendo l'attuale assetto simile a quello di un suggestivo teatro a cielo aperto. Del 1961 \u00e8 la realizzazione del Belvedere intitolato a Papa Giovanni XXIII e del 1971 quella della piazza Aldo Moro all'ingresso del paese. L'apertura poi di varie strade, come la Presa-Montargano nel 1970, e il riassetto di alcune strade permisero lo sviluppo di Presa regolare e ben distribuito nella valletta dove sorge. Nel 1981 fu edificato l'impianto sportivo della frazione nel Parco Regionale \"Monte Finocchio\", istituito nel 1969 a protezione del secolare patrimonio boschivo del feudo di San Basilio. Il Parco nel 1996 fu danneggiato da un grave evento franoso causato sia dalla natura geologicamente instabile dei terreni, sia dal selvaggio disboscamento. La frana seppell\u00ec interamente l'impianto sportivo annesso al Parco: a seguito di tale evento, furono realizzate delle opere per la messa in sicurezza dell'area e l'ex bocciodromo del paese fu convertito in campo da calcio.\nEt\u00e0 contemporanea.\nA partire dagli anni '70 del XX secolo Presa, da centro essenzialmente rurale, si trasforma in localit\u00e0 di villeggiatura. Se d'inverno si assiste ad un periodo di calma, con maggiore importanza data alle tradizionali attivit\u00e0 dell'allevamento e dell'agricoltura, nei mesi estivi Presa \u00e8 affollata da visitatori e turisti, attirati dalla salubrit\u00e0 dei luoghi e delle sorgenti d'acqua, oltre che dalla bellezza storica ed artistica e dalla possibilit\u00e0 di varie esperienze naturalistiche tra mare ed Etna. \nMonumenti e luoghi d'interesse.\nArchitetture religiose.\nLa nascita di un nuovo aggregato urbano sul versante est dell'Etna, la borgata di Presa, fu simbolicamente sancita dalla costruzione, nel 1846, della prima chiesa al servizio del centro abitato, di cui il Comune di Piedimonte cur\u00f2 fabbricazione e successive spese di culto. L'edificio, nel 1873, fu ampliato con due ali laterali, assumendo l'aspetto odierno e ricalcando quello stile neo-classico nell'architettura e negli ornamenti che si ritrova e la collega idealmente alla chiesa madre di Piedimonte. Da rurale quindi, la chiesa divenne, con decreto vescovile, sacramentale e fu dedicata alla Madonna delle Grazie; fu eretto un fonte battesimale ed il primo febbraio del 1875 si celebr\u00f2 il primo matrimonio. Presa, tuttavia, rimaneva legata alla parrocchia di Piedimonte per tutte le formalit\u00e0 burocratiche. L'aspirazione di quella comunit\u00e0 all'autonomia religiosa e spirituale divenne realt\u00e0 nel 1922: la parrocchia di Presa inizi\u00f2 cos\u00ec il suo cammino indipendente nella fede. \nGeografia antropica.\nPresa Superiore.\nIl quartiere di Presa Superiore (\"'a Prisa i supra\" in siciliano), cos\u00ec detto perch\u00e9 posto a monte dell'agglomerato principale, rappresenta il nucleo urbano originario della frazione pedemontana. Si sviluppa lungo la via Calvario, una parte dell'antico tracciato che conduceva al Santuario di Vena, che si inerpica sulla parte nord del Monte Finocchio giungendo a collegarsi con la S.p.\u00a068 Piedimonte-Presa-Vena. Nel 1931 a Presa Superiore fu edificata una chiesetta, intitolata al Calvario, restaurata durante l'ultima decade del XX secolo, e oggi apprezzato luogo di meditazione e ritiro spirituale. Fu proprio a Presa Superiore che si stabilirono i primi coloni al servizio dei Gravina Cruyllas, vista la presenza della sorgente del \"Cavo Vecchio\". I pochi abitanti del quartiere, che nel corso del tempo ha inevitabilmente perso la sua importanza per varie cause tra cui la difficile collocazione geografica, nel mese di luglio celebrano la festa della Madonna del Carmelo, a dimostrazione di una identit\u00e0, seppur limitata al piano religioso, mantenuta ancora dall'abitato.\nSociet\u00e0.\nReligione.\nLa religione di gran lunga pi\u00f9 professata \u00e8 quella cristiana nella sua confessione cattolica. Presa \u00e8 soggetta alla diocesi di Acireale, suffraganea dell'arcidiocesi di Catania. Il culto principale \u00e8 quello della Maria Santissima delle Grazie.&lt;br&gt;Nel centro sono presenti le suore della comunit\u00e0 di fede \"Fiat totus tuus\".\nCultura.\nEventi.\nOgni anno i festeggiamenti in onore della patrona Maria Santissima delle Grazie hanno inizio nel corso della prima domenica di agosto, per concludersi solennemente la domenica successiva. Durante la settimana di preparazione, tradizione vuole che si tengano delle celebrazioni eucaristiche nelle principali piazze del borgo (piazza Giovanni XXIII, piazza Aldo Moro, cimitero) ed un'asta, in piazza Maria SS. delle Grazie, di prodotti casarecci e tipicit\u00e0 del territorio. La domenica della festa, il fercolo con il simulacro della Madonna delle Grazie - una statua lignea risalente alla fine del XIX secolo - viene portato in processione per le vie di Presa.&lt;br&gt;In concomitanza con i festeggiamenti della patrona, viene predisposto dai comitati cittadini un lungo calendario di eventi, spettacoli in piazza e momenti culturali e sportivi, vale a dire la manifestazione \"Un Agosto a Presa\", ideata nel 1965.\nL'\"Appuntamento Gastronomico\"', ricorrente nel mese di luglio, rappresenta invece il tributo che la frazione etnea offre alle tradizioni culinarie siciliane, portando in piazza il nerello mascalese locale ed il pane condito fatto in casa.\nAnche l'attivit\u00e0 teatrale a Presa riveste un ruolo importante: la locale compagnia \"Le tre fontane di Presa\", nata negli anni '80, \u00e8 ormai un'affermata compagnia regionale."}
{"id": "1179385", "revid": "339392", "url": "https://it.wikipedia.org/wiki?curid=1179385", "title": "Georgia (Stati Uniti)", "text": ""}
{"id": "1179386", "revid": "48479", "url": "https://it.wikipedia.org/wiki?curid=1179386", "title": "Rituali", "text": ""}
{"id": "1179387", "revid": "2204451", "url": "https://it.wikipedia.org/wiki?curid=1179387", "title": "Michael Michele", "text": "Biografia.\nL'attrice \u00e8 nota per la sua partecipazione alla serie TV\" E.R. - Medici in prima linea\", nel ruolo della dott.ssa Cleo Finch dal 1999 al 2002. In seguito prende parte a film come \"Al\u00ec\", \"Indagini sporche\" e \"Come farsi lasciare in 10 giorni\". Lavora anche nella serie di breve durata \"Kevin Hill\" con Taye Diggs, oltre a prendere parte a \"Law &amp; Order\", \"Law &amp; Order - Unit\u00e0 vittime speciali\" e alla quarta stagione di \"Dr. House - Medical Division\". Interpreta Dominique Devereaux in Dynasty 2017."}
{"id": "1179394", "revid": "287204", "url": "https://it.wikipedia.org/wiki?curid=1179394", "title": "Th\u00e8odore Cornut", "text": ""}
{"id": "1179400", "revid": "838137", "url": "https://it.wikipedia.org/wiki?curid=1179400", "title": "Andrea Corsini (cardinale)", "text": "\u00c8 omonimo di sant'Andrea Corsini, che proveniva dalla sua stessa famiglia.\nBiografia.\nFiglio di Filippo Corsini e Ottavia Strozzi Majorca Rienzi, era pronipote di papa Clemente XII e nipote del cardinale Neri Maria Corsini.\nPapa Clemente XIII lo cre\u00f2 cardinale-diacono di Sant'Angelo in Pescheria nel concistoro del 24 settembre 1759 quando aveva 24 anni e bench\u00e9 non avesse ancora ricevuto l'ordinazione. Quattro mesi pi\u00f9 tardi ricevette gli ordini minori. Fino alla nomina del cardinale Giovanni Battista Rezzonico, creato da Clemente XIV \u00e8 stato il porporato italiano pi\u00f9 giovane.\nNel 1769 fu ordinato sacerdote e nello stesso anno opt\u00f2 per il titolo di San Matteo in Merulana, di cui fu l'ultimo titolare.\nIl 4 marzo 1771 divenne camerlengo del Collegio cardinalizio. Fu prefetto del Supremo tribunale della Segnatura apostolica dal 1770, sino alla morte. Nel 1773 fu membro della commissione che soppresse la Compagnia di Ges\u00f9. Fu economo del Collegio Romano e del Seminario Romano.\nNel 1776 opt\u00f2 per la sede suburbicaria di Sabina e fu consacrato vescovo. Dall'8 dicembre 1793 fu vicario generale di Sua Santit\u00e0 per la Citt\u00e0 di Roma e distretto.\nMor\u00ec il 18 gennaio 1795 e le esequie si tennero nella basilica di Santa Maria in Trastevere. Fu sepolto nella Cappella Corsini della basilica di San Giovanni in Laterano.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1179401", "revid": "287204", "url": "https://it.wikipedia.org/wiki?curid=1179401", "title": "Ekthesis", "text": "Ekthesis o Ectesi (in greco: \" \u1f1c\u03ba\u03b8\u03b5\u03c3\u03b9\u03c2\", \"esposizione della fede\") \u00e8 un editto emanato nel 638 dall'imperatore bizantino Eraclio I nel tentativo di porre fine alle dispute cristologiche che scuotevano la Chiesa in merito alla natura umana e divina del Figlio, seconda persona della Trinit\u00e0.\nCon tale editto Eraclio imponeva in tutto l'Impero la dottrina della volont\u00e0 unica di Cristo, il monotelismo, e proibiva ogni ulteriore discussione sul tema.\nEraclio chiese quindi al papa di approvare l\"Ekthesis\". Dal punto di vista dell'imperatore, l\"Isapostolo\", la richiesta doveva essere un atto puramente formale e la conferma del Papa, primo tra i patriarchi, un atto dovuto: al rifiuto posto da questi al riconoscimento dell'editto monotelita, Eraclio ordin\u00f2 l'intervento dell'Esarca di Ravenna Isacco, che raggiunse Roma e saccheggi\u00f2 il \"Patriarchio\" del Laterano, per punire il pontefice ribelle.\nL\"Ectesi\" rimase in vigore sino al 648, quando venne abolita dal \"Typos\" di Costante II."}
{"id": "1179402", "revid": "287204", "url": "https://it.wikipedia.org/wiki?curid=1179402", "title": "Cratere Watts", "text": "Watts \u00e8 un cratere lunare intitolato all'astronomo statunitense Chester Burleigh Watts; \u00e8 situato all'estremit\u00e0 del bordo settentrionale del Mare Fecunditatis. A nord-ovest si trova il cratere Da Vinci, mentre a sud il pi\u00f9 vasto cratere Taruntius.\nIl bordo del cratere ha ceduto nella parte meridionale, e la parte interna \u00e8 stata riempita dal magma. Il cratere era precedentemente classificato come \"Taruntius D\", prima di essere rinominato dall'IAU. Questo cratere Watts non va confuso con il quasi omonimo cratere Watt, di dimensioni superiori, situato nell'emisfero australe."}
{"id": "1179406", "revid": "83531", "url": "https://it.wikipedia.org/wiki?curid=1179406", "title": "Camaro", "text": "Il Camaro \u00e8 un torrente siciliano, che nasce dai monti Peloritani presso il villaggio di Camaro Superiore (Messina) e percorrendo l'omonima vallata attraversa la citt\u00e0. Nella parte finale il torrente viene chiamato Zaera. Il suo nome latino \u00e8 trascritto in vari modi: Cammare, Flomaria de Cammaris, Cameris. Il \"ruris Camarionrum\" \u00e8 uno dei 48 casali che circondano la citt\u00e0 di Messina. \nA causa dei suoi straripamenti il torrente-fiume caus\u00f2 molteplici danni nel corso del XIX secolo.\nAliment\u00f2 il primo acquedotto messinese, progettato dall'architetto Francesco La Cameola la nel 1550-1553. Grazie a quest'opera di bonifica, la parte bassa del torrente divenne abitabile e nacque il borgo di Ciaera o Zaera.\nPer celebrare l'inaugurazione dell'acquedotto, il senato messinese chiam\u00f2 il grande Michelangelo per costruire, nella piazza del Duomo, la fontana di Orione. L'artista, impedito, invi\u00f2 lo scultore fiorentino Giovanni Angelo Montorsoli che la scolp\u00ec.\nRitenuta una delle pi\u00f9 belle fontane del Rinascimento italiano contiene, attorno ad essa, la personificazione di quattro fiumi: il Nilo, il Tevere, l'Ebro e il Camaro. Quest'ultimo \u00e8 raffigurato insieme ad una donna -personificazione della citt\u00e0 di Messina- che lo incorona. Su di esso \u00e8 il seguente distico: \"Sum patriae famulus Cameris exortus aquosis/officio manant flumina tanta meo\" (\"Son figlio di questa terra, nato dai monti Cameri ricchi di acqua, per opera mia sgorgano tanti zampilli\").\nOggi le acque del Camaro sono in gran parte coperte dallo svincolo autostradale e nella parte bassa, dalla copertura del viale Europa, e sono canalizzate nel sottosuolo per poi sfociare nel mar Ionio.\nDominata dal cinquecentesco Castello Gonzaga, edificato verso il 1535, sotto il regno di Carlo V d'Austria, la valle fu sede di altre fortificazioni nel periodo umbertino. Alla fine dell'Ottocento risale la costruzione dell'imponente viadotto ferroviario.\nDopo il terremoto del 28 dicembre 1908 la valle fu occupata da un vasto complesso di baracche in legno.\nRecenti studi, mettono in evidenza alcuni ,proprio dalle colline di Camaro, in particolare la Crocifissione di Anversa.\nNella chiesa di Camaro superiore, intitolata a Santa Maria Incoronata, \u00e8 custodito il Ferculum argenteo di San Giacomo Apostolo, capolavoro assoluto, testimonianza insigne dell'arte degli argentieri del Seicento, costruito tra il 1654 e il 1666.\nL'opera si inserisce in un contesto storico molto importante ,creando un chiaro legame tra Camaro e Santiago de Compostella,evidente sulla bandiera il simbolo dei Ordine di San Giacomo della Spada."}
{"id": "1179412", "revid": "118098078", "url": "https://it.wikipedia.org/wiki?curid=1179412", "title": "Formazione dei Nine Inch Nails", "text": "Le varie formazioni live dei Nine Inch Nails, divise per tour:\nCuriosit\u00e0.\nCanzoni non eseguite ai concerti.\nTutte le canzoni dei NIN presenti negli album e/o singoli e mai eseguite dal vivo.\nCanzoni eseguite solo ai concerti.\nCanzoni dei NIN eseguite solo ai concerti, o che non hanno avuto posto negli album in studio."}
{"id": "1179414", "revid": "767487", "url": "https://it.wikipedia.org/wiki?curid=1179414", "title": "Typos", "text": "Typos o Tipo (greco: \"\u03c4\u03c5\u03c0\u03bf\u03c2\", \"figura\", sottinteso \"di Cristo\") \u00e8 un editto emanato nel 648 dall'imperatore bizantino Costante II per porre fine alle conseguenze dell'editto monotelita \"Ekthesis\", emanato dal nonno Eraclio.\nCon esso il \"Basileus\" ribadiva l'ordine contenuto nell'editto di Eraclio a porre fine per sempre a tutte le diatribe cristologiche, ma al contempo proibiva tassativamente, sotto minaccia di pene severissime, di discutere ancora della dottrina monotelita, indifferentemente se per sostenerla o per condannarla.\nIl \"Typos\" non riusc\u00ec per\u00f2 a porre fine alla principale conseguenza dell'editto di Eraclio: lo scontro con la Chiesa romana. Papa Martino I rispose infatti all'imperatore Costante convocando a Roma un concilio nel quale vennero condannati sia l'\"Ekthesis\" sia il \"Typos\".\nNe nacque un contrasto che si concluse solo nel 654 con l'arresto da parte dei soldati bizantini del Pontefice, che venne condotto a Costantinopoli, dove fu processato, torturato e condannato a morte per tradimento. Il Papa venne infine graziato e relegato a Cherson, dove mor\u00ec di patimenti e fame l'anno successivo."}
{"id": "1179421", "revid": "108588987", "url": "https://it.wikipedia.org/wiki?curid=1179421", "title": "Joos van Cleve", "text": "Fu tra i principali artefici della scuola di Anversa, che grazie ai suoi numerosi viaggi arricch\u00ec di stilemi eclettici, derivati da molti modelli figurativi dell'arte europea. Attivo principalmente negli anni 1515-1530, \u00e8 conosciuto principalmente per i suoi ritratti ed i suoi dipinti a carattere religioso. \nLa sua attivit\u00e0 traghett\u00f2 definitivamente l'arte fiamminga dai \"primitivi\" al manierismo internazionale.\nBiografia.\nDal 1511 l'artista risulta iscritto alla congregazione dei pittori di Anversa, la sua citt\u00e0 a cui fece costantemente capo anche durante i suoi viaggi che lo portarono a toccare diverse nazioni europee. \nL'opera principale della sua prima attivit\u00e0 \u00e8 il \"Trittico della morte della Vergine\" (1515), oggi a Colonia. Nel 1520 circa si mise in viaggio, dirigendosi in particolare in Italia, dove visit\u00f2 Genova e lasci\u00f2 una pala per la chiesa di Santa Maria della Pace, oggi al Museo del Louvre. Visit\u00f2 poi la Germania, la Francia (alla corte di Francesco I) e l'Inghilterra.\nLa sua cultura figurativa si arricch\u00ec cos\u00ec di numerose componenti, da Leonardo, dal quale riprese le fisionomie di molte Madonne, a Joachim Patinir, che gli ispir\u00f2 gli orizzonti vastissimi dei paesaggi, fino a D\u00fcrer, dal quale riprese il gusto raffinato per i ritratti. Proprio nel ritratto, in particolare, compose alcune delle sue opere pi\u00f9 conosciute, come quelli di Francesco I e di Eleonora d'Asburgo, databili al 1530 quando l'artista soggiorn\u00f2 a Fontainebleau."}
{"id": "1179426", "revid": "287204", "url": "https://it.wikipedia.org/wiki?curid=1179426", "title": "Cratere Webb", "text": "Webb \u00e8 un cratere lunare intitolato all'astronomo britannico Thomas William Webb; \u00e8 situato nei pressi del bordo orientale del Mare Fecunditatis, vicino all'equatore, tra il cratere Langrenus e il cratere Maclaurin.\nL'interno del cratere \u00e8 relativamente oscuro rispetto alle pareti interne, e al centro si trova una piccola collina, derivata dal picco centrale. Una vasta raggiera si \u00e8 sviluppata dal cratere, soprattutto verso nord.\nCrateri correlati.\nAlcuni crateri minori situati in prossimit\u00e0 di Webb sono convenzionalmente identificati, sulle mappe lunari, attraverso una lettera associata al nome.\nI seguenti crateri sono stati rinominati dall'IAU."}
{"id": "1179427", "revid": "122908218", "url": "https://it.wikipedia.org/wiki?curid=1179427", "title": "Decepticon", "text": "I Decepticon (dall'inglese \"deception\", inganno) sono una delle fazioni principali dei personaggi immaginari dei Transformers, una linea di giocattoli, fumetti e cartoni animati, nonch\u00e9 pellicole cinematografiche. Nelle versioni italiane dei primi giocattoli e della prima serie animata \"Transformers (G1)\" venivano chiamati Distructor. Sono gli \"antagonisti\", nonch\u00e9 nemici giurati degli Autobot, originari del pianeta Cybertron. Hanno aspetto e storie diverse a seconda delle serie, ma il loro leader \u00e8 quasi sempre Megatron. Il loro simbolo \u00e8 un volto robotico maligno di colore viola o grigio metallico.\nCaratteristiche.\nIn qualsiasi versione, i Decepticon vengono sempre rappresentati come un'organizzazione violenta, dedita a spadroneggiare sul pi\u00f9 debole, e pronti a ribellarsi al leader del momento, esclusivamente per assecondare il loro egoismo. In alcuni cartoni, a partire dall'episodio \"Robots in Disguise\", il loro carattere \u00e8 meno violento ed in certi casi persino pigro e comico; appaiono solo pi\u00f9 propensi a saccheggiare la Terra delle sue risorse, piuttosto di instaurare rapporti con gli uomini o con altre forme di vita.\nTrasformazioni.\nPer indicare la loro indole aggressiva, molti di loro, soprattutto i Combacticon, assumono l'aspetto di mezzi militari, come aerei e carri armati, ma anche di animali feroci o mezzi edili, come in particolare i Constructicon.\nTransformers (G1).\nNella serie animata originale, i Decepticons vennero creati dai Quintessenziali , robot militari da impiegare soprattutto nel combattimento, mentre gli Autobot vennero creati, sempre dallo stesso popolo alieno, come forza lavoro ma per scopi pacifici. A seguito della ribellione che spinse i Quintessenziali a lasciare il pianeta Cybertron, i Distructor, soprannome scelto da loro stessi, iniziarono una guerra civile. Gli Autobot, non potendo sperare di sovrastare la superiore potenza di fuoco dei Distructor, usarono la tattica del camuffamento, sviluppando l'arte della trasformazione, modificando i loro corpi in modo da fargli assumere altre forme. Con l'aggiunta di ulteriore potenza di fuoco, gli Autobot vinsero il conflitto, dando cos\u00ec inizi\u00f2 un periodo di pace, conosciuto come l'Epoca d'oro di Cybertron, dove l'energia era abbondante, ed il pianeta fiorente e splendente di una tonalit\u00e0 dorata. Lavorando in segreto, anche i Distructor svilupparono la tecnologia della trasformazione, modificando inoltre i loro corpi per poter volare anche in forma robotica. Sotto il comando del primo di questa nuova razza, Megatron, attaccarono le citt\u00e0 vicine alla capitale, uccidendo l'allora capo in carica degli Autobot, dando cos\u00ec inizio ad una nuova guerra civile. In seguito il loro capo, ed alcuni suoi guerrieri viaggeranno fino alla Terra per continuare la guerra sul nostro pianeta. I leader dei Distructor sono, in questa serie animata, Megatron, Starscream e Galvatron \nTransformers: The Headmasters.\nNella serie Headmaster', i Distructor ingrossano le loro file grazie a nuovi soldati ottenuti dal legame binario fra i Transtectors,\" veicoli capaci di assumere forma di robot ma senza testa, e robot pi\u00f9 piccoli senzienti, che diventavano la testa dei precedenti. Nascono cos\u00ec gli Headmasters. I Targetmasters\"' derivano invece dalla connessione di un robot pi\u00f9 piccolo al braccio di un normale Transformer, del quale diventa l'arma. Il loro capo \u00e8 inizialmente Galvatron, in seguito sostituito da \"Scorponok\" . Da notare che gli Headmaster appaiono anche nella miniserie americana, \"The Rebirth\", inclusa nella serie \"Generation One\", ma in tale contesto sono concepiti in modo diverso, ossia, attraverso l'unione tra il robot completo e un umanoide del pianeta Nebula, in grado di aumentarne forza e potere. I giapponesi tuttavia non erano interessati alla serie \"The Rebirth\", per cui, per il loro mercato crearono la serie Headmaster, sequel giapponese della serie G1. In seguito vennero sviluppate altre serie: \"\", \" e \"\"\"; quest'ultima tecnicamente non potrebbe essere considerata una serie in quanto consiste in una sola puntata.\nBeast Era.\nLe serie Beast Wars e Beast Machines sono ambientate in una nuova Continuity, mentre riprendono le battaglie tra le due fazioni. I Decepticon non esistono, pi\u00f9 ma i loro discendenti, i Predacon, hanno causato un'altra guerra civile contro i discendenti degli Autobot, i Maximal. Alcuni appassionati del genere, ritengono che le due serie siano un sequel della G1 ambientate nel futuro, in quanto le storie iniziano quando la Terra si trovava nella preistoria, come nella serie G1.\nTransformers: Robots in Disguise.\nLa serie, \"Robots in Disguise\" del 2001, \u00e8 scollegata da tutte le altre storie, tranne in Giappone, dove \u00e8 stata forzatamente retroconnessa alla G1. In questa serie i Decepticon sono un ristretto gruppo di guerrieri al servizio di Megatron, in questa dimensione leader dei Predacon. In origine i Decepticon erano Autobot giunti sulla Terra in seguito ad un incidente ed ancora allo stato di protoforme, ma Megatron ha dato loro il proprio codice binario, in modo da trasformarli in suoi schiavi, dopo averli costretti ad eseguire la scansione di veicoli militari. Da notare che questi due Transformers bench\u00e9 abbiano lo stesso nome dei personaggi storici della prima generazione, non sono gli stessi. Inoltre questi robot combattono tra di loro solo per il motivo della dominazione dei Predacon e dei Decepticons sugli umani.\nTrilogia Unicron.\nArmada.\nNon si conoscono le origini esatte della formazione della fazione dei Decepticon. Sempre secondo gli appassionati del genere, se confermata, il movimento venne sempre fondato da Megatron. In questa serie, compaiono per la prima volta i Minicon, dove la guerra tra Autobot e Decepticons sembra ritrovarsi in una situazione di stallo, per cui nessuna delle due fazioni \u00e8 in grado di ottenere un netto vantaggio sull'altra. Ma un segnale raggiunge il pianeta Cybertron, indicando che i Minicon erano giunti sulla Terra, ma nessuna delle due parti era in grado di inviare un contingente per recuperarli, nonostante il potere di entrambi. Quando Megatron ritorna su Cybertron, verifica personalmente che la stragrande maggioranza dei Minicon erano in custodia protettiva dagli Autobot, ma Megatron riesce comunque a riassemblare i Minicon necessari per creare tre armi leggendarie: \"La Spada Stellare, lo Scudo Stellare e il Requiem Blaster.\" Dopo l'apparente morte di Optimus Prime capo della fazione degli Autobot, Megatron tenta una volta per tutte di impossessarsi del pianeta Cybertron. Ma il suo ritorno sul pianeta segna l'inizio della fine dell'esercito dei Decepticon. Quando Unicron si rivela una minaccia per entrambi gli eserciti, alimentata da ritrovate energie negative psichiche sepolte da secoli, le due parti alla fine si uniscono, in parte, grazie al sacrificio di Starscream, per battere di nuovo il nemico comune. Comprendendo la loro difficile situazione Galvatron si sacrifica, e insieme ad Unicron e Megatron scompaiono nel nulla.\nEnergon.\n\"Transformers Energon\" \u00e8 ambientata dieci anni dopo la battaglia contro Unicron e mostra il pianeta Cybertron ritornato ai suoi splendori, mentre gli Autobot ricostruiscono casa loro cercando nella Galassia, quale fonte di energia, l'Energon, fondando, nel frattempo, numerose citt\u00e0 minerarie. I Decepticon sono ormai rassegnati \"ad\" attendere una occasione di riscatto, che tuttavia non sembra immediata: il leader che li univa, Megatron, \u00e8 scomparso nelle viscere dell'Unicron. Il divoratore di mondi \u00e8 infatti sopravvissuto, e, tramite una creatura chiamata Alpha Q sta reclutando Decepticon allo sbando, come \"Scorponok\", potenziando le loro file con i \"Terrorcons\" , affinch\u00e9 lo riforniscano di Energon, cos\u00ec da poter tornare pienamente attivi. Dal canto suo, Megatron in dieci anni ha assorbito un po' della forza e dei poteri dell'Unicron, raggiungendo il controllo di una delle sue sezioni nella quale ha costruito un nuovo corpo: il suo ritorno prelude alla resa dei conti con il suo ex-soldato \"Scorponok\". Gli \"Autobot\", aiutati dagli umani e dagli \"Omnicon\" si oppongono, in una nuova guerra, ai \"Decepticon\" e agli \"Unicron\". Per contrastarli, \"Prime\" riceve da \"Primus\" la \"Scintilla della Combinazione\", permettendo a coppie di Autobot di fondersi in Transformer pi\u00f9 grossi e potenti. La storia vedr\u00e0 una seconda distruzione di Unicron, l'annichilimento della sua scintilla vitale, e la morte, sia di Megatron che di Starscream. Megatron gli cancella la memoria rendendolo un soldato ubbidiente e riprendendolo con s\u00e9 senza dar segno di conoscerlo, ma fu Alpha Q a crearlo per primo apparentemente dal nulla, allo scopo di uccidere, sia Megatron, che Optimus Prime.\nCybertron.\nMentre \"Transformers Armada e Transformers Energon\" sono state ideate in America e prodotte in Giappone, \"Transformers Cybertron\" \u00e8 una creazione del tutto nipponica. Per un decennio il pianeta Cybertron visse un periodo di pace con una popolazione formata prevalentemente da Autobot. I Transformers si erano ritirati dalla Terra per concentrarsi sul rilancio sul loro pianeta natale dopo aver subito una sorta di \"devastazione\" nel corso delle battaglie Powerlinx. Tuttavia, due grandi catastrofi interrompono questa pace: il sole di Energon collassa su se stesso e il nuovo ritorno di Megatron, che nel frattempo aveva assorbito gran parte di ci\u00f2 che rimaneva del potere di Unicron. L'obiettivo di Megatron \u00e8 raggiungere la divinit\u00e0, ormai a portata di mano. Megatron, per accelerare la crescita del buco nero, intende utilizzare il mitico blocco Omega ed i \"quattro tasti Cyber\", consumando l'universo in un vasto mare del nulla, al quale solo lui sarebbe sopravvissuto, e quindi utilizzare i suoi poteri per ricreare l'universo in sua immagine. A tal fine, non ha bisogno di un esercito: raccoglie un piccolo gruppo di alleati, ma solo per cercare gli elementi di cui ha bisogno, e alla fine se ne sbarazza velocemente. Nel finale, il piano di Galvatron fallisce, il Singularity Unicron viene sigillato e i Decepticon sconfitti.\nTransformers Animated.\nNella prima stagione, venne rianimata la testa di Megatron: spacciandosi per un Autobot, per ricostruire il suo corpo, lavora con \"Isaac Sumdac\". I Decepticon Lugnut e Blitzwing, riescono, con la chiave rubata a Sari, a riattivare Megatron, che, una volta ucciso Starscream combatte per vincere contro gli Autobot: la battaglia si conclude con la cattura di Isaac Sumdac e l'Allspark apparentemente distrutto, con i suoi frammenti sparsi per tutta la citt\u00e0 di Detroit. Nella seconda stagione, la guardia d'Elite degli Autobot si reca sulla Terra per recuperare l'Allspark. Gli Autobot poi tornano su Cybertron, dove Starscream \u00e8 risorto grazie ad un frammento di Allspark, mostrandosi alla Guardia Elite a causa dell'attivit\u00e0 Decepticon sul pianeta. Durante tutta la stagione, gli Autobot continuano a recuperare i frammenti di Allspark, incontrando nuovi amici e nemici. Nel frattempo, i Decepticon continuano a costruire un ponte spaziale per raggiungere Cybertron, che alla fine della stagione, viene completato. La battaglia che segue disattiva Megatron e Starscream, e la perdita di alcuni Autobot tra cui Blurr e Omega Supreme. Nel frattempo, Sari scopre di non aver alcuna prova di essere figlia di Sumdac, quindi viene cacciata dalla Torre Sumdac, per finire di vivere con gli Autobot. Alla fine della stagione, Sari scopre che non \u00e8 solo umano, ma anche Cybertroniano. Nell'ultima stagione, i Decepticon combattono ovunque contro gli Autobot, per il controllo di ponti spaziali, nella speranza di unirsi contro la pianificata invasione di Megatron della precedente stagione. Megatron e Starscream vengono presto liberati dalle profondit\u00e0 dello spazio e riescono a prendere il controllo di Omega Supreme. Nel frattempo viene rivelato che Sari \u00e8 un tecno-organico creato dalla combinazione di DNA di Isaac Sumdac e di un Protoform , una \"struttura di base\" Cybertroniana. Megatron e Starscream tornano sulla Terra per tentare di sterminare gli Autobot. Isaac Sumdac e Bulkhead continuano a lavorare alla costruzione di un ponte spaziale, mentre Wasp arriva sulla Terra per vendicarsi di Bumblebee. Intanto l'ufficiale Autobot Longarm Prime, falsa identit\u00e0 dietro la quale si nasconde la spia Decepticon Shockwave, si rivela e fugge dopo aver ferito a morte Ultra Magnus. Sentinel Prime, giunto sulla Terra per catturare Wasp, torna a Cybertron dopo aver catturato Lugnut. Blitzwing truffa i due cloni Starscream, ma Lugnut riesce a fuggire e trova Megatron, Starscream e Omega Supreme. Shockwave gli consegna Arcee, che contiene i codice Omega di attivazione, e presto vengono creati tre cloni di Omega Supreme a somiglianza di Lugnut. La battaglia finale vede la morte di Prowl e Starscream, mentre Megatron viene catturato e portato a Cybertron con gli Autobot e Sari, acclamati come eroi al loro arrivo.\nTransformers: Prime.\nLa prima serie tratta dell'ultimo attacco Decepticon alla Terra e degli Autobot che si alleano con alcuni adolescenti, intenzionati anche loro a salvare la Terra dai Decepticon. Megatron poi ritorner\u00e0 con una nuova potente arma, l'Energon Oscuro, prevedendo di utilizzarlo per vincere la guerra contro gli Autobot. Dopo la morte apparente di Megatron, i Decepticon hanno un nuovo leader, \"Starscream\", che non si allontana molto dagli obbiettivi di Megatron. Gli Autobot devono cercare di fermare in tutti i modi i terribili Decepticon, pronti a conquistare l'universo nonostante la scomparsa del loro leader. Nel corso della stagione gli Autobot si faranno sia nuovi nemici che nuovi alleati. A met\u00e0 della prima stagione, Megatron torna dal lungo sonno e riprende il suo posto come leader dei Decepticon. Continuamente sospettoso, Megatron scopre che Starscream ha intenzione di ucciderlo. Durante gli ultimi quattro episodi della stagione, gli Autobot a malincuore dovranno combattere contro Megatron e Unicron, decepticon che rappresentano una seria minaccia per l'esistenza della Terra. Optimus per uccidere il pianeta malvagio utilizzer\u00e0 la Matrice del Comando, e con questo sacrificio, non solo perder\u00e0 la sapienza dei Prime, ma anche i suoi ricordi di guerra e dei suoi compagni. Alla fine si unir\u00e0 con i Decepticon al comando di Megatron sotto il suo vecchio nome: Orion Pax. Solo in seguito i suoi Autobot riusciranno a recuperarlo e riportarlo dalla loro parte. Nella seconda stagione, Megatron e Prime gareggiano per trovare per primi 4 potenti reliquie di Cybertron nascoste sulla Terra, per poi tornare sul loro pianeta natale e sfidarsi per il controllo del lucchetto Omega, che Optimus distrugger\u00e0 per non consegnarlo a Megatron; per rappresaglia, questi distrugge la base degli Autobot con tutta la potenza della sua nave da battaglia, la Nemesis. Nella terza stagione (sottotitolata \"Predacons Rising\", \"l'ascesa dei Predacon\"), i Decepticon sono affiancati dai Predacon, soggetti sottoposti ad esperimenti da parte di Shockwave su Cybertron (questa parte si ricollega al videogioco , dove le prime cavie sono i Dinobot); gli Autobot dovranno ingegnarsi per combattere i nuovi nemici, che risulteranno per\u00f2 problematici anche per i Decepticon stessi.\nTransformers Robots in Disguise (2015).\nNel sequel di Transformers Prime, che si svolge alcuni anni dopo gli eventi di \"Predacons Rising\", viene liberata sulla Terra una moltitudine di Decepticon, dopo che l'Alchemor, la nave-prigione degli Autobot pilotata da Fixit, si schianta sulla Terra, schianto dovuto, come si scoprir\u00e0 alla fine della prima stagione, causato dal \"primo Decepticon\", che liber\u00f2 tutti i Decepticon rinchiusi. Il \"primo Decepticon\" non \u00e8 altri che \"Megatronus Prime\", conosciuto anche come \"The Fallen,\" un potente Decepticon proveniente da un'altra dimensione e liberato con l'inganno da \"Steeljaw.\" \"Megatronus Prime\" viene alla fine annientato e distrutto da \"Strongarm, Sideswipe e Bumblebee\", aiutati da Optimus Prime. Nella seconda stagione si scopre che l\"'Alchemor\" si era divisa in due parti dopo che \"Megatronus\" l'aveva distrutta. Alla fine della seconda stagione tutti i \"Decepticon\" verranno catturati dagli \"Autobot\" grazie a una bomba di \"grio gas\" che li rende estasiati. In questa serie il leader dei \"Decepticon\" non \u00e8 \"Megatron\" ma \"Steeljaw\". Inoltre i Decepticon non sono una fazione ma dei criminali che ne hanno adottato il marchio.\nCinema.\nTransformers.\nAll'inizio Cybertron era un pianeta in pace, fino a quando Megatron non tradisce i suoi simili iniziando una guerra per la conquista dell'Allspark. Il suo scopo \u00e8 di ottenere il Cubo per trasformare tutta la tecnologia del mondo in un esercito di Decepticon. Gli Autobot, inferiori numericamente, scagliarono quindi il Cubo nello spazio, che casualmente giunse sulla Terra: per recuperarlo Megatron si schianta al Polo Nord dove rimane ibernato per centinaia di anni. Viene successivamente ritrovato da un ricercatore e requisito da un settore militare segreto chiamato S7 e portato in un laboratorio nei pressi di una diga insieme all'Allspark, fonte di Energon, energia primaria per tutti i cybertroniani. Successivamente gli Autobot arrivano sulla Terra con lo scopo di distruggere il Cubo, in modo che non cada in mani sbagliate. Nel frattempo Starscream e Frenzy attaccano la base segreta scongelando Megatron, che si trasforma in una sorta di astronave aliena. Nel corso della battaglia finale a Mission City i Decepticon uccidono l'Autobot Jazz mentre duella all'ultimo sangue contro Megatron, ma alla fine Sam Witwicky fonde l'Allspark con il suo petto, uccidendolo. I suoi resti vengono poi gettati nell'Abisso Laurenziano, insieme ai resti di altri Decepticon morti, mentre i sopravvissuti fuggono verso destinazione ignota. \nTransformers - La vendetta del caduto.\nNel sequel, Transformers - La vendetta del caduto, Megatron viene riportato in vita grazie ad un frammento dell'Allspark e ricostruito grazie a pezzi di un Decepticon precedentemente distrutto. Dopo la sua resurrezione, si trasforma in un misto tra l'astronave aliena del film precedente ed un carro armato avente anche la possibilit\u00e0 di volare. Durante il film, Megatron serve fedelmente il suo maestro, un Decepticon originale chiamato, The Fallen, e riesce, aiutato da due Decepticon, ad uccidere Optimus Prime, in modo da resuscitare il suo maestro. Nella battaglia finale, avente luogo in Egitto, Megatron combatte con Starscream, The Fallen e tutti i Decepticon chiamati a raccolta da Soundwave, contro gli Autobot. Alla fine Optimus Prime viene resuscitato da Sam tramite la Matrice del Comando fondendosi con Jetfire: l'Autobot mutila e sfigura Megatron e poi uccide The Fallen . Visto l'esito dello scontro Starscream invita Megatron a fuggire.\nTransformers 3.\nNel terzo film, i Decepticon sono capeggiati da un Megatron gravemente danneggiato e indebolito dallo scontro in Egitto, rifugiatosi in Africa per curarsi, dove viene spesso raggiunto da altri Decepticon, a cui d\u00e0 l'ordine di uccidere tutti coloro che sono a conoscenza dell'esistenza dell'astronave (l'Arca) cybertroniana atterrata sul lato nascosto della Luna negli anni sessanta. Durante il film si scopre che Sentinel Prime, il predecessore di Optimus, durante la guerra su Cybertron, si era alleato con Megatron, ma un incidente con l'Arca lo aveva costretto ad un atterraggio di emergenza sulla Luna dove era rimansto in \"standby\" per anni. L'Arca trasportava dei \"pilastri\", da lui stesso creati per il teletrasporto. Sentinel venne risvegliato da Optimus tramite la Matrice del Comando, ma si scopre alleato con i Decepticon, cos\u00ec tradisce e uccide Ironhide e svariati uomini del NEST, mentre gli altri Autobot riescono a fuggire. Quindi, distrutta la base militare, consegna centinaia di pilastri, rubati a Sentinel Prime, a Megatron, nel frattempo giunto a Chicago. Megatron a questo punto d\u00e0 l'ordine di piazzare i pilastri del teletrasporto in tutto il mondo, allo scopo di attirare Cybertron sulla Terra per farlo risorgere. Gli Autobot cercano di fermarlo, ma vengono ostacolati sia dai Decepticon che da Shockwave, attuale governatore di Cybertron, fino a questo momento. La battaglia rade al suolo Chicago, ma alla fine i pilastri vengono distrutti assieme a Cybertron e a tutte le astronavi dei Decepticon. Successivamente Sentinel riesce quasi ad uccidere Optimus, ma Megatron interviene, per paura che Sentinel possa prendere il controllo dei Decepticon. Megatron sorprende alle spalle Sentinel e lo ferisce gravemente, poi confida ad Optimus di essere lui la sua nemesi e che possono stabilire una tregua, a patto che Megatron diventi il sovrano della Terra, ma Optimus lo decapita utilizzando successivamente il suo cannone per uccidere Sentinel.\nTransformers 4 - L'era dell'estinzione.\nIn Transformers 4 - L'era dell'estinzione, si scopre che con i resti dei Decepticon sono stati ottenuti dei KSI fusi per ricavare il transformio, ossia il metallo elementare che costituisce i corpi degli alieni, per costruire Transformers artificiali. Per renderli pi\u00f9 efficienti e sofisticati gli uomini hanno usato i dati cerebrali dei Decepticon, fra cui Megatron servendosi dell'Autobot Brains per decodificarli. La mente del tiranno, nonostante la decapitazione \u00e8 rimasta viva anche se in standby, sabotando il robot Galvatron nel quale vengono inseriti i suoi dati e poterlo cos\u00ec deformare e avere un corpo nuovo e contemporaneamente di impossessarsi del \"seme\", una bomba capace di trasformare in metallo spaziale ogni cosa situata nel suo raggio d'azione. Siamo ad Hong Kong. Sfuggito al controllo degli umani, Galvatron infetta gli altri robot con un virus sottoponendoli al suo volere cercando di arrivare alla bomba e farla detonare. Tuttavia i droni verranno prontamente affrontati e distrutti dagli Autobot e dai Dinobot, mentre a Galvatron non resta che ritirarsi promettendo indirettamente alla sua vecchia nemesi che si rincontreranno.\nTransformers - L'ultimo cavaliere.\nIn Transformers - L'ultimo cavaliere, Megatron ha assunto una nuova forma e dirige le operazioni dei pochi Decepticon rimasti da lontano, tramite il sopravvissuto Barricade; quando Cade Yeager ricompare e riceve il talismano, Megatron si rimette in azione sequestrando ostaggi umani da scambiare parte dei Decepticon catturati e rinchiusi dalla TRF, e con essi attacca il nascondiglio dove Cade ha sistemato Bumblebee, Crosshairs, Drift e Hound. In seguito Barricade insegue Bumblebee a Londra quando questi porta via Cade e Viviane Wembly per cercare il bastone di Merlino. Megatron stesso lo sottrae a Optimus Prime (quando si sta liberando dell'influenza di Quintessa) e lo porta su Cybertron, che nel frattempo ha raggiunto l'orbita terrestre; Quintessa vuole usarlo per distruggere la Terra, che sotto la superficie nasconde Unicron (l'antico nemico di Cybertron), assorbendone la scintilla per rinvigorire Cybertron, e mette i Decepticon rinforzati dagli suoi Infernocon di guardia alla struttura; ma l'attacco congiunto di TRF, Autobot e Cavalieri di Iacon (uniti nella forma di Dragonstorm) riesce a penetrare nella base; tutti i Decepticon vengono uccisi, tranne Megatron che Prime scaraventa con un calcio fuori dal muro, e le rovine di Cybertron ricadono sulla Terra. Durante i titoli di coda, Quintessa cammina nel deserto con forma umana (come la \"pretender\" Alice in \"La vendetta del Caduto\") e si offre di spiegare agli umani come distruggere Unicron.\nBumblebee.\nIn Bumblebee, i Decepticon stanno infiltrando la Terra cercando gli Autobot che presto si trasferiranno l\u00ec; l'Autobot Bumblebee avr\u00e0 a che fare con Shatter, Dropkick , Blitzwing ed altri, prima di riuscire a vincere."}
{"id": "1179430", "revid": "35707", "url": "https://it.wikipedia.org/wiki?curid=1179430", "title": "Omnibus Estate", "text": ""}
{"id": "1179432", "revid": "1005847", "url": "https://it.wikipedia.org/wiki?curid=1179432", "title": "Politica della Lituania", "text": "La Lituania presenta un sistema multipartitico, con numerosi partiti, in cui nessuno ha occasione di ottenere il potere da solo: sono pertanto necessari i governi di coalizione.\nElezioni.\nLe elezioni si suddividono, a livello nazionale, in tre gruppi."}
{"id": "1179434", "revid": "1873017", "url": "https://it.wikipedia.org/wiki?curid=1179434", "title": "Lepidodendron", "text": "Lepidodendron (Sternb., 1820) \u00e8 un genere di alberi fossili dell'ordine Lepidodendrales, vissuto nel Devoniano.\nDescrizione.\nAlti anche trenta metri, i lepidodendri appartenevano alle licofite arboree.\nIl loro fusto era ricoperto da vistose cicatrici fogliari disposte a spirale; le foglie, lineari, corte e a sezione quadrangolare, erano presenti solo sui rametti pi\u00f9 giovani. Il tronco dei lepidodendri, alla base, poteva raggiungere un diametro di due metri, e si biforcava solo in alto. Queste piante avevano anche un accrescimento secondario del fusto, a opera di un cambio.\nSpecie.\n\"Lepidodendron aculeatum\" - \"Lepidodendron acuminatum\" - \"Lepidodendron acutangulum\" - \"Lepidodendron acutum\" - \"Lepidodendron africanum\" - \"Lepidodendron anomalum\" - \"Lepidodendron aolungpylukense\" - \"Lepidodendron arberi\" - \"Lepidodendron brevifolium\" - \"Lepidodendron canobianum\" - \"Lepidodendron carinum\" - \"Lepidodendron dichotomum\" - \"Lepidodendron emarginatum\" - \"Lepidodendron feistmantelii\" - \"Lepidodendron galeatum\" - \"Lepidodendron gaudryi\" - \"Lepidodendron hastatum\" - \"Lepidodendron incertum\" - \"Lepidodendron lanceolatum\" - \"Lepidodendron loricatum\" - \"Lepidodendron losseni\" - \"Lepidodendron lycopodioides\" - \"Lepidodendron mannebachense\" - \"Lepidodendron mansfieldense\" - \"Lepidodendron nanpiaoense\" - \"Lepidodendron ninghsiaense\" - \"Lepidodendron obovatum\" - \"Lepidodendron oculus-felis\" - \"Lepidodendron ophiurus\" - \"Lepidodendron ostraviense\" - \"Lepidodendron patagonicum\" - \"Lepidodendron perforatum\" - \"Lepidodendron posthumii\" - \"Lepidodendron pyramidensis\" - \"Lepidodendron quadrangulare\" - \"Lepidodendron rhodeanum\" - \"Lepidodendron rhodummense\" - \"Lepidodendron rigens\" - \"Lepidodendron rimosum\" - \"Lepidodendron sahariense\" - \"Lepidodendron scutatum\" - \"Lepidodendron selaginelloides\" - \"Lepidodendron serpentigerum\" - \"Lepidodendron serratum\" - \"Lepidodendron simile\" - \"Lepidodendron spetbergense\" - \"Lepidodendron subdichotomum\" - \"Lepidodendron subrhombicum\" - \"Lepidodendron szeianum\" - \"Lepidodendron taichinganense\" - \"Lepidodendron tripunctatum\" - \"Lepidodendron vasculare\" - \"Lepidodendron vasiuchitschevii\" - \"Lepidodendron veltheimii\" - \"Lepidodendron volkmannianum\" - \"Lepidodendron worthenii\""}
{"id": "1179441", "revid": "767487", "url": "https://it.wikipedia.org/wiki?curid=1179441", "title": "Red Eye", "text": "Red Eye \u00e8 un film thriller del 2005 diretto da Wes Craven.\nTrama.\nLisa \u00e8 una giovane dirigente del Lux Atlantic, un lussuoso albergo a Miami (Florida), di cui suo padre \u00e8 il direttore. L'aereo che dovrebbe portarla a Miami per\u00f2 \u00e8 in ritardo. Durante l'attesa all'imbarco conosce (apparentemente per caso) un affascinante giovane dai modi intriganti, di nome Jackson, che la invita al bar (lei ordina un Bay Breeze) ed iniziano a conversare. Quando finalmente finisce l'attesa e vengono imbarcati, Lisa scopre che Jackson le sieder\u00e0 accanto. Proseguendo la loro conversazione, Lisa scopre che Jackson non \u00e8 quello che credeva: le rivela infatti di essere un terrorista che, assieme ad altri complici, sta organizzando l'assassinio di un uomo politico e della sua famiglia che soggiorneranno nell'hotel dove lei lavora; ad aggravare la situazione, lei deve diventare loro complice, altrimenti suo padre verr\u00e0 assassinato. Il piano implica che lei faccia una telefonata all'albergo chiedendo di cambiare la stanza dove alloggia il politico, in modo da portare a compimento il complotto.\nNel frattempo una passeggera chiede a Lisa di spiegarle una frase di un libro che lei le aveva regalato durante l'attesa e Lisa ne approfitta per scriverci un messaggio di aiuto, scoperto per\u00f2 da Jackson, che per farla smettere le d\u00e0 una testata, facendole perdere i sensi. Risvegliatasi, Jackson la obbliga a rifare la chiamata, ma cade la linea, cos\u00ec Lisa chiede di poter andare in bagno, dove con la schiuma del sapone scrive un messaggio sullo specchio. Ma Jackson entra anche lui in bagno e cercando di soffocarla la minaccia di smetterla con i suoi tentativi. Tornati ai loro posti, Jackson la obbliga di nuovo a chiamare Miami e questa volta la controlla. Finito il viaggio, prima di scendere dall'aereo Lisa riesce a colpirlo alla gola con una penna, mentre stanno tutti recuperando i propri bagagli. Vista la presenza di testimoni per questo suo gesto, Lisa inizia a scappare nei meandri dell'aeroporto, inseguita da Jackson. Riesce fortunosamente a rubare una macchina, e telefona all'albergo, dove ordina all'amica e sua dipendente Cynthia di attivare l'allarme antincendio, in modo da far uscire tutti dall'albergo, riuscendo finalmente a salvare il politico e la famiglia dal missile che si abbatte in quella che era la loro stanza.\nLisa rientra a casa, dove prima incontrer\u00e0 un uomo armato di pistola, che stava per andare a uccidere suo padre, e riesce ad investirlo e a ucciderlo. Dopo di che sorprende anche Jackson che era riuscito a raggiungerla. Lisa va al piano superiore e si nasconde. Chiudendo la porta di una camera per evitare che lui possa entrare, trova Jackson in agguato dietro la porta: ne nasce una colluttazione in cui Lisa riesce a ferire Jackson con la pistola sottratta al cadavere dell'altro killer, ma in cui alla fine viene sopraffatta. \u00c8 suo padre a uccidere infine Jackson salvando Lisa che, tornata in albergo e ringraziata dal politico, brinda con l'amica Cynthia: ma non con un Bay Breeze."}
{"id": "1179444", "revid": "71433", "url": "https://it.wikipedia.org/wiki?curid=1179444", "title": "Red eye", "text": ""}
{"id": "1179446", "revid": "399", "url": "https://it.wikipedia.org/wiki?curid=1179446", "title": "Vicente Huidobro", "text": "Ideatore del creazionismo poetico, \u00e8 considerato fra i quattro maggiori poeti cileni, insieme con Neruda, De Rokha e la Mistral.\nBiografia.\nI primi anni.\nHuidobro nacque in una famiglia ricca con inquietudini culturali nella quale la madre, Mar\u00eda Luisa Fern\u00e1ndez Concha, era un'attiva femminista. Dopo aver trascorso alcuni anni in Europa, entr\u00f2 nel collegio gesuita di Santiago e successivamente studi\u00f2 lettere all'Universit\u00e0 del Cile. Nel 1911 pubblic\u00f2 \"Ecos del alma\", di tendenza modernista; l'anno dopo si spos\u00f2 e diresse la rivista \"Musa Joven\", nella quale apparve gran parte del suo successivo libro \"Canciones en la noche\" e il suo primo calligramma, \"Tri\u00e1ngulo arm\u00f3nico\".\nNel 1913 diresse con Carlos D\u00edaz Loyola, il cui nome d'arte \u00e8 Pablo de Rokha, i tre numeri della rivista \"Azul\" pubblicandovi la raccolta di poesie \"La gruta del silencio\" e \"Canciones en la noche\".\nNel 1914 tiene la conferenza \"Non Serviam\", dove espone il suo credo estetico. In \"Pasando y pasando\" espone i suoi dubbi religiosi e le sue critiche contro i gesuiti, suscitando alcune polemiche; pubblica poi \"Las pagodas ocultas\" nel (1916), libro di \"salmi, poesie in prosa e saggi\", firmati per la prima volta con il nome di Vicente Huidobro.\nIn Argentina, Francia e Spagna.\nNel 1916 si reca a Buenos Aires pronunciandovi una conferenza sulla poesia nell'Universit\u00e0, abbozzando la sua teoria creazionista. S'imbarca poi, con la moglie e i figli, per l'Europa: a Madrid conosce Rafael Cansinos Assens, col quale era gi\u00e0 in corrispondenza dal 1914. \u00c8 a Parigi durante la Prima guerra mondiale e vi pubblica \"Ad\u00e1n\" (1916), opera che chiude il primo periodo della sua formazione. Quello stesso anno in Argentina usciva anche \"El espejo de agua\", opera breve di nove poesie, con la quale inizia l'espressione della sua nuova estetica.\nNel 1917 collabora con la rivista \"Nord-Sud\" diretta da Pierre Reverdy, dove pubblicano Guillaume Apollinaire, Tristan Tzara, Jean Cocteau, Andr\u00e9 Breton, Louis Aragon, Max Jacob e altri, finch\u00e9 una disputa col direttore lo costringe a cessare la collaborazione. \u00c8 in rapporto con le avanguardie parigine: con Pablo Picasso, Juan Gris, Jacques Lipchitz, Francis Picabia, Joan Mir\u00f3, Max Ernst, Paul \u00c9luard e Blaise Cendrars, oltre a quelli gi\u00e0 citati. Pubblica \"Horizon Carr\u00e9\" nel 1917 che include poesie gi\u00e0 apparse ne \"El espejo de agua\", tradotte in francese con l'aiuto di Juan Gris e presentate in modo tipograficamente avanzato.\nNell'ottobre del 1918 Huidobro va a Madrid, inaugurando una serie di viaggi annuali nella capitale spagnola. Vi prende contatto con Robert e Sonia Delaunay, rifugiati in Spagna, e rinnova la sua amicizia con Rafael Cansinos Assens. Nel caff\u00e8 \"Pombo\" frequenta, tra gli altri, Guillermo de Torre, Isaac del Vando-Villar, Mauricio Bacarisse e Ram\u00f3n G\u00f3mez de la Serna, e vi divulga le teorie delle avanguardie parigine e il proprio movimento creazionista, che far\u00e0 nascere il movimento artistico dell'Ultraismo. Corrisponde con Tristan Tzara, collaborando con la sua rivista \"Dada\". A Madrid pubblica nel 1918 simultaneamente quattro libri, \"Hallali\" e \"Tour Eiffel\" in francese, e \"Poemas \u00c1rticos\" y \"Ecuatorial\" in spagnolo, ristampando \"El Espejo de Agua\". Nel 1919, in un altro dei suoi viaggi a Madrid, port\u00f2 con s\u00e9, secondo Rafael Cansinos Assens, gli appunti del \"Voyage en parachute\", che sar\u00e0 il futuro \"Altazor\". Tiene diversi corsi in varie universit\u00e0 e s'interessa di scienza occulte, astrologia, alchimia, cabala e occultismo.\nNel 1920 continua ancora a scrivere a Parigi e a collaborare con Am\u00e9d\u00e9e Ozenfant e Le Corbusier ne \"L'Esprit Nouveau\", rivista diretta da Paul Derm\u00e9e, a \"La Bataille Litt\u00e9raire\", a \"La Vie des Lettres\", a \"Le C\u0153ur \u00e0 Barbe\" e ad \"Actino\", ma scrive anche per riviste ultraiste spagnole: \"Grecia\", la \"Revista Cervantes\", \"Tableros\" e \"Ultra\". Nel quotidiano \"El Liberal\" di Madrid, Enrique G\u00f3mez Carrillo pubblica un'intervista a Pierre Reverdy, che si attribuisce la paternit\u00e0 del creazionismo e accusa Huidobro di aver antedatato l'edizione de \"El espejo de agua\". La rivista \"Grecia\" solidarizza con Huidobro che parte in agosto per Madrid, per respingere le accuse di Enrique G\u00f3mez Carrillo.\nIl Creazionismo.\nIl creazionismo vuole fare della poesia uno strumento di creazione assoluta, nel senso che questa deve avere significato in s\u00e9 stessa, indipendentemente dalla funzione referenziale del linguaggio, ossia dagli oggetti e dalle situazioni che esso pretende di evocare.\nSi creerebbe cos\u00ec una sorta di \u00abalgebra del linguaggio\u00bb, in modo che i segni linguistici acquistino valore per la loro capacit\u00e0 di esprimere bellezza in s\u00e9 e non per il loro significato sostanziale. Huidobro stesso descrive, nella sua raccolta di saggi \"Manifesti\", del 1925, cosa sia una poesia \"creata\": \u00ab\u00c8 una poesia nella quale ogni parte che la costituisce, e tutto l'insieme, mostra un fatto nuovo, indipendente dal mondo esterno, slegato da qualunque altra realt\u00e0 che non sia la propria, che prende il suo posto nel mondo come fenomeno singolo, a parte, distinto dagli altri. Questa poesia \u00e8 qualcosa che non pu\u00f2 esistere se non nella testa del poeta. E non \u00e8 bella perch\u00e9 ricorda qualcosa, perch\u00e9 ricorda cose viste, a loro volta belle, n\u00e9 perch\u00e9 descriva cose belle che potremmo anche vedere. \u00c8 bella in s\u00e9 e non ammette termini di comparazione. E nemmeno pu\u00f2 essere concepita fuori dal libro. Niente le somiglia del mondo esterno; rende reale quel che non esiste, cio\u00e8 si fa realt\u00e0 a se stessa. Crea il meraviglioso e gli d\u00e0 vita propria. Crea situazioni straordinarie che non potranno mai esistere nel mondo oggettivo, per cui dovranno esistere nella poesia perch\u00e9 esistano da qualche parte. Quando scrivo: \"L'uccello fa il nido nell'arcobaleno\", si presenta un fatto nuovo, qualcosa che non avevate mai visto, che mai vedrete e che tuttavia vi piacerebbe molto vedere. Il poeta deve dire quelle cose che mai si direbbero senza di lui. Le poesie create acquisiscono proporzioni cosmogoniche; ci danno in ogni momento il vero sublime, quel sublime del quale i testi ci presentano esempi tanto poco convincenti. E non si tratta del sublime eccitante e grandioso, ma di un sublime senza pretese, senza terrore, che non vuole opprimere o schiacciare il lettore: un sublime da taschino. La poesia creazionista si compone di immagine create, di situazioni create, di concetti creati; non stiracchia alcun elemento della poesia tradizionale, salvo che in essa quegli elementi sono integralmente inventati, senza preoccuparsi assolutamente della loro realt\u00e0 o veridicit\u00e0 precedenti l'atto della realizzazione\u00bb.\nNel 1921 appare a Madrid il primo numero di \"Creaci\u00f3n, Revista Internacional de Arte\", da lui fondata e diretta, con immagini di una scultura di Jacques Lipchitz e di dipinti di Georges Braque, Pablo Picasso, Juan Gris e Albert Gleizes. Il secondo numero appare a novembre a Parigi, col titolo \"Cr\u00e9ation. Revue d'Art\". A dicembre tiene quella conferenza sulla poesia che gli servir\u00e0 da prologo all'edizione spagnola di \"Temblor de Cielo\". Pubblica anche \"Saisons Choisies\", un'antologia di sue poesie.\nNel 1922 espone nel \"Branche Studio\" di Parigi la sua teoria sulla creazione pura, tenendo conferenze sul tema a Berlino e Stoccolma e collabora alla rivista polacca \"Nowa Sztuka\". Una sua esposizione di poesie dipinte, presentata al teatro parigino Edouard VII, viene chiusa in anticipo per essere troppo d'avanguardia e fallisce il progetto di pubblicarle. Collabora con Sonia Delaunay nella creazione di \"Robes-po\u00e8mes\". \u00c8 amico dei musicisti Edgar Var\u00e8se, Erik Satie e Georges Auric e a luglio organizza con altri il ballo \"Salle Bullier\", in una tappa di intensa attivit\u00e0 sociale.\nNel 1923 Guillermo de Torre, in un articolo nella rivista \"Alfar\" di settembre, polemizza con Huidobro accusandolo di aver copiato il creazionismo dall'uruguaiano Julio Herrera y Reissig. Scrive la sceneggiatura del film \"Cagliostro\" e pubblica \"Finis Britanniae\", cr\u00edtica dell'imperialismo britannico, che viene sequestrato l'anno successivo, suscitando polemiche e interesse nella stampa europea. Entra a far parte della Massoneria francese e conosce Miguel de Unamuno, in esilio a Parigi, e pubblica il terzo numero di \"Cr\u00e9ation\", dove appare il suo \u00abManifeste peut-\u00eatre\u00bb e risponde alle accuse di Guillermo de Torre; alla rivista collaborano Tristan Tzara, Ren\u00e9 Crevel, Juan Larrea ed Erik Satie.\nCollabora ad altre riviste francesi e nel 1925 continua la polemica con Guillermo de Torre, dopo che questi pubblica le \"Literaturas europeas de Vanguardia\". In pieno Surrealismo, pronuncia la conferenza \"L'inconscient et I'inspiration artistique\". In aprile torna in Cile ed entra in politica fondando in agosto \"Acci\u00f3n. Diario de Purificaci\u00f3n Nacional\", e viene percosso davanti alla sua casa, dopo aver denunciato attivit\u00e0 fraudolente di alte personalit\u00e0 politiche e amministrative e il 21 novembre il suo giornale viene chiuso. Huidobro risponde continuando l'impegno politico e fondando un nuovo periodico, \"La Reforma\". La giovent\u00f9 progressista cilena lo candida simbolicamente alla Presidenza della Repubblica ma intanto subisce un secondo attentato: una bomba esplode davanti alla sua casa. Collabora alle riviste \"Andamios\", \"Panorama\" e \"Ariel\" e pubblica \"Automne R\u00e9gulier\" e \"Tout \u00e0 coup\", con poesie che si oppongono alle tendenze surrealiste, e \"Manifestes\", dove raccoglie una serie di saggi e proclami che esprimono la sua posizione estetica.\nNel 1926 pubblica nella rivista \"Panorama\" una poesia che diverr\u00e0 poi un frammento del \"Canto IV de Altazor\". Nel 1927 si reca a New York conoscendo Charles Chaplin, Douglas Fairbanks e Gloria Swanson; qui progetta la trasposizione cinematografica del suo racconto \"Cagliostro\". Scrive anche il \"Canto a Lindbergh\", una poesia che esalta l'eroismo dell'aviatore.\nTornato in Europa dirige insieme con Tristan Tzara la sezione letteraria \"Feuille Volante\" dei \"Cahiers d'Art\". Inizia a scrivere la novella \"M\u00edo Cid Campeador\" che finisce entro l'anno, e intanto scopre di essere erede del marchesato di \"Casa Real\", titolo nobiliare che la madre, anni dopo, gli trasmette. Nel 1929 continua a lavorare su \"Altazor\", una lunga poesia che rappresenta il suo capolavoro, e inizia \"Temblor de Cielo\". Fa scandalo il suo secondo matrimonio con Ximena, secondo il rito islamico,\nNel 1930 \u00e8 in vacanza in Italia con l'amico Roberto Su\u00e1rez Barros e scrive la \u00abnovela de anticipaci\u00f3n\u00bb \"La Pr\u00f3xima\"; pubblica nella \"Revue Europ\u00e9enne\" la poesia \u00abChanson de l'\u0153uf et de l'infini\u00bb, nel 1941 uscito in versione spagnola col titolo di \"Ver y Palpar\". Pubblica anche un frammento in francese di \"Altazor\", nella rivista \"Transition\".\nTornato nel 1931 a Madrid per favorire la pubblicazione di \"Altazor\" e di \"Temblor de Cielo\", assiste al recital \"Poeta en Nueva York\" di Federico Garc\u00eda Lorca; ha anche una disputa, per motivi politici, con Luis Bu\u00f1uel. In vacanza con Hans Arp ad Arcachon, scrivono insieme i testi di \"Trois Nouvelles Exemplaires\". Conosce il pittore uruguaiano Joaqu\u00edn Torres-Garc\u00eda e pubblica \"Portrait of a Palad\u00edn\", la versione inglese del \"M\u00edo Cid Campeador\".\nIl ritorno in Cile.\nRitorna in Cile nel 1932 a seguito della crisi economica mondiale; qui pubblica \"Gilles de Ra\u00edz\". Nel 1933 vive un'intensa attivit\u00e0 politica a favore del Partito Comunista cileno; nella rivista \"Europa\" di Barcellona pubblica il \"Manifiesto a la juventud de Hispanoam\u00e9rica\" proponendo la creazione di una repubblica formata da Bolivia, Cile, Paraguay e Uruguay.\nNel 1934 si occupa di critica cinematografica nella stampa di Santiago e gli nasce il quinto figlio, cui d\u00e0 il nome di Vladimir, in onore di Lenin. Pubblica, in un anno d'intensa attivit\u00e0 editoriale, \"Cagliostro\", \"La Pr\u00f3xima. Historia que pas\u00f3 en un tiempo m\u00e1s\", \"Pap\u00e1 o el diario de Alicia Mir\", una novella scritta in forma di diario, e il testo teatrale \"En la Luna\". Fonda con Omar C\u00e1ceres e Eduardo Anguita la rivista \"Vital/Ombligo\".\nNel 1935 sorge una polemica fra Huidobro e Pablo Neruda quando a Vicente \u00e8 dato maggior rilievo nell\"'Antolog\u00eda de Poes\u00eda Chilena Nueva\" de Eduardo Anguita y Volodia Teitelboim; pubblica \"Tres Novelas Ejemplares\". Nel 1936, con Pablo Picasso, Hans Arp, Vasily Kandinsky, Robert e Sonia Delaunay e altri, firma il \"Manifiesto Dimensionista\". Scrive articoli antifascisti per il quotidiano \"La Opini\u00f3n\" e aderisce al \"Frente Popular Chileno\", scrivendo diffusamente di politica. Fondata la rivista \"Total\", promuove la solidariet\u00e0 degli scrittori cileni con i repubblicani spagnoli in guerra contro i franchisti, scrive, a questo proposito, \"Est\u00e1 sangrando Espa\u00f1a\" e parte per la Spagna, partecipando alla guerra civile a fianco dei repubblicani.\nIn Spagna vi \u00e8 anche Neruda e fra i due continua la polemica, tanto che l\"'Association Internationale des Escrivains pour la D\u00e9fense de la Culture\" interviene in maggio da Parigi mandando a entrambi una lettera che li invita a cessare i contrasti: la firmano, tra gli altri, Tristan Tzara, Alejo Carpentier, C\u00e9sar Vallejo y Juan Larrea. Huidobro partecipa a Valencia al Congresso degli intellettuali antifascisti. Tornato in Cile, pubblica la prosa poetica \"Fuera de aqu\u00ed\" rivolta ai militari fascisti italiani in visita in Cile, fatto che gli procura una nuova aggressione. Pubblica la poesia \"Gloria y Sangre\".\nNel 1938 nasce la \"Mandr\u00e1gora\", il movimento surrealista cileno i cui aderenti si riuniscono in casa di Huidobro; \u00e8 anche l'anno in cui muore la madre, Mar\u00eda Luisa Fern\u00e1ndez. In luglio esce il secondo e ultimo numero di \"Total\".\nNel 1939 pubblica \"S\u00e1tiro o el Poder de las Palabras\", nel 1940 le tre \"Cartas al T\u00edo Sam\" e l'anno dopo \"Ver y Palpar\" e \"El Ciudadano del Olvido\".\nGli ultimi anni.\nNel 1944 fonda la sua ultima rivista, \"Actual\", il cui unico numero appare a settembre, mentre a novembre tiene a Montevideo la conferenza \"Introducci\u00f3n a la poes\u00eda\". Va poi a Parigi liberata come corrispondente e nel 1945 trasmette le sue cronache per la \"Voce dell'America\" ed \u00e8 a Berlino con le truppe alleate.\nDivorziato dalla moglie Ximena, torna a Santiago con la terza moglie Raquel Se\u00f1oret. L'anno successivo si stabilisce a Cartagena, cittadina costiera del Cile centrale dove, nel 1947, ha un ictus cerebrale, forse a causa di una ferita di guerra, e il 2 gennaio 1948 muore nella sua casa. Secondo i suoi desideri, \u00e8 sepolto in una collina di fronte al mare: la figlia maggiore Manuela ed Eduardo Anguita scrissero l'epitaffio:"}
{"id": "1179447", "revid": "599013", "url": "https://it.wikipedia.org/wiki?curid=1179447", "title": "Justin Hoyte", "text": "Caratteristiche tecniche.\nIl suo ruolo naturale \u00e8 quello di terzino destro, ma pu\u00f2 giocare anche come difensore centrale.\nCarriera.\nCresciuto nell'Arsenal, dopo aver militato per molti anni nei settori giovanili dei \"Gunners\", ha debuttato in prima squadra ed in Premier League nel 2003.\nNella stagione 2005-2006 ha giocato in prestito al Sunderland, dove ha collezionato 27 presenze ed un gol.\nIl 16 agosto 2008, \u00e8 stato acquistato dal .\nA dicembre del 2013 passa in prestito al Millwall, squadra che milita in Championship."}
{"id": "1179448", "revid": "287204", "url": "https://it.wikipedia.org/wiki?curid=1179448", "title": "Peugeot DMA", "text": "Il DMA era un autocarro prodotto dal 1941 al 1946 dalla Casa automobilistica francese Peugeot. Dal 1946 al 1950 furono prodotti i modelli che lo rimpiazzarono, sempre derivati dal DMA stesso.\nProfilo.\nLanciato nel 1941, il DMA fu il primo veicolo, tra quelli prodotti dalla Peugeot, in generale che adott\u00f2 un abitacolo in posizione molto avanzata. Riscosse subito un buon successo commerciale, grazie soprattutto alla sua maneggevolezza e alla possibilit\u00e0 di trasportare un carico massimo di ben 2 tonnellate, grazie anche al retrotreno dotato di ruote gemellate. In totale gli esemplari di DMA prodotti furono 8046.\nIl DMA montava il motore gi\u00e0 utilizzato dalla Peugeot 402, vale a dire un 4 cilindri in linea da 2142 cm\u00b3 di cilindrata, con distribuzione a valvole in testa. Sul DMA, tale motore era per\u00f2 depotenziato a soli 45 CV (dai 65 originari), pertanto le prestazioni scesero a 70\u00a0km/h di velocit\u00e0 massima. Chiaramente, un simile decremento di potenza si ripercosse negativamente sul consumo di carburante. A 50\u00a0km/h, con un litro di benzina (i motori a gasolio erano ancora agli albori) si riuscivano a percorrere non pi\u00f9 di 5 km!\nEssendo in pieno periodo bellico e scarseggiando le risorse, il DMA a benzina fu temporaneamente tolto di produzione e venne proposto invece con motore a gas, con il quale per\u00f2 la potenza scendeva addirittura a soli 34 CV, penalizzando ulteriormente le prestazioni.\nTerminata la guerra, il DMA fu riproposto nuovamente con motore a benzina e la produzione and\u00f2 avanti fino al settembre 1946, anno in cui fu rimpiazzato dal DMAH, un autocarro simile al DMA, ma con qualche aggiornamento di dettaglio, come il cassone saldato anzich\u00e9 rivettato e la presenza dei vetri discendenti in luogo di quelli fissi. Il DMAH fu prodotto fino al 1948.\nA partire da quell'anno fu invece proposto il Q3A, una nuova variazione sul tema DMA, consistente in una semplificazione del modello originario: innanzitutto, il retrotreno non era pi\u00f9 gemellato e ci\u00f2 comport\u00f2 una drastica riduzione del carico utile, che scese a 14 quintali. Inoltre, il motore utilizzato non fu pi\u00f9 quello della 402, ma il pi\u00f9 piccolo motore da 1290\u00a0cm\u00b3 della Peugeot 203, con potenza massima limitata a 40 CV. La velocit\u00e0 massima era di 65\u00a0km/h ed il consumo era di 14 litri/100\u00a0km. Il Q3A fu prodotto in 4207 esemplari fino al 1950, anno in cui fu rimpiazzato dal Peugeot D3."}
{"id": "1179451", "revid": "767487", "url": "https://it.wikipedia.org/wiki?curid=1179451", "title": "Comunit\u00e0 montana Bassa Valle di Susa e Val Cenischia", "text": "La Comunit\u00e0 montana Bassa Valle di Susa e Val Cenischia era un comprensorio montano del Piemonte.\nStoria.\nL'ente ha unito, fino al 2009, 23 comuni della bassa val di Susa. L'alta val di Susa era invece raccolta dalla Comunit\u00e0 montana Alta Valle di Susa.\nNella sua denominazione era ricordata anche la Val Cenischia, valle laterale della val di Susa, la quale diramandosi dalla citt\u00e0 di Susa sale al Colle del Moncenisio.\nSuo scopo principale era quello di favorire lo sviluppo della parte di valle nella salvaguardia del patrimonio ambientale e culturale proprio.\nNegli anni aveva sviluppato soprattutto le seguenti attivit\u00e0:\nLa sede della Comunit\u00e0 montana si trovava a Bussoleno.\nA partire dal 28 agosto 2009, l'ente \u00e8 stato amministrato in regime di commissariamento in virt\u00f9 del processo di unificazione con le Comunit\u00e0 montane dell'Alta valle di Susa e della Val Sangone. I tre enti unificati hanno portato alla costituzione della Comunit\u00e0 montana Valle Susa e Val Sangone, la cui elezione dell'organo direttivo \u00e8 avvenuta il 7 novembre 2009 a Bussoleno."}
{"id": "1179453", "revid": "968255", "url": "https://it.wikipedia.org/wiki?curid=1179453", "title": "Rino Cammilleri", "text": "Biografia.\nLaureato in Scienze Politiche a Pisa con una tesi su Juan Donoso Cort\u00e9s, vi \u00e8 stato assistente di Diritto Diplomatico e Consolare. Ha insegnato sociologia e materie giuridiche ed economiche, per poi dedicarsi esclusivamente all'attivit\u00e0 di giornalista, scrittore e, occasionalmente, di soggettista per fumetti e cantautore.\nDurante gli anni universitari partecip\u00f2 al Movimento Studentesco, ma successivamente abbracci\u00f2 la fede cattolica, ispiratrice della sua successiva attivit\u00e0 letteraria.\nSaggista e romanziere, \u00e8 uno dei pi\u00f9 noti apologeti italiani. Attualmente collabora con \"Il Giornale\", sul quale tiene la rubrica \"Il Santo del Giorno\", con \"Il Timone,\" con il quotidiano on-line \"La Nuova Bussola Quotidiana\" e con la rivista \"Pepe\".\nHa pubblicato anche due album di musica alternativa: \"Citt\u00e0 di luce\" (1986) ed \"I cavalieri\" (1989) entrambi prodotti da Edizioni Krinon; nel 1995 \u00e8 uscita la raccolta \"Rino Cammilleri\" prodotta dalla Cosmorecord di Fabio Marchignoli."}
{"id": "1179454", "revid": "6923", "url": "https://it.wikipedia.org/wiki?curid=1179454", "title": "Carp fishing", "text": ""}
{"id": "1179455", "revid": "1965277", "url": "https://it.wikipedia.org/wiki?curid=1179455", "title": "Jean Servais Stas", "text": "Stas nacque a Lovanio dove trascorse la propria infanzia e quindi, presso la locale Universit\u00e0, intraprese lo studio della fisica ma in seguito rivolse il proprio interessa alla chimica.\nSi specializz\u00f2 presso l'\u00c9cole Polytechnique sotto la direzione di Jean Baptiste Dumas, con il quale determin\u00f2 la massa atomica del carbonio.\nDal 1840 ricopr\u00ec l'incarico di professore all'\u00c9cole Militaire Royale di Bruxelles.\nAcquis\u00ec una fama internazionale riuscendo a determinare la massa atomica di molti elementi con una precisione mai raggiunta in precedenza, utilizzando come standard la massa atomica dell'ossigeno uguale a 16. Dimostr\u00f2 anche che, al contrario di quanto di credeva al tempo secondo l'ipotesi del fisico inglese William Prout, la massa atomica degli elementi chimici non \u00e8 necessariamente un multiplo intero della massa atomica dell'idrogeno.\nI lavori e le teorie di Stas furono importanti pilastri sui quali pot\u00e9 essere ipotizzata e costruita la tavola periodica degli elementi.\nA seguito di una grave malattia alla gola, Stas si ritir\u00f2 dall'attivit\u00e0 scientifica nel 1869.\nI suoi lavori ed i suoi studi gli valsero la Medaglia Davy nel 1885."}
{"id": "1179456", "revid": "33689", "url": "https://it.wikipedia.org/wiki?curid=1179456", "title": "Pat Carroll (attrice)", "text": "Ha avuto molti ruoli in TV, ma \u00e8 molto conosciuta per il ruolo di casalinga nella serie del 1960 \"The Danny Thomas Show\" e per numerose partecipazioni alla televisione infantile.\nBiografia.\nCarroll \u00e8 nata a Shreveport, in Louisiana, figlia di Kathryn Angela e Maurice Clifton Carroll. Trasferitasi poi a Los Angeles, si laure\u00f2 successivamente all'Immaculate Heart High School. Nel 1956, Carroll vinse un Emmy Award per le fiction \"Caesar's Hour\" e \"Make Room for Daddy\". Molto pi\u00f9 tardi, nel 1980, ha preso parte al doppiaggio di numerosi cartoni animati come \"A Pup Named Scooby Doo\", \"Galaxy High\" e \"In viaggio con Pippo\". Nota al pubblico per aver poi dato la voce alla strega del mare Ursula in \"La sirenetta\" e la saga di \"Kingdom Hearts\", nel 2005 ha inoltre interpretato un personaggio della serie televisiva \"E.R. - Medici in prima linea\". Nel 2007, \u00e8 diventata poi la prima direttrice dell'Intercontinental Television in Houston, Texas.\nDoppiatrici italiane.\nDa doppiatrice \u00e8 sostituita da:"}
{"id": "1179458", "revid": "599013", "url": "https://it.wikipedia.org/wiki?curid=1179458", "title": "Giuseppini del Belgio", "text": "I Giuseppini del Belgio (in latino \"Institutum Iosephitarum Gerardimontensium\") sono un istituto religioso maschile di diritto pontificio: membri di questa congregazione clericale pospongono al loro nome la sigla C.I.\nStoria.\nLa congregazione venne fondata nel 1817 a Geraardsbergen, nelle Fiandre Orientali, dal canonico Constant van Crombrugghe come comunit\u00e0 di laici per l'educazione dei figli del popolo: nel 1830 venne eretta in congregazione laicale di diritto diocesano da Jean-Fran\u00e7ois Van de Velde, vescovo di Gand, che ne nomin\u00f2 superiore generale Van den Bossche.\nNel giro di pochi anni si evolse per diventare un'istituzione di educazione e di istruzione secondaria rivolta soprattutto ai figli della borghesia. Nel 1837 i religiosi dell'istituto adottarono il nome di \"Giuseppini\" e fondarono a Melle un pensionato di lettere moderne: le loro divennero scuole intermedie tra quelle dei lasalliani e i collegi di lettere antiche.\nNel 1840, alcuni membri cominciarono a prepararsi al sacerdozio e nel 1842 il vescovo Louis-Joseph Delebecque diede loro un regolamento, avviando la trasformazione dell'istituto in congregazione clericale: il 26 settembre 1863 la congregazione ottenne da papa Pio IX il decreto di lode.\nNel 1869 i Giuseppini aprirono la prima filiale in Inghilterra, poi altre in Repubblica Democratica del Congo.\nAttivit\u00e0 e diffusione.\nI Giuseppini si dedicano all'istruzione e all'educazione cristiana della giovent\u00f9, al ministero sacerdotale e alle missioni \"ad gentes\".\nOltre che in Belgio, sono presenti nel Regno Unito, negli Stati Uniti d'America e in Africa (Repubblica Democratica del Congo, Gabon, Camerun); la sede generalizia \u00e8 a Geraardsbergen.\nL'istituto, alla fine del 2004, contava 14 case con 113 professi, 84 dei cui sacerdoti."}
{"id": "1179461", "revid": "1783371", "url": "https://it.wikipedia.org/wiki?curid=1179461", "title": "Epitelio pavimentoso", "text": "L'epitelio pavimentoso (o \"squamoso\") \u00e8 un epitelio caratterizzato dalla forma appiattita delle cellule del suo strato superficiale. L'epitelio pavimentoso pu\u00f2 presentare uno o pi\u00f9 strati di cellule venendo rispettivamente detto epitelio pavimentoso \"semplice\" (o \"monostratificato\") e \"complesso\" (o \"pluristratificato\"). Pu\u00f2 svolgere svariate funzioni: trofiche e di scambio, di rivestimento e protezione o anche di secrezione.\nEpitelio pavimentoso semplice.\nL'Epitelio pavimentoso semplice o \"monostratificato\" presenta un solo strato di cellule appiattite a contatto con la membrana basale. Dall'alto, le cellule sono strettamente giustapposte, con forme geometriche poligonali irregolari. In sezione trasversale appaiono sottili, con un lieve rigonfiamento al centro generato dal nucleo.\nA causa della sua sottigliezza non \u00e8 adibito a funzioni protettive, ma \u00e8 particolarmente adatto per regolare la filtrazione e la diffusione, come nel caso della capsula di Bowman del rene e negli alveoli polmonari, dove forma delle barriere facilmente attraversabili per gli scambi con i fluidi interstiziali e tra il sangue e l'aria atmosferica.\nNell'uomo si trova sulla superficie degli alveoli polmonari dove regola lo scambio di gas tra il sangue e l'aria, nell'apparato urinario in alcune parti della capsula di Bowman, riveste la superficie interna della membrana del timpano nell'orecchio, etc.\nL'endotelio che riveste i vasi sanguigni e il mesotelio che riveste le cavit\u00e0 sierose (pleura, pericardio e peritoneo) sono anche epiteli pavimentosi semplici.\nEpitelio pavimentoso composto.\nL'Epitelio pavimentoso composto o \"pluristratificato\" riveste le parti umide del corpo. Presenta due o pi\u00f9 strati di cellule, di cui solo il pi\u00f9 profondo \u00e8 a contatto con la membrana basale, le cellule degli strati pi\u00f9 profondi spesso non sono di forma appiattita, ma per convenzione l'epitelio viene classificato in base allo strato superficiale.\nLo strato pi\u00f9 profondo o \"basale\" presenta cellule con spiccate caratteristiche staminali, metabolicamente molto attive e proliferanti, si possono trovare anche numerose invaginazioni chiamate \"creste epiteliali\" che formano le \"papille connettivali\" all'interno delle quali si inseriscono i capillari che nutrono l'epitelio, altrimenti privo di vascolarizzazione.\nNello strato intermedio o \"spinoso\" le cellule iniziano a differenziarsi, le cellule sono unite da desmosomi che al microscopio ottico appaiono come dei sottili ponti tra le cellule e prendono il nome di \"spine\".\nGli strati superficiali differenziano l'epitelio pavimentoso in \"cheratinizzato\" e \"non cheratinizzato\".\nNon cheratinizzato.\nNell'epitelio pavimentoso non cheratinizzato, detto pi\u00f9 propriamente \"non corneificato\", le cellule dello strato superficiale, disposte in cinque-dieci ordini, sono appiattite e la loro protezione e idratazione \u00e8 dovuta alle secrezioni mucose riversate dalle ghiandole sulla superficie epiteliale.\nSi trova nella mucosa di bocca, faringe, esofago e retto, nell'uretra, sulla superficie anteriore della cornea e nella vagina.\nLe cellule degli epiteli pavimentosi non cheratinizzati possono contenere tracce di cheratina a prova della loro capacit\u00e0 di esprimere i geni per tale proteina, infatti a seguito di traumi o patologie si pu\u00f2 assistere ad una cheratinizzazione.\nCheratinizzato.\nL'epitelio cheratinizzato per eccellenza \u00e8 l'epidermide (cio\u00e8 la cute), le cellule dello strato spinoso sintetizzano numerosi cheratinosomi e tonofibrille. Avvicinandosi agli strati superficiali (\"strato granuloso\" e \"strato lucido\") si creano accumuli di cheratina e la cellula inizia un processo di apoptosi trasformandosi in lamelle appiattite di cheratina. Gli spazi intercellulari vengono riempiti da lipidi secreti dalle stesse cellule che impermeabilizzano la struttura.\nIn questo tipo di epitelio pavimentoso avviene un processo di divisione differenziativa delle cellule che dunque vanno incontro ad una mitosi bivalente: produzione di cellule staminali e quindi indifferenziate, e al contempo produzione di cellule staminali commissionate che poi si differenzieranno, in modo tale da assicurare un continuo ricambio di cellule differenziate dello strato apicale che tendono a desquamare.\nQuesto strato superficiale impermeabile \u00e8 detto \"strato corneo\" e pu\u00f2 variare di spessore a seconda delle sollecitazione meccaniche a cui \u00e8 esposto il distretto anatomico. \nQuesto trova un riscontro pratico nell'epitelio della mano di un contadino o di un muratore, ad esempio, la quale mostrer\u00e0 chiari segni di cheratinizzazione con una epidermide dura al tatto, a differenza di una mano non sottoposta a sollecitazioni come pu\u00f2 essere quella di un insegnante o di un impiegato, che mostreranno modesta cheratinizzazione e dunque una epidermide pi\u00f9 morbida al tatto."}
{"id": "1179462", "revid": "120312433", "url": "https://it.wikipedia.org/wiki?curid=1179462", "title": "Dataria apostolica", "text": "La Dataria apostolica (originariamente denominata \"Dataria de' Brevi\", e successivamente \"Dataria de' Brevi e de' Lotti\") era un importante ufficio della Curia romana creato nel XIV secolo con competenze in materia di benefici ecclesiastici e di grazie; era presieduto da un \"datario\", che non era necessariamente un cardinale, anche se per consuetudine, l'incarico era quasi sempre ricoperto da un porporato. Prima della riforma della Dataria del 1908, per lunghi periodi il titolo di datario non fu in uso e la Dataria rimase presieduta da un pro-datario. \nIl nome deriva dall'apposizione della data sui documenti (come avviene civilmente nell'Ufficio del Bollo).\nStoria.\nA partire dall'XI secolo si consolid\u00f2 all'interno della Curia Romana un ufficio di funzionari dediti al disbrigo della corrispondenza e alla redazione e conservazione degli atti ufficiali: tale ufficio venne chiamato Cancelleria Apostolica. Con il crescere costante della mole di lavoro, i compiti della Cancelleria vennero in seguito suddivisi tra nuovi uffici, i pi\u00f9 importanti dei quali erano la Dataria Apostolica e la Segreteria di Stato. La Dataria aveva sede presso un palazzo (detto appunto Palazzo della Dataria) ubicato sulla salita che porta dalla zona della Fontana di Trevi fino al Palazzo del Quirinale in Roma: tale salita si chiama ancora oggi Via della Dataria.\nLe funzioni della Dataria dei Brevi erano sostanzialmente quelle di una moderna Agenzia delle Entrate: era quella, infatti, la cassa a cui affluivano tutti i proventi delle autorizzazioni e concessioni rilasciate dallo Stato pontificio (come ad esempio quelli derivanti dalla vendita dei pubblici uffici o le imposte sul lotto). Tali autorizzazioni erano dette, dal documento che le attestava, \"brevi\", da cui il nostro \"brevetto\". La Dataria finanziava direttamente, d'altra parte, anche una parte della pubblica assistenza. \nGli ufficiali della Dataria che dipendevano dal Pro-Datario erano: \nCompletavano l'organico i teologi esaminatori dei concorsi alle parrocchie, gli officiali delle spedizioni per la via denominata \"de Curia\", gli spedizionieri apostolici.\nDopo un congruo intervallo dalla caduta del potere temporale dei papi, le funzioni ormai in gran parte superflue della Dataria furono notevolmente ridotte da Pio X il 29 giugno 1908 con la costituzione apostolica \"Sapienti consilio\".\nLa Dataria apostolica venne soppressa il 15 agosto 1967 da Paolo VI con la costituzione apostolica \"Regimini Ecclesiae universae\".\nOggi la Dataria apostolica non esiste pi\u00f9; i suoi compiti sono stati in parte assorbiti dalla Segreteria di Stato, e in parte sono svolti direttamente da ogni singola Congregazione attraverso i propri funzionari.\nCronotassi dei sottodatari.\nAl sottodatario era riservata anche la carica di Segretario della Congregazione Lauretana:"}
{"id": "1179472", "revid": "22356", "url": "https://it.wikipedia.org/wiki?curid=1179472", "title": "Procolophonidae", "text": ""}
{"id": "1179473", "revid": "2149408", "url": "https://it.wikipedia.org/wiki?curid=1179473", "title": "Trafalgar", "text": ""}
{"id": "1179475", "revid": "287204", "url": "https://it.wikipedia.org/wiki?curid=1179475", "title": "Epitelio pavimentoso semplice", "text": ""}
{"id": "1179477", "revid": "119051", "url": "https://it.wikipedia.org/wiki?curid=1179477", "title": "Epitelio pavimentoso pluristratificato", "text": ""}
{"id": "1179479", "revid": "119051", "url": "https://it.wikipedia.org/wiki?curid=1179479", "title": "Epitelio pavimentoso monostratificato", "text": ""}
{"id": "1179481", "revid": "287204", "url": "https://it.wikipedia.org/wiki?curid=1179481", "title": "Epitelio pavimentoso composto", "text": ""}
{"id": "1179487", "revid": "106908", "url": "https://it.wikipedia.org/wiki?curid=1179487", "title": "Skyphos", "text": "Lo skyphos (in greco: \u03c3\u03ba\u03cd\u03c6\u03bf\u03c2, \"skyphos\", plurale \"skyphoi\", noto in italiano anche come scifo) \u00e8 un tipo di vaso greco, una profonda coppa per bere con due piccole anse, solitamente orizzontali, impostate appena sotto l'orlo; il piede \u00e8 basso o del tutto assente. In base alla fonti letterarie sembra sia possibile che in antichit\u00e0 il termine venisse utilizzato in modo simile alla nomenclatura moderna. Frequentemente viene utilizzato anche il termine \"kotyle\" (plurale \"kotylai\" - dal greco \"\u03ba\u03bf\u03c4\u03cd\u03bb\u03b7\"), che designava in antichit\u00e0 una coppa in senso e di forma generica. Il kotyle era anche un'antica unit\u00e0 di volume.\nLa forma dello skyphos varia nel tempo, a partire dal protogeometrico, e secondo gli ambiti di produzione. La forma base si stabilizza con lo skyphos corinzio del VII secolo a.C., caratterizzato da pareti sottili, orlo curvato verso l'interno, anse piccole e piede ad anello. Da alcuni esemplari tardo geometrici dotati di invaso pi\u00f9 ampio si sviluppa la tipologia greco-orientale della coppa a uccelli. In ambito attico lo skyphos assume pareti leggermente pi\u00f9 spesse, con anse robuste e piede a toro. Una seconda tipologia frequente nelle figure rosse attiche, e spesso decorata con una civetta, \u00e8 quella recante anse di forma diversa, una verticale e una orizzontale, con invaso pi\u00f9 affusolato nella parte inferiore e con piede pi\u00f9 piccolo. La forma chiamata \"cup-skyphos\" \u00e8 dotata delle caratteristiche principali dello skyphos, ma con anse che piegano verso l'alto e orlo leggermente convesso come nelle kylikes.\nCelebre forma vascolare della letteratura greca, \u00e8 infatti il vaso da cui Polifemo beve il latte nel libro IX dell'Odissea."}
{"id": "1179488", "revid": "125162279", "url": "https://it.wikipedia.org/wiki?curid=1179488", "title": "Ming-Na Wen", "text": "Biografia.\nFiglia di genitori cinesi, con i quali ancora giovanissima, 9 mesi, si trasferisce negli Stati Uniti, studia alla High School di Pittsburgh e in seguito alla Carnegie Mellon University.\nDebutta nella soap opera \"Cos\u00ec gira il mondo\", dove dal 1988 al 1991 interpreta il ruolo di Lien Hughes, successivamente partecipa a film come \"Il circolo della fortuna e della felicit\u00e0\", \"Street Fighter - Sfida finale\" e \"Complice la notte\".\nMa la notoriet\u00e0 le arriva quando interpreta, dal 1995 al 2004, la dottoressa Jing-Mei \"Deb\" Chen nella serie televisiva \"E.R. - Medici in prima linea\". Accetta di doppiare l'eroina Disney del film \"Mulan\" e presta inoltre la sua voce per \"\" e per il videogioco \"Kingdom Hearts II\".\nHa ricoperto il ruolo dell'agente Lin Mei nella serie TV \"Vanished\" e ha partecipato al film horror \"Che la fine abbia inizio\".\n\u00c8 stata impegnata sul set di \"Stargate Universe\", la terza serie di \"Stargate\" dove interpreta Camile Wray, rappresentante dell'IOA, e in quello di \"Agents of S.H.I.E.L.D.\" dove interpreta il ruolo dell'agente Melinda May.\nNel 2019 \u00e8 stata scelta per interpretare la cacciatrice di taglie/assassina Fennec Shand nella serie televisiva \"The Mandalorian;\" riprende poi il ruolo (seppure sotto forma di doppiaggio) nella serie animata \"\". Da fine 2021 \u00e8 co protagonista (al fianco di Temuera Morrison) nella serie TV spin-off \"The Book of Boba Fett\".\n\u00c8 stata sposata dal 1990 al 1993 con lo sceneggiatore Kirk Aanes e dal 1995 \u00e8 sposata con l'attore Eric Michael Zee da cui ha avuto due figli: Michaela (2000) e Cooper Dominic (2005).\nDoppiatrici italiane.\nCome doppiatrice, viene sostituita da:"}
{"id": "1179493", "revid": "745179", "url": "https://it.wikipedia.org/wiki?curid=1179493", "title": "Jack Truman", "text": ""}
{"id": "1179495", "revid": "919135", "url": "https://it.wikipedia.org/wiki?curid=1179495", "title": "Brachistocrona", "text": "In fisica matematica, la brachistocrona (dal greco \u03b2\u03c1\u03ac\u03c7\u03b9\u03c3\u03c4\u03bf\u03c2, brachistos - il pi\u00f9 breve, \u03c7\u03c1\u03cc\u03bd\u03bf\u03c2, chronos - tempo) \u00e8 una traiettoria fra due punti che verifica il principio di Fermat. Costituisce un elemento fondamentale nello studio della meccanica classica e dell'ottica geometrica, collegandosi alla legge di Snell.\nEsempio meccanico.\nSiano formula_1 e formula_2 due punti fissati. Consideriamo una massa puntiforme formula_3 che si muove in un piano verticale su una guida curva che connette due punti formula_1 e formula_2; la massa formula_3 \u00e8 soggetta al campo di gravit\u00e0. Il tempo che formula_3 impiega per andare da formula_1 a formula_2, con velocit\u00e0 iniziale nulla, dipende dalla traiettoria, che \u00e8 determinata dalla forma della guida. Contrariamente a quanto si pensa, il tempo non \u00e8 minimo se la guida \u00e8 quella di lunghezza minima fra formula_1 e formula_2 (cio\u00e8 rettilinea). La curva che permette alla particella di andare dal punto formula_1 al punto formula_2 nel minor tempo possibile \u00e8 una cicloide ed \u00e8 chiamata \"brachistocrona\", ossia \"curva del tempo pi\u00f9 corto\", e la sua determinazione \u00e8 un esempio classico di problema che si risolve con il calcolo delle variazioni. \nLa soluzione del problema \u00e8 quindi una cicloide che ha come estremi i punti formula_1 e formula_2.\nStoria.\nGi\u00e0 Galilei aveva notato che una sfera che rotola lungo un arco di cerchio arriva prima alla sua estremit\u00e0 rispetto a una che percorre la corda corrispondente, anche se la traiettoria di quest'ultima \u00e8 pi\u00f9 corta. \nIl problema fu per\u00f2 proposto per la prima volta in forma ufficiale da Johann Bernoulli nel giugno del 1696. Nella sua introduzione egli accennava al fatto che esso fosse difficoltoso anche per quei matematici che avevano ampliato la matematica con dei teoremi \"che (essi dicono) non erano conosciuti da nessuno\", con evidente allusione e sfida a Newton, che era schierato contro di lui nella disputa Newton-Leibniz. Il problema circol\u00f2 in tutta Europa e dopo poco tempo arrivarono una risposta di Leibniz, una di de l'Hopital e una dall'Inghilterra non firmata: Bernoulli riconobbe subito Newton come l'autore. Si dice addirittura che il grande scienziato inglese risolse il problema in una notte dopo un'estenuante giornata di lavoro. \nIn seguito anche Alexis Fontaine des Bertins e Jakob, fratello rivale di Johann, risolsero il problema."}
{"id": "1179498", "revid": "114407610", "url": "https://it.wikipedia.org/wiki?curid=1179498", "title": "Streptomyces", "text": "Streptomyces \u00e8 un genere di Attinomiceti, batteri gram-positivi aerobi.\nForma un micelio vegetativo molto ramificato e spesso pigmentato. Si trova soprattutto nel suolo dove utilizza diversi substrati organici come fonte di energia. Dai suoi metaboliti secondari si ricavano anche degli antibiotici come la streptomicina, molecola attiva contro la maggior parte di batteri Gram-Negativi.\nDescrizione.\nComprende oltre 500 specie tra cui:\n\u00c8 un agente della ligninolisi indispensabile nel ciclo della sostanza organica."}
{"id": "1179503", "revid": "24443", "url": "https://it.wikipedia.org/wiki?curid=1179503", "title": "Musin\u00e8", "text": ""}
{"id": "1179504", "revid": "1573940", "url": "https://it.wikipedia.org/wiki?curid=1179504", "title": "Sphaerichthys osphromenoides", "text": "Sphaerichthys osphromenoides , \u00e8 un pesce d'acqua dolce, appartenente alla famiglia \"Osphronemidae\", sottofamiglia \"Luciocephalinae\".\nDistribuzione e habitat.\nQuesto pesce \u00e8 diffuso in tutte le acque dolci dell'arcipelago indonesiano (Borneo e Sumatra) e in Malaysia.\nRiproduzione.\nLa femmina depone 20-40 uova e, dopo la fecondazione, inizia l'incubazione in bocca per due settimane, durante le quali non si nutre.\nAlimentazione.\nHa dieta onnivora, ma si ciba prevalentemente di insetti.\nAcquariofilia.\nPescato nei luoghi d'origine per la commercializzazione in acquario, non \u00e8 comunque molto diffuso. Ha carattere aggressivo nei confronti di altre specie. Pesce molto difficile da tenere richiede acqua tenera e acida e mangia cibo vivo o congelato"}
{"id": "1179507", "revid": "717966", "url": "https://it.wikipedia.org/wiki?curid=1179507", "title": "Storia di Ahikar", "text": "La Storia di Ahikar o \"Le parole di Ahikar\" \u00e8 un apocrifo dell'Antico Testamento scritto originariamente in aramaico. Il nucleo originario \u00e8 di origine giudaica e risale al V secolo a.C., con successivi ampliamenti cristiani del II secolo d.C.\nNarra la storia del Ahikar, gran visir di Assiria durante i regni di Sennacherib ed Esarhaddon (VII secolo a.C.). Privo di figli naturali adotta Nadan figlio di sua sorella come suo successore. L'ingrato Nadab per\u00f2 complotta contro lo zio, ma alla fine prevale la giustizia con la riabilitazione di Ahikar e la condanna di Nadab. \nIl protagonista \u00e8 Ahikar uh-hi\u2019kahr (\u05d0\u05d7\u05d9\u05e7\u05e8), tradotto anche come A\u1e25i\u1e33ar e Ahiqar (arabo Hayqar o Hay\u1e33ar, greco antico Ahiacharos e varianti su questa radice, armeno \u053d\u056b\u056f\u0561\u0580 [Xikar]), un sapiente celebre nel Vicino Oriente antico per la sua libert\u00e0 fuori dal comune.\nNel Codex Sinaiticus \u00e8 attestato come \"Acheicharos\" o \"Acheikar,\" nel Codex Alexandrinus e nel Codex Vaticanus come \"Achiacharos\", nella Vetus Latina come \"Achicarus\". Ci \u00e8 pervenuto una versione del testo in armeno (una storia di Hikare), in siriaco, in arabo (una storia di al-Hajkare). \u00c8 noto la versione in slavo \"racconto di Akira il saggio\", datata XII secolo.\nPanoramica generale.\nUn'opera letteraria originaria dell'antica Mesopotamia, scritta in aramaico durante l'ultimo secolo dell'impero assiro, il VI secolo a.C.\nQuest'opera testimonia la acculturazione tra assiri e Aramei durante il cosiddetto periodo \"neo-assiro\", e l'uso crescente del linguaggio alfabetico aramaico al posto dell'accadico scritto in segni cuneiformi. Rientra nelle tradizioni letterarie della Mesopotamia e del siriaco-aramaico, ponendosi alla cerniera tra i due.\nQuesto testo si presenta come la storia delle disavventure di un dignitario della Corte reale assira, ma anche come una raccolta di proverbi, quindi come un testo sapienziale.\nLa parte iniziale del manoscritto si dilunga notevolmente su motti e proverbi che Ahilar disse al nipote.\nAlcuni studiosi sono convinti che questi motti e proverbi fossero inizialmente parte di un altro documento separato, poich\u00e9 non fanno mai il nome di Ahikar. Alcuni di questi sono simili a passi del Libro dei Proverbi o del Libro del Siracide, mentre altri assomigliano a proverbi persiani e babilonesi. In definitiva, la collezione dei proverbi \u00e8 una sintesi dei proverbi pi\u00f9 comuni in uso nel Medio Oriente dell'epoca.\nOrigini e sviluppo.\nPresso Uruk, \u00e8 stato ritrovato un testo cuneiforme che riporta il nome \"Ahuqar\", suggerendo che Ahikar possa essere vissuto nel III secolo a.C. Tuttavia, il racconto, come a noi \u00e8 noto, lascia presumere che sia stato scrittoin aramaico in Mesopotamia, tra la fine del VII secolo e l'inizio del VI\u00b0 secolo a.C.\nLa pi\u00f9 antica attestazione \u00e8 il frammento di un papiro egiziano del V\u00b0 secolo a.C. ritrovato fra le rovine di Elefantina, sotto re Dario II., scoperta nel 1906 e 1907.\nEsistono evidenze nella letteratura romena, slava, armena, araba e siriaca di una storia riferita all'eroe Ahikar. Lo studioso George Hoffmann ha puntualizzato nel 1880 che questo Ahikar e Achiacaro del Libro di Tobia (in greco, cap. 14), sono la stessa persona.\nParola simile al biblico Achiakar, nel Libro di Giuditta si trova menzionato Achior, che significa \"fratello della Luce\" (e ricorre nella cultura giudaica \"bar kosiba\" figlio della stella).\nNei testi greci.\n\u00c8 oggetto del contendere se vi siano riferimenti anche nel Nuovo Testamento. Inoltre, esiste una sorprendente similarit\u00e0 con la \"Vita di Esopo\" di Massimo Planude (1260-1305).. Aristotele, dunque, fa riferimento ad Esopo in pi\u00f9 luoghi: le gi\u00e0 menzionate Retorica e Politeia dei Delfi, il frammento della Samion Politeia qui in esame e, ancora, Meteor. II 3 356b10-17, in cui lo Stagirita, proprio come in Rhet. II 20, riporta un logos esopico nel contesto di un episodio della vita del favolista. D\u2019altro canto, diverse notizie attestano un interesse aristotelico, e pi\u00f9 genericamente peripatetico, per la favola: la presenza, fra i titoli delle opere attribuite da Diogene Laerzio (V 21, n. 106) ad Aristotele, di un passaggio , di cui tuttavia non ci sono pervenuti frammenti; l\u2019attribuzione a Teofrasto, sempre ad opera di Diogene Laerzio (V 50 = 727 nr. 13 Fortenbaugh), di un libro dal titolo \"Akicharos\", che doveva narrare la leggenda di origine babilonese di cui era protagonista il saggio assiro Akicharos, caratterizzata da forti analogie con la Vita esopica; infine, il fatto che Demetrio Falereo, allievo di Teofrasto e, con tutta verosimiglianza \u2014 bench\u00e9 le fonti tacciano in proposito \u2014, dello stesso Aristotele, realizz\u00f2 la prima raccolta difavole esopiche di cui si abbia notizia..\nStrabone menziona un Achaicarus rispetto ad una leggenda orientale .. Questa testimonianza mostra senza ombra di dubbio la sua origine orientale, sebbene sia difficoltoso ricostruire le relazioni fra le varie versioni a noi pervenute.\nLa classicista britannica Stephanie West ha ipotizzato che la storia di riportata in Erodoto, di Creso, re di Lidia, inviato come consigliere a Ciro I di Persia, sia in realt\u00e0 un'altra manifestazione della storia di Ahikar.\nNarrazione.\nSecondo il racconto, Ahikar era il consigliere di corte (e interprete di sogni, enigmi, profezie) dei re assiri Sennacherib e Esarhaddon (680-669 a.C.). Nonostante tutte le sue preghiere a Dio, non ottenne mai un figlio finch\u00e9 riceve la visita di un messo divino che gli ordina di adottare suo nipote Nadib/Nadin, figlio di sua sorella. Egli lo educ\u00f2 con proverbi e massime sapienziali presenti nel testo, a diventare il suo successore. L'ingrato Nadib/Nadin organizz\u00f2 un complotto per uccidere lo zio acquisito, e convincere il re Esarhaddon che Ahikar cercava di tradimento per conto dei re rivali. Esarhaddon ordina di imprigionare Ahikar in attesa della condanna a morte. Ahikar ricorda al boia di avergli risparmiato la vita in una situazione simile sotto il re Sennacherib. Il boia lo lascia fuggire, e uccide al suo posto un altro prigioniero, di cui mostra la testa a Esarhaddon.\nIl re d'Egitto, apprendendo della morte dei consiglieri pi\u00f9 sapienti di Esarhaddon, invia a quest'ultimo una sfida di risolvere enigmi complessi, altrimenti avrebbe dovuto pagare un prezzo pesante. Esarhaddon \u00e8 sconvolto, ma apprende dal boia che Ahiqar \u00e8 ancora vivo. Ahiqar \u00e8 ancora vivo, e i riesce a risolvere tutti gli enigmi posti dal re d'Egitto. Ahiqar ottenne da Esarhaddon il diritto di punire lo stesso nipote mentre gli dava ammonizioni sotto forma di proverbio.\nIl documento pervenuto si interrompe qui, ma \u00e8 probabile che si concludesse con l'esecuzione di Nadib/Nadin, e la piena riabilitazione di Ahikar.\nI testi successivi ritraggono Ahikar che esce dalla clandestinit\u00e0 per consigliare il re egiziano per conto di Esarhaddon, e poi tornare in trionfo a Esarhaddon. Nei testi successivi, dopo il ritorno di Ahikar, incontra Nadab/Nadin ed \u00e8 molto arrabbiato con lui, e Nadab/Nadin poi muore.\nLibro di Tobia.\nNel Libro di Tobia (II-III sec. a.C.), Ahikar \u00e8 il nipote di Tobia, al servizio del re di Ninive, e, nella presentazione di W.C. Kaiser, Jr.,\n'capo coppiere, custode del firmatario, e responsabile delle amministrazioni dei conti sotto il Re Sennacherib di Assiria ', e poi sotto Esarhaddon (Tobia 1:21-22, New Revised Standard Version). Quando Tobia perse la vista, Ahikar si prese cura di lui per due anni. Ahikar e suo nipote Nadab erano presenti alle nozze del figlio di Tobi, Tobia (2:10; 11:18). Poco prima della sua morte, Tobi lo ricorda a suo figlio[..] 14:10 NRSW).'."}
{"id": "1179518", "revid": "486946", "url": "https://it.wikipedia.org/wiki?curid=1179518", "title": "Achikar", "text": ""}
{"id": "1179519", "revid": "709565", "url": "https://it.wikipedia.org/wiki?curid=1179519", "title": "Claudia (personaggio)", "text": "Claudia \u00e8 un personaggio immaginario delle \"Cronache dei vampiri\" di Anne Rice. Appare per la prima e ultima volta in \"Intervista col vampiro\", ma viene nominata anche in \"Scelti dalle Tenebre\", \"La regina dei dannati\" e \"Il ladro di corpi\".\n\u00c8 descritta come una bambina dalle apparenze deliziose, con capelli biondi ed occhi azzurri.\nIl personaggio di Claudia \u00e8 ispirato alla figlia di Anne Rice, morta di leucemia a sei anni.\nStoria.\nClaudia appare nella vita di Louis e Lestat nel 1795, cinque anni dopo l'incendio di Pointe du Lac. Louis, vagando per New Orleans come un fantasma, alla ricerca di se stesso, sente il pianto di una bambina all'interno di una casa infestata dalla peste.\nAffacciandosi incuriosito alla finestra, Louis resta colpito dalla scena della piccola abbracciata al cadavere della madre; perci\u00f2 entra e Claudia, una bambina di cinque anni, si getta tra le sue braccia, disperata perch\u00e9 la madre \u00e8 morta e il padre \u00e8 sparito. Louis, senza pi\u00f9 resistere ai suoi impulsi \"umanitari\", ne beve il sangue e per ci\u00f2 viene deriso da Lestat, che nonostante tutto ha capito i suoi veri desideri, e la notte stessa rapisce la bambina all'orfanotrofio dove era stata portata da alcuni passanti che l'hanno trovata nella baracca quasi priva di vita.\nLouis si nutre ancora di lei, e Lestat infine la trasforma in una vampira, giocando sul disgusto di Louis, che non vorrebbe far di lei un'immortale, ma nemmeno vederla morire.\nMentre Louis le dona un affetto quasi paterno, Lestat le fa da maestro, specie su come lasciare che le vittime vengano da sole, piuttosto che prenderle con la forza; ma quando Claudia capisce che la sua mente crescer\u00e0 fino a diventar quella di una donna adulta, ma il suo corpo \u00e8 condannato a rimanere per sempre quello di una bimba, inizia a nutrire un odio viscerale verso il suo creatore:\nNel 1860, sessantacinque anni dopo la sua \"nascita\" come vampira e di convivenza con Lestat e Louis, Claudia ordisce un piano per cercare di uccidere Lestat: lo inganna facendogli bere il sangue di una persona gi\u00e0 morta e quindi quando Lestat si contorce a terra in agonia, gli taglia la gola. Quando Louis scopre ci\u00f2 che \u00e8 avvenuto si fa complice di Claudia ed assieme i due celano il corpo di Lestat in una palude ed organizzano di andarsene in Europa.\nLestat per\u00f2 non \u00e8 morto: alcune notti dopo, completamente sfigurato a causa di ci\u00f2 che ha subito, torna per vendicarsi assieme ad un altro vampiro da poco trasformato; ma Louis riesce a dare fuoco a lui ed alla casa dove vivevano ed a fuggire con Claudia.\nIn Europa Louis e Claudia fanno un lungo viaggio nei Balcani alla vana ricerca di una origine del vampirismo e poi si recano a Parigi.\nA Parigi, Claudia diventa gelosa per l'amore che Louis inizia a provare verso Armand, il capo della congrega di vampiri presenti in citt\u00e0. Perci\u00f2 costringe Louis a creare per lei una \"madre\" vampira: Madelaine, la proprietaria di un negozio di bambole, la cui figlia era morta anni prima, ed alla quale Claudia assomiglia moltissimo.\nQuesta nuova \"famiglia\" viene per\u00f2 stroncata dai vampiri del Th\u00e9\u00e2tre des Vampires, quando essi scoprono ci\u00f2 che i due hanno fatto a Lestat e anche per il fatto di aver permesso che una bimba diventasse immortale.\nClaudia e Madelaine vengono perci\u00f2 chiuse in una cella ed esposte alla luce del Sole, mentre Louis viene murato vivo a soffrire di una fame eterna. Louis per\u00f2 viene fatto fuggire in segreto da Armand, che si \u00e8 innamorato di lui. Louis si dispera per la sorte della sua piccola Claudia e dopo aver ritrovato solo i vestiti ed un mucchio di cenere (tutto ci\u00f2 che rimane della bambina-vampiro e della donna) per vendetta distrugge il teatro ed i suoi abitanti con il fuoco.\nLo spirito vendicativo di Claudia ricompare in seguito in altri romanzi delle \"Cronache dei vampiri\": ne \"La regina dei dannati\", dove terrorizza Jesse, ne \"Il ladro di corpi\", dove tormenta Lestat e in \"Merrick la strega\" dove incita Louis a togliersi la vita.\nNel romanzo \"Armand il vampiro\" Armand stesso racconta che Claudia lo aveva implorato di procurarle un corpo di donna vampira, cos\u00ec da sembrare adulta; Armand cerca di accontentarla, cos\u00ec da allontanarla da Louis, perci\u00f2 egli la decapita e cerca di installare la sua testa sul nuovo corpo, ma l'esperimento non funziona. Perci\u00f2 si sbarazza di Claudia (e di Madelaine, che non ha voluto abbandonarla) accusandola della morte di Lestat, in modo da potere avere Louis tutto per se'.\nAl cinema e al teatro.\nClaudia \u00e8 interpretata da Kirsten Dunst nell'omonimo film di Neil Jordan.\nKirsten Dunst ha dodici anni nel film, quando il personaggio in realt\u00e0 ne avrebbe solo cinque. Questo perch\u00e9, secondo gli autori del film, una bambina di cinque-sei anni non avrebbe potuto interpretare alla perfezione il personaggio.\nNel musical \"Lestat on Broadway\", Claudia \u00e8 rappresentata da Allison Fischer."}
{"id": "1179523", "revid": "147489", "url": "https://it.wikipedia.org/wiki?curid=1179523", "title": "Journey into Mystery with the Mighty Thor Annual", "text": ""}
{"id": "1179525", "revid": "1532313", "url": "https://it.wikipedia.org/wiki?curid=1179525", "title": "Haworthia", "text": "Haworthia \u00e8 un genere di piante della famiglia delle Asphodelaceae (in passato attribuito alle Liliaceae), endemico del Sudafrica.\nIl nome del genere \u00e8 un omaggio al botanico Adrian Hardy Haworth.\nTassonomia.\nComprende le seguenti specie:"}
{"id": "1179530", "revid": "2056951", "url": "https://it.wikipedia.org/wiki?curid=1179530", "title": "Legge del doppio voto", "text": "La legge del doppio voto fu un provvedimento legislativo, volto a correggere la legge elettorale alla \"Camera dei Deputati\" del Regno di Francia, approvata il 2 giugno 1820, sotto il regno di Luigi XVIII. La legge rappresenta, ancor oggi, uno dei pi\u00f9 interessanti casi di distorsione del regime elettorale, strumentalizzato ai fini di garantire un maggior controllo da parte di una parte politica. Fortemente voluta dal sovrano e dalla casa reale, essa produsse la sostituzione di una maggioranza liberale con una \"Ultra-realista\" e costitu\u00ec somma ragione di scandalo per l'opposizione liberale e radicale-repubblicana.\nAntefatti.\nIl debutto \u2018moderato\u2019 del regno di Luigi XVIII.\nLuigi XVIII di Francia aveva cominciato il proprio regno attuando una politica decisamente moderata, primariamente volta alla pacificazione nazionale. Tanto da concedere, il 4 giugno 1814, una Carta fondamentale; da nominare alla \"Camera dei pari\" moltissimi esponenti del cessato Impero napoleonico (tra gli altri Talleyrand, S\u00e9rurier, Kellermann, P\u00e9rignon, Victor, Marmont, Davout); da sciogliere, il 5 settembre 1816, la \"Chambre introuvable\", dominata dagli \"ultra-realisti\"; da sostenere il primo governo \u2018moderato\u2019 del duca di Richelieu, e successivamente i due governi liberali del Dessolles e del Decazes.\nLa svolta a destra del sovrano.\nA partire dal 1819 intervennero, per\u00f2, tre avvenimenti che determinarono nel sovrano una decisa \u2018svolta a destra\u2019:\nLuigi XVIII reag\u00ec con estrema durezza, impose le dimissioni del governo Decazes, il 17 febbraio, sostituito con il secondo governo Richelieu.\nLa missione restauratrice del Richelieu.\nRichelieu present\u00f2 un governo, entrato in carica il 21 febbraio, che comprendeva, per la prima volta, il visconte di Chateaubriand (notevole anti-liberale) ministro degli esteri e due leader della fazione ultra-realista: Vill\u00e8le e Corbi\u00e8re.\nLa missione di Luigi XVIII era di rovesciare la maggioranza liberale della \"Camera dei deputati\" e sostituirla con una \"ultra\". Missione che Richelieu esegu\u00ec.\nCominci\u00f2 imponendo alla Camera, gi\u00e0 a marzo 1820, l'approvazione di leggi che ristabilivano la censura, con tanto di autorizzazione preventiva. Contestualmente vennero aumentati i poteri di polizia e ridotte le libert\u00e0 personali. Simili provvedimenti consentirono al governo di procedere contro i giornali radicali e liberali, chiudendoli d'autorit\u00e0 o svenandoli con processi e vari interventi di autorit\u00e0.\nI liberali alla Camera costituivano una netta maggioranza. : l'unica garanzia dalle ingerenze straniere era rappresentata da Luigi XVIII. Ci\u00f2 secondo i termini del protocollo (abbastanza) segreto di Aquisgrana e come appena dimostrato dal caso Dessolles - abate Gr\u00e9goire.\nDal che conseguiva che i liberali avrebbero potuto governare unicamente con l'accordo del re, mai contro di lui.\nUna volta messa sotto controllo l'opinione pubblica, non restava che cambiare (una ennesima volta) la legge elettorale ed indire le desiderate elezioni.\nLe riforme della legge elettorale.\nUn simile intervento era tutt'altro che inconsueto nella prassi politica francese, a cominciare dal Decreto dei due terzi, votato, nell'agosto 1795, dalla convenzione termidoriana per impedire il prevedibile trionfo elettorale dei monarchici sostenitori dell'allora esiliato Luigi XVIII. Ma anche nel restaurato Regno di Francia esso aveva avuto, in soli cinque anni, ben due precedenti:\nLa prima riforma del 1817.\nIl primo intervento sulla legge elettorale era stato effettuato dallo stesso duca di Richelieu, nel febbraio 1817. Essa prevedeva gli elettori (circa 100\u00a0000 in tutta la Francia) votassero riuniti presso i capoluoghi dei dipartimenti, ove avrebbero formato un \"collegio elettorale\". L\u00ec congiunti, eleggevano direttamente i deputati.\nLa riforma era stata concepita al fine di permettere ai prefetti ed alle autorit\u00e0 locali di esercitare un diretto controllo degli elettori. E, infatti, tutte le legislature successive alla \"Chambre introuvable\" avevano avuto la maggioranza liberale-moderata desiderata dal monarca.\nLa seconda riforma del 1820.\nIl secondo intervento fu opera di Decazes, il quale fu incaricato da Luigi XVIII di introdurre una modifica della legge elettorale che rendesse impossibile il ripetersi di uno 'scandalo' come l'elezione dell'abate Gr\u00e9goire.\nCosa che Decazes fece, facendo approvare una riforma che sembr\u00f2, insieme, insufficienti per gli \"ultra-realisti\", da destra, ed inaccettabili ai liberali, dalla sinistra.\nLa legge del doppio voto.\nLa segmentazione del corpo elettorale per censo.\nRichelieu present\u00f2 una nuova legge elettorale, che, praticamente, divideva la \"Camera dei deputati\" in due sotto-camere:\nIl quarto pi\u00f9 ricco degli elettori eleggeva il 55% dei deputati, votando due volte; da qui il nomignolo \"legge del doppio voto\".\nCome si vede, la \"seconda riforma Richelieu\" venne concepita per aumentare la rappresentativit\u00e0 della parte pi\u00f9 ricca dell'elettorato: si trattava di circa 25\u00a0000 uomini adulti, su un corpo elettorale di circa 100'000 uomini (ovvero tutti i maschi adulti con un censo annuale almeno pari a 300 franchi).\nIl nuovo privilegio concesso a questa ristrettissima \"\u00e9lite\" di ottimati (alta nobilt\u00e0 ed alta borghesia), andava ad aggiungersi all'elettorato passivo, ristretto a ai maschi adulti con un censo annuale pari o superiore a 1'000 franchi).\nLe critiche liberali e radicali.\nLa legge venne approvata dalla Camera il 2 giugno 1820, circa 16 mesi dopo l'assassinio del duca di Berry, e rappresent\u00f2 un passaggio fondamentale nella storia della restaurazione francese.\nUn ritorno al passato.\nIn pratica la legge riportava, \"mutatis mutandis\", il parlamento francese in una condizione che richiamava gli \"Stati generali\", ovvero quella istituzione tipica dell\u2019\"Ancien r\u00e9gime\", rovesciata sin dal 17 - 20 giugno 1789, con il Giuramento della Pallacorda che segn\u00f2 l'inizio della rivoluzione.\nEssa raggruppava i delegati in tre \"ordini\": \"clero\", della \"nobilt\u00e0\" e del \"terzo stato\", ognuno con un voto.\nAllo stesso modo, Richelieu riattribuiva un potere sostanziale alla \"cr\u00e8me de la cr\u00e8me\" della popolazione del Regno. Anche se, questa volta, vi includeva l'alta borghesia, senza discriminazioni di religione, e la quota riservata era ben inferiore ai due terzi.\nUn errato calcolo politico.\nL'abbandono del fondamentale principio \"un uomo, un voto\", rappresentava un orrore giuridico (tanto singolare da passare alla storia del diritto costituzionale), che, in quanto tale, offendeva il sentimento dell'opinione pubblica moderata e liberale. La quale, in soprannumero, si trovava in gran parte esclusa dal quarto privilegiato del corpo elettorale.\nMa, circostanza ancora pi\u00f9 importante, tale abbandono segnava la crisi di quel percorso di avvicinamento alla democrazia liberale, che la monarchia aveva, sin l\u00ec, seguito: ci\u00f2 che faceva della Francia di Luigi XVIII uno dei pochissimi regimi \"costituzionali\" d'Europa e che aveva permesso il successo del Regno.\nTanto che essa segn\u00f2 l'allontanamento dei liberali dalla causa dei Borbone, mentre molti di loro si avvicinavano alle posizioni dei, sin l\u00ec, assai deboli radicali.\nLa elezione di una nuova Camera a maggioranza \"ultra\".\nNel breve, comunque, i risultati della riforma corrisposero alle aspettative di Luigi XVIII e del duca di Richelieu: le elezioni del novembre 1820 registrarono un trionfo degli \"ultra-realisti\". Tanto da produrre la sostituzione del primo ministro con il conte di Vill\u00e8le, primo esponente del \u2018partito\u2019 \"ultra\" a sorgere a tale onore."}
{"id": "1179531", "revid": "404449", "url": "https://it.wikipedia.org/wiki?curid=1179531", "title": "Ippazio Stefano", "text": "Biografia.\nLaureato in medicina e chirurgia all'Universit\u00e0 di Bari nel 1970, ha sempre lavorato a Taranto: prima come urologo dal 1971 al 1972 e poi come pediatra ed ematologo specializzato in talassemia (malattia molto diffusa nell'area pugliese) dal 1972 al 1992. Autore di numerose missioni umanitarie in Africa (nel 1974, al termine di un suo viaggio in Benin, ricevette un premio dall'associazione Medici senza frontiere), dal 1988 \u00e8 idoneo ad essere primario.\nAttivit\u00e0 politica.\nDal 1982 al 1992 \u00e8 stato consigliere comunale di Taranto, prima con il PCI e poi con il PDS. Assessore alla sanit\u00e0 nel 1991, alle elezioni politiche del 1992 fu eletto senatore tra le file del PDS e due anni dopo conferm\u00f2 il suo seggio a Palazzo Madama. Dal 1996 si \u00e8 un poco allontanato dalla politica, immergendosi decisamente nelle sue attivit\u00e0 umanitarie e professionali.\nSindaco di Taranto.\nAlle elezioni amministrative del 2007 decide di candidarsi a sindaco di Taranto: nasce cos\u00ec una disputa tra lui e Giovanni Florido, il presidente della provincia che nella corsa alla carica di primo cittadino aveva gi\u00e0 trovato l'accordo con DS e Margherita. Stef\u00e0no si sottopone ugualmente al giudizio degli elettori, venendo sostenuto da Rifondazione, Verdi, PDCI, Nuovo PSI, UDEUR e due liste civiche, composte da fuoriusciti dai DS e vicine al movimento nazionale Sinistra Democratica.\nAl primo turno riceve il 37,3% dei consensi e conquista il ballottaggio, in cui il suo competitore, dopo momenti di suspense per il risultato sorprendente del \"candidato virtuale\" Mario Cito (figlio di Giancarlo), \u00e8 proprio Florido a distanza di poche centinaia di voti da Cito. La vittoria di Stef\u00e0no, che nel secondo turno decide di non apparentarsi con nessuna lista, pur essendo in gran parte prevista avviene con il risultato sorprendente del 76,3% dei voti con affluenza relativamente bassa del 50,4%. In seguito il neosindaco Stefano si iscrive al Partito della Rifondazione Comunista, destando non poche sorprese e numerose critiche dalle opposizioni, le quali vedono come un tradimento della volont\u00e0 popolare l'essersi candidato a sindaco con una lista civica per poi approdare a un partito della sinistra.\nIl sindaco Stefano ha aderito al partito di Sinistra Ecologia Libert\u00e0, allontanadosi dalle posizioni politiche di Rifondazione Comunista, partito che per altro non fa pi\u00f9 parte della Giunta Comunale e della maggioranza che sostiene il sindaco Stefano, dopo le polemiche suscitate dall'approvazione da parte del Consiglio Comunale della variante urbanistica collegata alla possibile costruzione dell'ospedale San Raffaele del Mediterraneo in luogo dei due ospedali pubblici tarantini. Nell'ottobre 2011, a proposito della questione ambientale, rilasci\u00f2 a \"Il Ponte\" (rivista edita dal gruppo Ilva) una dichiarazione:\nTali dichiarazioni furono poi smentite dai periti della Procura della Repubblica che collegarono le emissioni dell'impianto a fenomeni degenerativi dell'apparato umano, i quali provocavano malattie e, nei casi peggiori, morti.. Dall'aprile 2013 sarebbe iscritto al registro degli indagati nell'ambito dell'inchiesta \"Ambiente svenduto\", condotta dalla Procura della Repubblica di Taranto.\nAlle elezioni amministrative del 6 e 7 maggio 2012 si candida per un secondo mandato a Sindaco di Taranto sempre a capo di una coalizione di centrosinistra e al primo turno ottiene il primo posto con il 49,52% dei voti e quindi affronta il 20 e 21 maggio 2012 il ballottaggio con lo sfidante Mario Cito, candidato della Lega d'Azione Meridionale, de La Destra e della Fiamma Tricolore che ha ottenuto il secondo posto con il 18.93% dei consensi. Al ballottaggio ottiene il 69,67% dei consensi e quindi \u00e8 riconfermato Sindaco. Il 30 ottobre 2013 riceve un avviso di garanzia dalla Procura di Taranto per abuso e omissioni in atti d'ufficio; per l'accusa, non si sarebbe adoperato con le necessarie misure per tutelare la salute dei cittadini. \nLa Procura della Repubblica di Taranto, marzo del 2014, ha chiesto il suo rinvio a giudizio nell'ambito dell'inchiesta dell'Ilva. Il 23 luglio 2015 \u00e8 stato rinviato a giudizio."}
{"id": "1179533", "revid": "247222", "url": "https://it.wikipedia.org/wiki?curid=1179533", "title": "Le canzoni d'amore di Gianni Meccia", "text": "Le canzoni d'amore di Gianni Meccia \u00e8 l'album di debutto del cantante ed attore italiano Gianni Meccia, pubblicato e distribuito dall'etichetta RCA Italiana (catalogo PML 10353) nel 1963.\nIl disco.\nCome consuetudine, raccoglie i primi successi dell'artista gi\u00e0 pubblicati su 45 giri.\nIl disegno sulla copertina ritrae i celebri \"Innamorati\" di Raymond Peynet.\nGi\u00e0 nel 1962 la RCA Italiana aveva pubblicato un'antologia (catalogo SJB-8), con egual titolo e copertina, in formato 7\" a 33 giri, contenente:\nsi tratta di un'edizione fuori commercio per la Seeburg Corporation, noto costruttore di jukebox.\nTutti i brani di quella raccolta, eccetto \"Il pupazzo\", sono stati inseriti in questo primo album.\nTracce.\nEdizioni musicali RCA Italiana.Gli anni indicati sono quelli di pubblicazione del singolo."}
{"id": "1179550", "revid": "125242168", "url": "https://it.wikipedia.org/wiki?curid=1179550", "title": "Seimas", "text": "Il Seimas \u00e8 il Parlamento nazionale della Lituania, che conta 141 membri eletti ogni quattro anni. Circa met\u00e0 dei membri (71) sono eletti nelle singole costituenti, mentre l'altra met\u00e0 viene eletta a livello nazionale con sistema proporzionale. Per accedere al Parlamento, un partito deve ricevere almeno il 5% dei voti, e una coalizione multipartitica almeno il 7%.\nLa parola \"Seimas\" \u00e8 etimologicamente legata alla parola polacca \"Sejm\", il nome della camera bassa del Parlamento della Polonia, e alla parola lettone \"Saeima\", il nome del Parlamento della Lettonia.\nPalazzo del Seimas.\nIl Palazzo del Seimas \u00e8 stato progettato dagli architetti Algimantas e Vytautas Nasvytis e da Robertas Stas\u0117nas."}
{"id": "1179552", "revid": "110157", "url": "https://it.wikipedia.org/wiki?curid=1179552", "title": "Chiesa di San Benedetto (Livorno)", "text": "La chiesa di San Benedetto di Livorno si erge a chiusura della grande piazza XX Settembre, all'esterno della citt\u00e0 pentagonale del Buontalenti.\nAl centro della piazza si erge il monumento a \"Leopoldo II\", qui collocato solo negli anni cinquanta del Novecento e un tempo ubicato in piazza della Repubblica, fino a quando, nel 1849, fu divelto durante una rivolta e abbandonato per circa un secolo.\nStoria.\nLa chiesa di San Benedetto fu costruita tra il 1817 e il 1819, su disegno di Gaspero Pampaloni, grazie al notevole lascito del commerciante Benedetto Fagiuoli. Nel 1860 fu innalzato il campanile e quindi fu ampliata la canonica, che inizialmente si sviluppava su un solo piano.\nParallelamente alla realizzazione del tempio fu disposta la sistemazione delle aree esterne all'edificio con la realizzazione di una vasta piazza alberata, al cui progetto partecip\u00f2 anche Pasquale Poccianti, tra i principali architetti del neoclassicismo in Toscana. Tuttavia la proposta di Poccianti, che prevedeva uno spazio di dimensioni proporzionate alla chiesa, non fu accolta e la piazza fu realizzata con una forma fortemente allungata fino alla vicina via di Salviano.\nDescrizione.\nArte e architettura.\nLa chiesa, la prima costruita nell'area urbana di Livorno dopo molto tempo, si segnala anche per essere anche il primo significativo esempio in citt\u00e0 di neoclassicismo della Restaurazione.\nPresenta una facciata molto dilatata caratterizzata da un portico di otto colonne con capitello ionico e da un massiccio attico, quest'ultimo frutto di successive modifiche rispetto al progetto del Pampaloni.\nI prospetti laterali, all'altezza del transetto, sono articolati mediante due esedre leggermente aggettanti, dotate di finestre semicircolari che rimandano all'architettura termale romana.\nL'interno, a pianta centralizzata, \u00e8 una croce greca impostata attorno a quattro robusti pilastri che sostengono la calotta centrale a cassettoni.\nLa chiesa fu arricchita da numerose opere di artisti livornesi dell'Ottocento, come Paolo Emilio Demi, che qui realizz\u00f2 quattro angeli a stucco nei pennacchi della volta centrale. Si ricordano inoltre il \"San Borromeo che comunica gli appestati\", dipinto dal Gazzarrini e il \"San Rocco\" di Carlo Chelli.\nOrgano a canne.\nSulla cantoria in controfacciata, si trova l'organo a canne della chiesa, costruito nel 1843 da Nicomede Agati.\nLo strumento, al quale si esercit\u00f2 da giovane Pietro Mascagni, \u00e8 a trasmissione integralmente meccanica e la sua consolle, a finestra, ha un'unica tastiera di 54 note con prima ottava cromatica estesa ed una pedaliera di 12 note."}
{"id": "1179555", "revid": "2730", "url": "https://it.wikipedia.org/wiki?curid=1179555", "title": "Le avventure di Huckleberry Finn", "text": "Le avventure di Huckleberry Finn (\"Adventures of Huckleberry Finn\") \u00e8 un romanzo picaresco dello scrittore statunitense Mark Twain pubblicato per la prima volta nel 1884; costituisce il seguito ideale del precedente \"Le avventure di Tom Sawyer\" e seguito poi da \"Tom Sawyer Detective\" e \"Tom Sawyer Abroad\". \nIl narratore in prima persona \u00e8 un ragazzino orfano, che ad un certo punto decide di fuggire dalla civilizzazione umana in compagnia di uno schiavo nero: faranno un lungo viaggio di 1800\u00a0km a bordo di una zattera lungo il fiume Mississippi.\nTrama.\nLa storia ha inizio nella cittadina fittizia di St. Petersburg, basata su Hannibal, la citt\u00e0 reale del Missouri in cui Twain aveva trascorso parte della propria infanzia, sulle rive del grande fiume. L'ambientazione \u00e8 dei primi anni '40 del XIX sec., in quanto il primo battello a vapore navig\u00f2 lungo il Mississippi nel 1835, una ventina d'anni prima dello scoppio della guerra di secessione americana.\nTrama.\nDa \"Le avventure di Tom Sawyer\" sappiamo che Huck era stato abbandonato dal padre, un ubriacone poco di buono, e aveva cominciato a vivere liberamente, abbandonato a se stesso per le strade di St. Petersburg. La sua situazione si ritrova sorprendentemente capovolta alla fine del suddetto romanzo.\nLe prime pagine di \"Le avventure di\" \"Huckleberry Finn\" ci aggiornano appunto sulla nuova condizione del ragazzo. Grazie all'apprensione della vedova Douglas e del giudice Thatcher, il denaro ritrovato da Huck e Tom alla fine del primo romanzo, \u00e8 stato affidato alla banca in modo da poter fruttare una cospicua e sicura rendita economica. Huck pu\u00f2 cos\u00ec beneficiare di tutte le cure di una buona e benestante famiglia, presso la casa della rispettabile vedova, la quale l'ha preso in custodia. Ma egli rimpiange la vita libera che conduceva precedentemente e, ripresi i suoi stracci, fugge temporaneamente nella sua amata botte da zucchero. Ad ogni modo, l'amico Tom riesce facilmente a dissuaderlo con qualche storia. Huck riprende allora con una certa insofferenza la vita civile che gli viene imposta: lavarsi, vestirsi bene ed esser educato a tavola, studiare e frequentar la scuola. Si sente per\u00f2 schiacciato da tutte queste convenzioni sociali che lui giudica francamente incomprensibili.\nIn Illinois e all'isola Jackson.\nAttratto dalle voci circa la fortuna del figlio, ecco ritornare sulla scena il padre di Huck. Questi si rimpossessa del ragazzino strappandolo alle cure della buona vedova, lo tiene dunque sotto chiave in una baita sperduta nei boschi, a ridosso della riva del Mississippi, sul litorale che volge verso l'Illinois, attendendo gli esiti del processo di custodia a suo carico. L'uomo, spesso ubriaco, prende volentieri il figlio a bastonate e lo abbandona chiuso in casa per giorni, mentre egli \u00e8 via. Da parte sua, il ragazzo si mostra piuttosto assuefatto alla violenza paterna e alla solitudine; non rimpiangendo la vita comoda cui stava quasi per abituarsi, si adatta nuovamente allo status quo. Solo in seguito ad un drastico inconveniente notturno durante il quale, in preda a un impeto di delirium tremens, il padre tenta addirittura di ucciderlo, Huck si decide ad escogitare un piano per la sua fuga.\nApprofittando di una delle frequenti e prolungate assenze del vecchio, il ragazzo non solo riesce a trovare una via di fuga dalla baracca ma mette egregiamente in scena un vero e proprio luogo del crimine: a tutti sembrer\u00e0 che un malfattore abbia fatto irruzione nel posto, derubando il possibile e sbarazzandosi del suo corpo nel fiume. In questo modo, Huck evita di essere inseguito mentre raggiunge indisturbato, in canoa, la vicina isola Jackson. Qui, dopo 4 giorni, scopre di non esser solo: vi trova difatti Jim, lo schiavo nero di Miss Watson (sorella della vedova Douglas) e grande amico di tutti i ragazzi del paese. Costui gli confesser\u00e0 di esser scappato perch\u00e9 minacciato di esser venduto al mercato di New Orleans.\nIn un primo momento Huck ha qualche esitazione nell'aiutare uno schiavo fuggiasco, ma abbandona i dubbi morali risolvendosi nel comportarsi nel modo che pi\u00f9 gli viene naturale. Dopo una grave inondazione dovuta a violente precipitazioni, i due si ritrovano ad esplorare una casetta di legno sradicata dalla corrente e portata gi\u00f9 lungo il fiume. Al suo interno vi rinvengono un cadavere, ed un certo numero di utili cianfrusaglie di cui fanno incetta.\nLa sera seguente, travestito da ragazza, Huck fa un salto nei dintorni di St. Petesburg in cerca di notizie sul proprio conto e su quello di Jim. Si ritrova allora ospite nella casa della signora Judith Loftus, una nuova residente della zona. Huck apprende dalla donna la storia del suo riuscito assassinio: per questa brutta storia, inizialmente era stato accusato suo padre, ma in seguito, poich\u00e9 era emerso che anche lo schiavo Jim risultava scappato lo stesso giorno, molti avevano proteso per l'incriminazione di questo secondo sospettato; un'ingente ricompensa per la cattura del criminale aveva poi fatto il resto, dando il via ad una vera e propria \"caccia all'uomo nero\". Alcuni degli abitanti, avendo recentemente notato del fumo alzarsi dalla \"Jackson Island\", s'apprestavano ora ad una battuta d'esplorazione in quella direzione. \nApprese tutte queste sconvolgenti informazioni, Huck fa allora freneticamente ritorno verso l'isola in aiuto al suo compagno: i due amici caricano una zattera preventivamente ormeggiata e salpano quella notte stessa alla volta della citt\u00e0 di Cairo in Illinois. Dormendo di giorno e viaggiando di notte lungo il Mississippi, il loro obiettivo \u00e8 quello di raggiungere il punto di confluenza con l'Ohio, per poter cos\u00ec risalire negli Stati liberi dell'Unione, ove la schiavit\u00f9 sta per esser abolita. Durante la quinta notte di viaggio, passata St. Louis, la zattera nel buio di un temporale si imbatte in un'imbarcazione che sta per andare a picco; spinti dalla curiosit\u00e0 di Huck, i due passeranno brutti momenti in esplorazione a bordo di quel relitto.\nIn Kentucky: i Grangerford e gli Shepherdsons.\nUna delle notti a seguire, l'arrivo di un improvviso banco di nebbia impedisce ai due di riconoscere l'approdo per Cairo, disperdendoli invece molto pi\u00f9 avanti tra la moltitudine di isolotti paludosi della zona; il giorno dopo, come se ci\u00f2 non bastasse, i due avventurieri prima perdono la loro canoa (con la quale avevano in mente di risalire il fiume verso Cairo), poi sono travolti con tutta la loro zattera da uno dei tanti battelli che viaggiano a piena potenza lungo il grande fiume. Riemerso a galla senza il suo amico, Huck si ritrova ospite presso l'aristocratica famiglia Grangerford, proprietaria terriera sulla sponda del fiume che appartiene allo stato del Kentucky. Qui fa presto amicizia con Buck, un ragazzino della sua stessa et\u00e0, e viene a sapere che i Grangerford sono impegnati in una faida che oramai dura da pi\u00f9 di 30 anni contro l'altrettanto rispettabile famiglia degli Shepherdsons.\nHuck rimane fortemente colpito dal fatto che, nonostante i membri di entrambe le famiglie frequentino la stessa chiesa cristiana e si comportino pacificamente al suo interno durante le funzioni domenicali e festive in genere, abbiano per\u00f2 invece tutti almeno una pistola che portano con s\u00e9 ovunque vadano. La guerra di vendetta giunge al culmine quando la sorella maggiore di Buck, Sophia, scappa in fuga d'amore con uno dei membri del clan degli Shepherdsons. Nel conflitto che ne segue tutti i Grangerford rimangono uccisi o gravemente mutilati: Huck dovr\u00e0 anche assistere al brutale omicidio dell'amico Buck, avvenuto praticamente davanti ai suoi occhi.\nSi allontana allora in tutta velocit\u00e0 e rimane fortemente sollevato quando riesce a ritrovare Jim, di cui credeva ormai aver perduto per sempre le tracce; l'uomo ha recuperato e riparato la zattera, cos\u00ec i due si possono subito rimettere in viaggio lungo il fiume. Sono costretti per\u00f2, vicino al confine tra Arkansas, Missouri e Tennessee a prendere a bordo della loro imbarcazione due grandissimi imbroglioni che si spacciano nientemeno per il \"Duca d'Aquasparta\" e per il \"Re di Francia\" Luigi XVII.\nIn Arkansas: il Duca e il Re.\nIl pi\u00f9 giovane dei due, sulla trentina, si presenta come il figlio segreto di un duca inglese; l'altro, di circa settant'anni, asserisce invece d'esser il Delfino di Francia e quindi legittimo erede al trono. Il \"Duca\" e il \"Re\", divenuti passeggeri permanenti della zattera di Jim e Huck, perseguono allegramente tutta una serie di truffe contro gli ignari abitanti dei luoghi in cui via via attracca l'imbarcazione, tra cui anche la stampa di fatture false.\nIn una cittadina cercano d'impossessarsi dell'eredit\u00e0 d'un ricco possidente appena defunto, Peter Wilks il conciatore di pelli, spacciandosi per i suoi due fratelli; ma Huck, vedendo che le tre nipoti (le quali hanno sempre trattato gentilmente il ragazzo) rimaste orfane stanno per perder tutto quello che spetta loro, sceglie di aiutarle: ad un certo punto si trover\u00e0 persino costretto a nascondere il denaro dentro la bara di Wilks, che dev'essere seppellito il giorno seguente di prima mattina. Ma il sopraggiungere di due nuovi uomini che paiono essere i veri fratelli di Wilks provoca ulteriore scompiglio.\nA questo punto Huck cerca di scappare e lasciarsi alle spalle i due manigoldi, ma purtroppo pochi giorni dopo a sua insaputa i due hanno venduto Jim ad una famiglia del luogo (in una citt\u00e0 pi\u00f9 a sud). Sfidando la propria coscienza ed accettando in pieno le conseguenze morali negative che si aspetta per le proprie azioni (pensa di andar cos\u00ec all'inferno) decide di liberare una volta per tutte Jim per farne un uomo libero.\nAlla fattoria dei Phelps.\nRaggiunta in tal modo dopo molte miglia ed altrettante incredibili peripezie le piantagioni di cotone dei Phelps in Arkansas i due truffatori riescono, come detto, con l'ennesimo inganno a vendere Jim agli zii di Tom Sawyer, che qui conducono la grande fattoria e i relativi campi. Ma la signora Sally Phelps \u00e8 la sorella della celebre zia Polly di Tom: il ragazzo, quando rivede l'amico creduto morto \u00e8 estremamente contento e nuovamente insieme i due escogitano un piano per imbrogliare la zia Sally e si inventano che Tom fosse il fratellastro Sid ed Huck invece Tom, cos\u00ec come la zia Sally aveva creduto fin da principio.\nEpilogo.\nGli avvenimenti che seguono, e che hanno un andamento meno avventuroso, sono incentrati sulla fattoria dello zio Silas e sui rocamboleschi piani che escogitano i ragazzi per liberare Jim. Arriva per\u00f2 la notizia che Jim \u00e8 stato affrancato, in punto di morte, dalla sua vecchia padrona Miss Watson e che il padre di Huck \u00e8 morto. Il libro termina con la triste prospettiva della scuola per Huck, visto che la zia Sally lo vuole adottare, ma lui con l'aiuto di Tom escogita nuovi piani di fuga per fuggire ancora una volta dalla temutissima civilizzazione.\nLa fortuna del romanzo.\nSecondo Hemingway\n eppure il libro, solo dopo un anno della sua pubblicazione, venne giudicato non adatto a dei ragazzi per la sua rudezza e per il suo linguaggio e pertanto venne radiato dalla Biblioteca Pubblica di Concord, Massachusetts.\n Il romanzo \u00e8 scritto con un linguaggio che si avvale del parlato, con l'utilizzo della forma dialettale, come avverte lo stesso autore in una nota.\nTra i traduttori pi\u00f9 noti vi \u00e8 Enzo Giachino nella traduzione del 1949 per la casa editrice Einaudi. L'illustratore pi\u00f9 importante \u00e8 E. W. Kemble che firm\u00f2 le tavole della prima edizione.\nOpere derivate.\nDiversi i film tratti dal romanzo, tra cui il pi\u00f9 apprezzato dal pubblico e dalla critica \u00e8 quello di Michael Curtiz, \"Le avventure di Huck Finn\" del 1960, girato negli Stati Uniti con la partecipazione di Buster Keaton. Si ricorda anche il film di Jack B. Hively, \"Le avventure di Huckleberry Finn\" (The Adventures of Huckleberry Finn) con Forrest Tucker, Kurt Ida, Dan Monahan, Brock Peters prodotto negli USA nel 1978. Nel 1980 \u00e8 stata realizzata dalla Canadian Broadcasting Corporationan la serie televisiva \"Huckleberry Finn e i suoi amici\" (\"Huckleberry Finn and His Friends\").\nNel 1969 gli studios Hanna-Barbera crearono una serie in live action in 20 episodi dal titolo \"Le nuove avventure di Huckleberry Finn\".\nFamose inoltre le serie anime \"Le avventure di Huckleberry Finn\" (\"Huckleberry no b\u014dken\") di 26 episodi e prodotta da Group TAC nel 1976, e \"Il mio amico Huck\" (\"Huckleberry Finn monogatari\") prodotta nel 1991 da Enoki Films sempre in 26 episodi.\nDal romanzo \u00e8 stato anche tratto un musical (Stati Uniti, 1974) da Jack Lee Thompson e nel 1993 da Stephen Sommers prodotto dalla Buena Vista Disney. L'opera \u00e8 inoltre citata nell'album dei Baustelle: \"Sono andato, sono ancora qui, Huckleberry Finn\" (San Francesco, I Mistici dell'Occidente) e ha ispirato il testo del brano di Nick Cave \"Saint Huck\", dall'album \"From Her to Eternity\" del 1984."}
{"id": "1179561", "revid": "287204", "url": "https://it.wikipedia.org/wiki?curid=1179561", "title": "Grande Rito", "text": "Il Grande Rito \u00e8 uno dei rituali principali e ricorrenti della religione wicca. \u00c8 un rituale di tipo ierogamico, ovvero che simboleggia l'unione o sizigia (congiunzione) tra due divinit\u00e0 attraverso l'unione sessuale tra un uomo e una donna, vista come un atto sacro di misticismo.\nNella maggior parte dei casi il Grande Rito \u00e8 celebrato in forma simbolica, attraverso l'uso degli oggetti rituali dell'athame e del calice, che sono tra i principali strumenti rituali wiccan, a rappresentazione simbolica degli organi genitali umani. In casi estremamente rari, \u00e8 celebrato in forma effettiva e comporta l'unione sessuale tra i sacerdoti.\nOriginariamente la celebrazione in forma effettiva avveniva soprattutto nella tradizione originaria della wicca, quella gardneriana, che discende direttamente dagli scritti di Gerald Gardner, fondatore della religione wiccan. Le modalit\u00e0 e i periodi dell'anno della pratica del Grande Rito variano nella wicca secondo la tradizione e la \"coven\". \nSignificato.\nIl Grande Rito celebrato in forma simbolica prevede che una sacerdotessa emuli una penetrazione, immergendo la lama rituale o athame nel calice, tenuto in mano da un sacerdote. Il coltello e la coppa sono simbolo rispettivamente del pene e della vagina. Il Grande Rito compiuto in forma effettiva comporta l'unione fisica completa tra il sacerdote e la sacerdotessa: \u00e8 quasi sempre celebrato in privato, tra sacerdoti coniugi o comunque all'interno di coppie consolidate. Tale forma pu\u00f2 essere preferita durante i festeggiamenti delle ricorrenze wiccan pi\u00f9 importanti, quali Beltane, Samhain e Yule; \u00e8 previsto nel rito dell\"'handfasting\", ovvero il matrimonio wiccan, tra gli sposi dopo la legatura delle mani. \nLa wicca \u00e8 una religione che celebra la natura, la nascita e il fiorire della vita, e la fertilit\u00e0. I rituali ierogamici sono considerati fondamentali, perch\u00e9 l'unione fisica, mentale, spirituale e astrale di una donna e di un uomo \u00e8 vista come emulazione dell'unione dei due principi cosmici ancestrali, la Dea e il Dio, dalla cui eterna complementarit\u00e0 e interazione si genera l'esistente.\nIn uno dei testi fondamentali della wicca, l\"Incarico della Dea\", scritto da Doreen Valiente, si legge:"}
{"id": "1179562", "revid": "767487", "url": "https://it.wikipedia.org/wiki?curid=1179562", "title": "Sky High (film 1922)", "text": "Sky High \u00e8 un film muto del 1922 scritto e diretto da Lynn Reynolds, che racconta la storia di un agente governativo che investiga sul contrabbando di cinesi attraverso il confine nel sud-ovest degli USA.\nIl cast comprende Tom Mix, J.Farrell MacDonald, Eva Novak, Sid Jordan e Chief Tahachee. Il film venne girato nel Grand Canyon National Park in Arizona e usc\u00ec nelle sale il 22 gennaio 1922.\nNel 1998 \u00e8 stato scelto per la conservazione nel National Film Registry della Biblioteca del Congresso degli Stati Uniti.\nTrama.\nA Grant Newburg, agente dell'immigrazione, viene affidato il compito di scoprire chi tira le fila del traffico di clandestini cinesi che arrivano negli Stati Uniti attraversando il confine messicano. Nel frattempo, a Chicago, Estelle Halloway \u00e8 delusa da una lettera nella quale il suo guardiano Jim Frazer la informa che non le sar\u00e0 possibile passare le vacanze con lui a Calexico come pianificato. Quando Estelle gli risponde di essere comunque intenzionata a venire con la compagna di stanza Marguerite e suo fratello, Frazer le replica di incontrarsi al Gran Canyon anzich\u00e9 a Calexico.\nA Calexico, intanto, Newburg scopre che il capobanda \u00e8 proprio Jim Frazer. Riesce ad infiltrarsi nella banda e viene inviato all\u2019accampamento dei migranti cinesi, nascosto nel Gran Canyon. Avendo compiuto la sua missione, si allontana di nascosto per avvisare la polizia. Nel canyon, salva Estelle che era sul punto di annegare in un fiume dopo essersi persa. Grant viene poi catturato dai banditi che hanno scoperto la sua vera identit\u00e0, ma riesce a fuggire grazie all\u2019aiuto di Estelle (che viene presa dai trafficanti) e a raggiungere la citt\u00e0 di Williams, dove contatta la polizia.\nMentre le forze dell\u2019ordine si dirigono all\u2019accampamento in auto, Grant si fa portare in aeroplano nel canyon, dove salta nel fiume e libera Estelle. La banda viene sgominata, Frazer viene identificato come capobanda e arrestato. Per il bene di Estelle, Grant accetta di lasciarle credere che il suo guardiano sarebbe partito per un lungo viaggio. Frazer chiede poi a Grant di prendersi cura della ragazza mentre sar\u00e0 in prigione e l\u2019agente risponde che se ne sarebbe preso cura per il resto della vita se lei glielo avesse concesso.\nProduzione.\nIl film fu prodotto dalla Fox Film Corporation.\nDistribuzione.\nIl copyright del film, richiesto da William Fox, fu registrato il 15 gennaio 1922 con il numero LP17480.\nDistribuito dalla Fox Film Corporation, fu presentato in prima il 15 gennaio 1922 per uscire nelle sale USA il 22 gennaio. Il 12 aprile 1925, fu distribuito in Giappone; il 25 gennaio 1926, in Finlandia. Nel 1929, la Fox ne fece una riedizione."}
{"id": "1179569", "revid": "767487", "url": "https://it.wikipedia.org/wiki?curid=1179569", "title": "George Robert Waterhouse", "text": ""}
{"id": "1179570", "revid": "767487", "url": "https://it.wikipedia.org/wiki?curid=1179570", "title": "The Atomic Bitchwax", "text": "The Atomic Bitchwax \u00e8 il nome di un gruppo musicale statunitense formatosi nel 1993, di genere hard rock, ma con chiari riferimenti al blues e alla psichedelia degli anni '70. Il fondatore \u00e8 il chitarrista Ed Mundell, poi nei Monster Magnet, accompagnato in questo progetto dal bassista e vocalist Chris Kosnik e dal batterista Keith Ackerman.\nL'album di esordio \u00e8 datato 1999. Le apparizioni dal vivo sono sporadiche, limitate dagli altri impegni musicali di Mundell, che infatti a met\u00e0 del 2003, abbandona il gruppo, sostituito dal chitarrista e cantante Finn Ryan dei Core."}
{"id": "1179574", "revid": "37401", "url": "https://it.wikipedia.org/wiki?curid=1179574", "title": "Cavalleria rusticana", "text": ""}
{"id": "1179576", "revid": "484362", "url": "https://it.wikipedia.org/wiki?curid=1179576", "title": "Troph\u00e9e des Champions", "text": "Il Troph\u00e9e des Champions \u00e8 una competizione calcistica francese che si tiene annualmente in gara unica tra le detentrici in carica del campionato e della Coppa di Francia; \u00e8 analoga alla Supercoppa italiana.\nLa competizione nacque nel 1955 come Challenge des Champions e si tenne con due interruzioni: una prima serie dal 1955 al 1973 e una seconda nel biennio 1985-86.\nProprio l'edizione del 1986, l'ultima per 9 anni, fu la prima a non tenersi in Francia metropolitana ma in Guadalupa; si dovette attendere il 2009 per la disputa di una nuova edizione del Troph\u00e9e des Champions fuori dall'Europa, allorquando fu Montr\u00e9al in Canada a ospitare la competizione.\nDal 1995 il torneo si tiene regolarmente senza interruzioni con il nome attuale.\nIl \u00e8, al 2021, il club pi\u00f9 vittorioso della competizione, con 10 trofei vinti.\nStoria.\nLa F\u00e9d\u00e9ration fran\u00e7aise de football association decise di lanciare il Challenge des Champions, una sfida tra le squadre che nella stagione antecedente avevano vinto rispettivamente campionato e coppa nazionale, in collaborazione con il sindacato dei calciatori professionisti. La prima edizione ebbe luogo nel 1955 a Marsiglia tra e . Il torneo si \u00e8 disputato a cadenza annuale (eccettuando le edizioni 1963 e 1964) fino al 1973, venendo poi ripreso nel biennio 1985-1986 senza successo.\nNel 1995 la LFP ripristin\u00f2 la manifestazione, dandole il nome Troph\u00e9e des Champions. La prima edizione del nuovo formato ebbe luogo nel gennaio 1996 a Brest tra e , vincitrici rispettivamente di campionato e coppa di Francia nella stagione 1994-1995. L'edizione successiva, riferita alla stagione 1995-1996, non si disput\u00f2 in quanto l' aveva conquistato entrambi i tornei, quindi il trofeo non fu assegnato. Successivamente il regolamento stabil\u00ec, in caso di situazione analoga, che a sfidare la vincitrice delle due manifestazioni sarebbe stata la seconda classificata in campionato (evento verificatosi nelle edizioni 2008, 2011, 2015, 2016 e 2018).\nNegli anni duemila l' stabil\u00ec il primato di sette trofei vinti, aggiudicandoselo per sei edizioni consecutive tra 2002 e 2007 (l'ottavo e ultimo titolo arriver\u00e0 nel 2012). Il doppio record \u00e8 stato superato nel decennio successivo dal Paris Saint-Germain, vincitore di sette edizioni consecutive tra 2013 e 2020, per un totale di 10 supercoppe vinte.\nRecord e statistiche.\nIndividuali.\nGiocatore con il maggior numero di vittorie.\nGiocatore con pi\u00fa presenze "}
{"id": "1179577", "revid": "767487", "url": "https://it.wikipedia.org/wiki?curid=1179577", "title": "Clan of Xymox", "text": "I Clan of Xymox, noti anche come Xymox in diverse fasi della loro carriera, sono un gruppo musicale darkwave/rock gotico fondato nel 1983 a Nijmegen, nei Paesi Bassi, da Ronny Moorings, Pieter Nooten e Anka (o Anke) Wolbert. Attualmente, dei membri originali della band, \u00e8 rimasto il solo Ronny Moorings.\nStoria.\nIl gruppo inizi\u00f2 a farsi conoscere con il nome di Xymox pubblicando l'EP autoprodotto \"Subsequent Pleasures\"; la formazione era composta da Moorings alla chitarra e alla voce, Anka Wolbert al basso alle tastiere e canto e Pieter Nooten alle tastiere. L'incontro occasionale con Brendan Perry e Lisa Gerrard dei Dead Can Dance produsse un invito ad unirsi al tour britannico di quel gruppo come band di supporto ed in seguito procur\u00f2 loro un contratto discografico con la 4AD Records.\n\"Clan of Xymox\", il loro omonimo primo album (con la nuova denominazione), fu pubblicato dalla 4AD nel 1985 e procur\u00f2 alla band favorevoli paragoni con gruppi come Joy Division e The Cure. Nel 1986 usc\u00ec il loro secondo album, \"Medusa \" con cui proseguivano l'esplorazione della loro vena \"dark\" e malinconica.\nIl 1987 vide il gruppo eseguire una delle tracce di \"Lonely is an Eyesore\", raccolta che metteva in luce i differenti talenti della scuderia della 4AD: il brano in questione, \"Muscoviet Musquito\", incastonato tra quelli dei Dif Juz e dei Dead Can Dance, mostr\u00f2 un gruppo che stava acquistando maggiore sicurezza di s\u00e9.\nIn seguito le strade dei Clan of Xymox e della 4AD si separarono, Pieter Nooten lasci\u00f2 il gruppo, che adott\u00f2 nuovamente il nome originario di Xymox, e la band firm\u00f2 per un'etichetta secondaria della Polygram, la Wing. L'album del 1989, \"Twist of Shadows\", fu il pi\u00f9 grande successo commerciale della band e vendette circa 300.000 copie, pur essendo sotto vari aspetti un disco coraggioso che dimostrava che aver firmato per una major non aveva comunque modificato e soffocato la vera natura della loro avventura musicale. Il disco, accompagnato da tre singoli - \"Obsession\", \"Imagination\" e \"Blind Hearts\" - conferm\u00f2 che il gruppo sapeva raggiungere un pubblico abbastanza vario, riscuotendo successo sia nelle discoteche che nei club alternativi.\nIl quarto album \"Phoenix\" (con Nooten di nuovo nel gruppo), pubblicato nel 1991, fu l'ultimo con la Wing: ricevette recensioni eccellenti ma non vendette come il precedente, nonostante la fedelt\u00e0 della loro base di fan statunitensi. La band part\u00ec poi per un tour di successo in tutto il mondo. L'etichetta Wing chiuse per\u00f2 i battenti e, quando rifiut\u00f2 di pubblicare il successivo lavoro, \"Metamorphosis\", Nooten e la Wolbert decisero di abbandonare il gruppo per sempre.\nA Moorings si un\u00ec la bassista Mojca Zugna (che si occup\u00f2 anche delle copertine degli album) e, prima che Moorings decidesse che era tempo di operare un cambiamento, uscirono altri due dischi, \"Metamorphosis\" nel 1992 e \"Headclouds\" nel 1994.\nQuesti, oltre a presentare le loro tradizionali sonorit\u00e0 basate su cori e ritmi elettronici, sono dischi che presentano un'ampia variet\u00e0 di stili e di influenze e che portano gli Xymox nell'era dance degli anni novanta. In Gran Bretagna il singolo \"Reaching Out\" riusc\u00ec quasi ad entrare nella classifica dei 40 dischi pi\u00f9 venduti e fu robustamente inserito nei palinsesti radio.\nNel 1994 gli Xymox ripubblicarono il loro primo mini-album ad edizione limitata \"Subsequent Pleasures\"(dell'edizione originale del 1984 furono tirate solo 500 copie) con la Double Dutch Records e, senza la loro autorizzazione, la Zok Records pubblic\u00f2 un album di remix che conteneva solo i pezzi trasmessi alla radio degli album \"Metamorphosis\" e \"Headclouds\" uniti insieme.\nNel 1996 composero la colonna sonora di un videogioco chiamato \"Total Mayhem\" e, un anno dopo, anche quella di un altro gioco, \"Revenant\", pubblicato dalla Domark.\nNel 1997 Ronny Moorings pose fine all'era Xymox, ripart\u00ec con il nome di Clan of Xymox e firm\u00f2 per un'etichetta indipendente, la Tess Records, pubblicando l'album \"Hidden Faces\". Moorings lo descrisse come \u00abuna logica conseguenza di quanto i Clan of Xymox avevano fatto all'inizio degli anni '80\u00bb. Il gruppo fece una lunga tourn\u00e9e, esibendosi come gruppo principale al Wave-Gotik-Treffen e al Zillo festival in Germania, dove due singoli tratti da \"Hidden Faces\" - \"Out Of The Rain\" e \"This World\" - avevano raggiunto la top 10 delle classifiche indipendenti.\nSeguirono altri due album, \"Creatures\" del 1999 e \"Notes From The Underground\" del 2001, in cui l'unione delle chitarre elettriche con le sonorit\u00e0 elettroniche che li port\u00f2 verso un suono electro-goth pi\u00f9 tradizionale procur\u00f2 ai Clan of Xymox una nuova generazione di fan tra gli appartenenti alla sottocultura Goth."}
{"id": "1179578", "revid": "129276", "url": "https://it.wikipedia.org/wiki?curid=1179578", "title": "Carry trade", "text": "Nell'ambito della finanza internazionale il carry trade \u00e8 la pratica speculativa consistente nel prendere a prestito del denaro in paesi con tassi di interesse pi\u00f9 bassi, per cambiarlo in valuta di paesi con un rendimento degli investimenti maggiore in modo sia da ripagare il debito contratto sia da ottenere un guadagno con la medesima operazione finanziaria.\nSolitamente per mettere in atto un'operazione di \"carry trade\" vengono scelte monete che godono di un cambio stabile nel tempo mentre l'investimento \u00e8 rivolto a strumenti a basso rischio, quali titoli di Stato.\n\u00c8 possibile fare un esempio di operazioni di questo genere prendendo a riferimento la situazione economica del Giappone nei primi anni 2000: in questo caso gli investitori stranieri operavano in un mercato che presentava, in maniera pressoch\u00e9 stabile (1996-2007), un tasso di cambio dollaro statunitense/yen di 1/120 e un tasso di interesse dello 0,25%: il disallineamento dei tassi rispetto alla media internazionale consentiva di prendere a prestito denaro in yen ad un \"prezzo\" molto basso, di cambiarlo in valute straniere che venivano investite in titoli di stato o altri strumenti finanziari a rischio nullo e che presentavano un rendimento del 3% o superiore. L'investitore guadagnava, in tal modo, sul differenziale fra i tassi di interesse: scaduto il titolo di stato, il denaro veniva infatti riconvertito dalla moneta straniera in yen per pagare il debito contratto in Giappone. \nPer l'investimento finanziario non \u00e8 rilevante che il tasso di cambio sia a favore o meno di quella straniera, purch\u00e9 sia stabile nel tempo e resti sostanzialmente invariato dal momento in cui viene contratto il prestito a quello in cui si viene restituito."}
{"id": "1179581", "revid": "486946", "url": "https://it.wikipedia.org/wiki?curid=1179581", "title": "Trofeo dei Campioni", "text": ""}
{"id": "1179586", "revid": "486946", "url": "https://it.wikipedia.org/wiki?curid=1179586", "title": "Supercoppa francese", "text": ""}
{"id": "1179593", "revid": "119100835", "url": "https://it.wikipedia.org/wiki?curid=1179593", "title": "Altes Museum", "text": "L'Altes Museum (\"Museo vecchio\") \u00e8 un museo di Berlino, parte della cosiddetta Isola dei musei.\nFu chiamato inizialmente \"K\u00f6nigliches Museum\", (\"museo reale\"). Nel 1845, con l'apertura del \"Neues Museum\" (\"museo nuovo\") assunse il nome attuale.\nSi affaccia sul giardino detto \"Lustgarten\", non lontano dal fiume Sprea, dal viale Unter den Linden e dal duomo.\nStoria.\nL\"'Altes Museum\" fu eretto secondo i canoni dell'architettura neoclassica tra il 1823 ed il 1828 ad opera dell'architetto Karl Friedrich Schinkel.\nCome suggeriva il nome originale, fu inizialmente concepito per ospitare la collezione d'arte della famiglia reale (per iniziativa di Federico Guglielmo III di Prussia). Fin\u00ec poi per ospitare reperti antichi di vario genere.\nApr\u00ec le porte al pubblico nel 1830 come primo museo pubblico in Prussia.\nDanneggiato dalle fiamme durante la seconda guerra mondiale, fu restaurato dal 1958 al 1966. Oggi \u00e8 sede della collezione antica dei Musei statali di Berlino, e ha ospitato, in attesa della riapertura del \"Neues Museum\" (nel 2009), il Museo egizio.\nArchitettura.\nL\"'Altes Museum\" mostra il sobrio ed ampio colonnato della facciata a chi si trova nel giardino del \"Lustgarten\".\nLa spiccata orizzontalit\u00e0 dell'esterno \u00e8 compensata dalla decorativa serie di colonne, di ordine ionico ed alleggerite da scanalature.\nL'edificio \u00e8 a pianta rettangolare, ma in esso \u00e8 integrato un ampio blocco centrale a pianta quadrata. Quest'ultimo sovrasta il resto della costruzione ed \u00e8 quindi visibile anche dall'esterno; il blocco ospita la rotonda, della quale il visitatore ha un'immagine solo all'interno."}
{"id": "1179627", "revid": "118031", "url": "https://it.wikipedia.org/wiki?curid=1179627", "title": "Xymox", "text": ""}
{"id": "1179644", "revid": "508036", "url": "https://it.wikipedia.org/wiki?curid=1179644", "title": "Passarella di Sotto", "text": "Passarella di Sotto \u00e8 una frazione di 750 abitanti del comune di Jesolo confinante con il comune di San Don\u00e0 di Piave (dove si trova la localit\u00e0 Passarella).\nGeografia fisica.\nA nord \u00e8 lambita dal fiume Piave, mentre verso ovest, in prossimit\u00e0 del confine con il territorio comunale di San Don\u00e0, \u00e8 interessata dall'alveo irriguo-scolante del canale Bova Rosa, alimentato dalle acque di risorgiva del fiume Sile-Piave Vecchia.\nMonumenti e luoghi d'interesse.\n\u00c8 presente una chiesa parrocchiale dedicata a Santa Maria Assunta. Venne edificata agli inizi del XX secolo, quando Patriarca di Venezia era Giuseppe Sarto, futuro Papa Pio X; nel 1930, venne ampliata e benedetta dal Patriarca Pietro La Fontaine. Infine, negli anni '50, i conti Frova donarono la chiesa, la canonica e il terreno circostante alla comunit\u00e0.\nEconomia.\nL'economia della frazione \u00e8 basata sull'agricoltura, con una netta prevalenza di latifondismo rispetto alla coltivazione diretta. Le colture principali sono mais, soia, frumento e anche se in calo rispetto agli anni passati, la coltivazione di alberi da frutto di mele."}
{"id": "1179647", "revid": "339392", "url": "https://it.wikipedia.org/wiki?curid=1179647", "title": "Nazionale di pallacanestro USA", "text": ""}
{"id": "1179648", "revid": "80598", "url": "https://it.wikipedia.org/wiki?curid=1179648", "title": "Carla Vistarini", "text": "Tra i suoi numerosi successi, \"La nevicata del '56\", per Mia Martini, \"La voglia di sognare\", per Ornella Vanoni, \"Buonanotte Buonanotte\", per Mina, \"Mondo\" per Riccardo Fogli.\nPremio David di Donatello 1995 per il film \"Nemici d'Infanzia\"\nCome autrice, ha partecipato a cinque edizioni del Festival di Sanremo (1974, 1990, 1992, 1997, 1998), di cui \u00e8 stata anche Commissario Artistico, nel 1997, unica donna nell'intera Storia del Festival a ricoprire tale carica.\nBiografia.\nIl padre, Franco Silva, \u00e8 stato attore tra i \"belli\" degli anni cinquanta, la sorella Patrizia, a tutti nota come Mita Medici, uno dei simboli dei teen-agers anni settanta, \u00e8 attrice. Fin da ragazzina si accosta alla musica, studia pianoforte e solfeggio, per appassionarsi poi alla musica contemporanea. Mentre frequenta ancora le scuole superiori \u00e8 nel gruppo dei \"piperini\", ragazzi adolescenti di fine anni sessanta (tra loro: Renato Zero, Patty Pravo, Loredana Bert\u00e8) che al Piper Club di Roma vanno soprattutto per ascoltare un tipo di musica quasi introvabile altrove: il rock, il beat e il blues. Qui incontra Luigi Lopez, studente anche lui e raffinato musicista, che, come chitarrista, ha gi\u00e0 una sua notevole popolarit\u00e0 tra le giovani band romane. Con gli stessi adolescenti, pi\u00f9 altri come Dario Salvatori, Roberto D'Agostino, Paolo Zaccagnini, si ritrova a fare da \"pubblico\" nello Studio Rai di via Asiago dove va in onda il programma \"Bandiera gialla\" di Arbore e Boncompagni.\nSi avvicina cos\u00ec a quel mondo discografico e radiofonico dove la musica \u00e8, oltre che una passione, anche una professione. Dopo la maturit\u00e0 si iscrive all'universit\u00e0, ma inizia contemporaneamente a scrivere canzoni con Luigi Lopez, con il quale crea un sodalizio artistico che poi sigler\u00e0 alcuni tra i maggiori successi discografici degli anni settanta e ottanta. Agli inizi degli anni Settanta, con Lopez e altri giovani musicisti (tra cui Francesco De Gregori, Antonello Venditti, Rino Gaetano, Aldo Donati) frequenta il \"Cenacolo\", mitico luogo di incontro, discussione e lavoro creato dalla casa discografica RCA Italiana e attorno al quale si raccolgono i ragazzi che all'epoca fanno musica a Roma. Il primo singolo siglato Vistarini-Lopez, un 45 giri per la RCA, viene inciso nel 1970, \u00e8 un pezzo cantato dagli Showmen, intitolato \"Mi sei entrata nel cuore\", che scala rapidamente le classifiche di vendita. \n\u00c8 l'inizio di una serie di successi che porter\u00e0 il duo di autori a collaborare con i maggiori interpreti italiani e internazionali, fra cui Mina, Ornella Vanoni, Mia Martini, Caterina Caselli, Riccardo Fogli, Sylvie Vartan, Peppino di Capri.\nNel 1972 esce il singolo per Amedeo Minghi \"Denise/T'amerei\" e per Caterina Caselli \"Ci sei tu\"; nel 1973 con \"Complici\" per Riccardo Fogli, partecipano per la prima volta al Festival di Sanremo. Nello stesso anno Carla scrive per Amedeo Minghi \"Candida Sidelia\" e \"Fratello in civilt\u00e0\", che era stato preceduto nel 1971 da \"Denise\". Nel 1974 con \"La voglia di sognare\" per Ornella Vanoni, Vistarini-Lopez vincono il Premio della Critica Discografica, sempre nel 1974 entrano in classifica anche \"Se mi vuoi\" per Tony Cicco (noto all'epoca come Cico), \"Addormentata\" per i Panda e Sylvie Vartan incide la versione italiana di \"Bad, bad Leroy Brown\" di Jim Croce, nel 1974 Vistarini e Lopez scrivono \"Nella testa di Nina\" per la Schola Cantorum. Raffaella Carr\u00e0 incide \"Quando dico di no\", scritta da Vistarini con Tony Cicco, come \"E mia madre\" (Vistarini-Cicco), sempre per la Carr\u00e0.\nNel 1974 Vistarini inizia a scrivere programmi televisivi, esordendo con \"Quindici minuti con...\", piccoli \"medaglioni\" monografici di un quarto d'ora prodotti dalla Rai e dedicati a cantanti come Wess e Dori Ghezzi, i Pooh, Giovanna, Nicola di Bari e altri.Il regista di queste monografie \u00e8 Enzo Trapani; poi lo special \"Una Ragazza\" per RaiUno, con Mita Medici.\nDel 1975 \u00e8 \"Questo amore sbagliato\" per Patty Pravo, per cui scrive anche \"Eppure \u00e8 amore\", poi \"Piru pirul\u00ec (Noi no)\", sigla di testa di \"Di nuovo tante scuse (Noi no)\" per Sandra Mondaini e Raimondo Vianello, e \"Coriandoli su di noi\" cantata dai Ricchi e Poveri, sigla di coda della stessa trasmissione; scrive poi \"Un piccolo ricordo\" per Peppino Di Capri e \"E la notte \u00e8 qui\" per Iva Zanicchi. In questo anno scrive la sceneggiatura del film Rai \"Un po' del nostro tempo migliore\" per i Pooh.\nNel 1976 esce \"Mondo\" per Riccardo Fogli, che vince il Disco Verde; \"La mia Boh\u00e8me\" per Massimo Ranieri; \"Le cicale\" per Patty Pravo; \"E mia madre\" per Raffaella Carr\u00e0; \"Piccola Anima\" per Alice.\nNel 1977 \"Voglia di morire\" ancora per i Panda; \"Compagni di viaggio\" per Gilda Giuliani; ancora per I Panda scrive \"Dimenticare\", su musica di Vangelis; per Claudia Mori scrive \"Questo \u00e8 lui\"; quindi \"Ritratto di donna\" per Mia Martini, che partecipa al World Popular Song Festival di Tokyo, vincendolo.\nSempre nel 1977 Carla Vistarini \u00e8 tra i fondatori del supergruppo dei Fantasy insieme a Riccardo Fogli, Viola Valentino, Giancarlo Lucariello, Danilo Vaona, Luigi Lopez e Tony Cicco. L'esperienza dei Fantasy sfocia nell'album omonimo, i cui brani sono tutti scritti dai componenti del gruppo e il cui singolo di punta \u00e8 \"Cantando\". Il pezzo \u00e8 programmatissimo dalle radio, sia in Italia che all'estero col titolo di \"Surrender\", ma il gruppo si scioglie per i diversi impegni artistici dei componenti. La voce guida del singolo di punta \u00e8 proprio di Carla Vistarini. In quegli stessi anni Carla riprende a scrivere programmi per la Rai, e dirada gradualmente l'attivit\u00e0 musicale, continuando per\u00f2 a realizzare altri successi discografici.\nNel 1978 scrive \"Un'isola\" per Alice Visconti. Nel 1981 \"Buonanotte Buonanotte\" per Mina, poi le sigle di cartoni animati giapponesi \"Pinocchio perch\u00e9 no?\", \"La fantastica Mim\u00ec\" e \"Cybernella\". Nel 1990 esce \"La nevicata del '56,\" proposta in origine a Gabriella Ferri, poi incisa da Mia Martini e proposta al Festival di Sanremo dove vince il Premio della Critica.\nRitrova Enzo Trapani alla regia di due variet\u00e0 televisivi Rai di cui \u00e8 autrice: \"Stryx\" nel 1978, che vince il Premio Internazionale Rosa d'Argento al Festival della Televisione di Montreux e \"Dueditutto\" nel 1982. Nel 1981 Vistarini inizia a scrivere anche per il teatro, adattando le 20 canzoni della commedia con musiche di Neil Simon \"Stanno suonando la nostra canzone\" interpretata da Gigi Proietti e Loretta Goggi. Nel 1984 adatta i brani del Musical \"Barnum\" con Massimo Ranieri e Ottavia Piccolo. Scrive programmi di variet\u00e0 ed intrattenimento, tra i quali \"Io a modo mio\" con Gigi Proietti, \"Sotto le stelle\" e \"Night &amp; Day\". Nel 1988 vince il Premio IDI Istituto del Dramma Italiano con la commedia originale \"Ugo,\" portata in scena da Alessandro Haber e poi da Michele Laginestra, Biagio Izzo, Gianni Ciardo e messa in scena in Germania, Argentina, Grecia, Uruguay, Repubblica Ceca, Francia, Slovenia ed altri paesi.\nSuoi sono i copioni di \"Ieri, Goggi e domani,\" \"Via Teulada 66\" e \"Canzonissime\" ancora con Loretta Goggi nel 1989. Autrice di \"Jeans\" e \"Jeans 2\" con Fabio Fazio, nel 1990 \u00e8 l'ideatrice e autrice di \"Banane\" programma dell'allora Telemontecarlo. Autrice dell\"'Eurofestival\" nel 1991 e coautore di \"Cr\u00e8me Caramel\" con Castellacci e Pingitore. Con questo duo continuer\u00e0 a collaborare successivamente in variet\u00e0 come \"Saluti e Baci\", \"Bucce di banana\" e \"Champagne\" e film come \"Ladri si nasce\".\nNel 1994 scrive la versione italiana delle canzoni di Jack Skeleton, protagonista del film di animazione \"Nightmare Before Christmas\", regia di Tim Burton, cantate da Renato Zero, tra cui \"Cos'\u00e8?, Re del Blu Re del Mai, Il lamento di Jack..\"\nNel 1994 cura il \"Pavarotti &amp; Friends\" ed instaura un rapporto artistico con Luciano Pavarotti, tanto da realizzare numerose edizioni successive dello spettacolo, una delle quali con la regia di Spike Lee, ed un \"Tre tenori\".\nNel 1995 vince il Premio David di Donatello per la Migliore Sceneggiatura per il Film \"Nemici d'Infanzia\", regia di Gigi Magni.\nNel 1997 debutta \"Cibo\" commedia teatrale con Saviana Scalfi, Chiara Noschese e Paola Tedesco. Nel 1997 Carla Vistarini \u00e8 anche commissario artistico del Festival di Sanremo, insieme a Pino Donaggio e Giorgio Moroder. Di quel Festival, presentato da Mike Bongiorno, Piero Chiambretti e Valeria Marini, \u00e8 anche autore. Nel 1998 \u00e8 autore del XLVIII Festival di Sanremo, insieme a Sergio Bardotti. Nel 1999 chiamata a Rai 2 da Carlo Freccero scrive \"Fenomeni\" con Piero Chiambretti.\nNel 2001 \u00e8 autrice per Canale 5 di \"Saloon\", nel 2002 \"Marameo\" e su Rai 1 di \"S\u00ec, s\u00ec, \u00e8 proprio lui!\". Nel 2003 \"Miconsenta\", nel 2004 \"Barbecue\", nel 2005 \"Telefaidate\", nel 2006 \"Torte in faccia\", nel 2007 \"E io...pago.\" Nel 2008, \"Gabbia di matti\". Sempre nel 2003 \u00e8 stata eletta nell'Assemblea degli Associati SIAE, a cui \u00e8 iscritta dal 1970 e socia dal 1976. Insegna alla Scuola di scrittura televisiva di RTI &amp; La Sapienza. E anche membro per tre anni del CIADVL, organo della CISAC, Conf\u00e9d\u00e9ration Internationale des Soci\u00e9t\u00e9s d\u00b4Auteurs et Compositeurs.\nNel 2013 pubblica \"Citt\u00e0 sporca\", romanzo thriller edito da Gems. A settembre 2014 pubblica \"Se ho paura prendimi per mano\", romanzo edito da Corbaccio. A febbraio 2015 \"Se ho paura prendimi per mano\" arriva al 1\u00ba posto della Classifica di vendita Amazon Kindle e al 2\u00ba della Classifica IBS ebook. Nel 2018 esce il romanzo sequel \"Se ricordi il mio nome.\" Collabora con Dagospia ."}
{"id": "1179651", "revid": "648716", "url": "https://it.wikipedia.org/wiki?curid=1179651", "title": "Ares V", "text": "Ares V (precedente chiamato \"Cargo Launch Vehicle\" o \"CaLV\") era il vettore per il lancio dell'Earth Departure Stage e del Lunar Surface Access Module nell'ambito del programma Constellation della NASA che prevedeva il ritorno dell'uomo sulla Luna. Questo vettore era complementare all'Ares I, che invece aveva il compito di lanciare la capsula dell'equipaggio Orion. Ares V era in grado di portare circa 130 tonnellate in orbita terrestre bassa (LEO) e circa 65 tonnellate sulla Luna.\nIl 1\u00ba febbraio 2010 il Presidente degli Stati Uniti d'America, Barack Obama, ha cancellato il programma (eccetto la navetta Orion, gi\u00e0 completata) a partire dall'anno finanziario 2011 a favore dello Space Launch System, meno dispendioso.\nA differenza dello Space Shuttle, dove l'equipaggio e il carico venivano lanciati contemporaneamente con lo stesso vettore, il programma Constellation prevedeva due vettori diversi per il lancio separato dell'equipaggio e del carico. L'uso di due lanciatori diversi permetteva infatti di specializzarli in base al loro scopo.\nIl razzo Ares V era il vettore per carichi pesanti, ed era stato progettato per lanciare l'Earth Departure Stage e il Lunar Surface Access Module, oltre ad essere il vettore dei nuovi moduli destinati alla Stazione Spaziale Internazionale, e per le future missioni dedicate alla base lunare e a Marte.\nLa capacit\u00e0 di 130 t poneva l'Ares V nella stessa classe di vettori occupata dallo statunitense Saturn V e dal russo Energia e lo rendeva in grado di supportare l'esplorazione umana della luna e di Marte. Era anche in grado di inviare sonde planetarie di massa simile alla Galileo o alla Cassini-Huygens direttamente verso il sistema solare esterno.\nProgetto.\nAres V era stato progettato come un vettore per carichi pesanti in grado di inviare grandi quantitativi di materiali sulla luna e rifornimenti principali per sostenere la presenza umana oltre l'orbita terrestre.\nAres V era un razzo a due stadi, il primo dei quali utilizzava propulsione sia solida che liquida, mentre il secondo impiegava un singolo propulsore J-2X a combustibile liquido.\nStoria.\nA maggio 2007 la NASA scelse il propulsore RS-68 per l'alimentazione del primo stadio del vettore Ares V. Questa decisione segn\u00f2 l'abbandono del progetto iniziale che prevedeva l'uso di un propulsore SSME gi\u00e0 utilizzato sugli orbiter. Il \"contractor\" principale era dunque la divisione \"Rocketdyne\" di \"Pratt &amp; Whitney\".\nA luglio 2007 furono completati i primi test per lo sviluppo dei propulsori RS-68 per lo stadio principale di Ares V. I test riguardavano uno dei componenti principali dei propulsori. Era stato previsto l'impiego di cinque propulsori RS-68.\nSempre a luglio la NASA affid\u00f2 la costruzione del propulsore J-2X dello stadio superiore alla divisione \"Rocketdyne\" di \"Pratt &amp; Whitney\", con un contratto del valore di 1,2 miliardi di dollari.\nAd agosto la NASA firm\u00f2 il contratto con la \"Alliant Techsystem\" per lo sviluppo dei propulsori a combustibile solido del primo stadio di Ares I e Ares V, per un valore di 1,8 miliardi di dollari. L'Ares V avrebbe usato due razzi, mentre Ares I ne usava uno solo.\nA dicembre 2007 iniziarono i test dei componenti principali del propulsore J-2X, che terminarono a maggio 2008. Successivamente, a novembre dello stesso anno venne terminata con successo la revisione del progetto del propulsore.\nPrimo stadio.\nIl primo stadio possedeva due tipi diversi di propulsore: analogamente allo Space Shuttle, venivano utilizzati combustibili solidi e liquidi simultaneamente. I razzi a combustibile solido erano simili ai \"Solid Rocket Boosters\" dello Shuttle, con un segmento aggiuntivo. Erano anche presenti cinque propulsori RS-68 a combustibile liquido connessi con una versione pi\u00f9 grande del serbatoio esterno presente sullo Shuttle.. Originalmente era stata considerata la possibilit\u00e0 di utilizzare cinque propulsori SSME utilizzati nell'orbiter, ma RS-68 risult\u00f2 pi\u00f9 semplice nel progetto e nella costruzione, con maggiore spinta e costi ridotti.\nSecondo stadio.\nIl secondo stadio era basato sullo stadio S-IVB utilizzato nei razzi Saturn IB ed \u00e8 chiamato Earth Departure Stage. Il propulsore utilizzato era un singolo J-2X (usato anche come secondo stadio di Ares I) che spinger\u00e0 il modulo lunare o il carico in orbita. Durante le missioni lunari il propulsore serviva anche per spingere Orion e l'LSAM in una traiettoria verso la Luna.\nMentre nell'Ares I il propulsore J-2X era utilizzato nella cosiddetta \"modalit\u00e0 primaria\", nell'Ares V era utilizzato nella \"modalit\u00e0 secondaria\". In quest'ultima, dopo il distaccamento del primo stadio, dopo 325 secondi dal decollo e ad una altezza di , veniva acceso per 442 secondi. Erogava una spinta di 42\u00a0380\u00a0kN (242\u00a0000\u00a0lbf) durante questa prima accensione, per portare il suo carico in orbita bassa terrestre.\nIn caso di missione lunare, dopo l'aggancio del secondo stadio, contenente l\"'Earth Departure Stage\" e il modulo lunare con la navetta Orion, veniva effettuata una seconda accensione di altri 442 secondi per raggiungere la velocit\u00e0 di fuga e inserire il velivolo in rotta verso la Luna."}
{"id": "1179655", "revid": "76963", "url": "https://it.wikipedia.org/wiki?curid=1179655", "title": "Robin Tunney", "text": "Biografia.\nRobin Tunney nasce a Chicago. All'et\u00e0 di diciotto anni si trasferisce a Los Angeles. La sua prima apparizione televisiva risale al 1989 quando partecipa alla serie televisiva \"Life goes on\". Il suo primo ruolo di un certo rilievo fu nel film \"Empire Records\", seguito poi da un ruolo da protagonista in \"Giovani streghe\" (1996). Ha preso parte al film \"The Zodiac\" di Alexander Bulkley, nel 2005 dove ha interpretato la parte di Laura Parish. Nel 2006 ha inoltre lavorato con Allen Coulter per la realizzazione del film \"Hollywoodland\" dove ha interpretato la parte di Leonore Lemmon.\nNel 1997 recit\u00f2 nel film di Bob Gosse \"Niagara, Niagara\", vincendo la Coppa Volpi per la migliore interpretazione femminile. \u00c8 apparsa in tutti gli episodi della prima stagione di \"Prison Break\" (e anche nella prima puntata della seconda) nel ruolo dell'avvocato Veronica Donovan, ed \u00e8 stata anche la prima paziente del \"Dr. House\". Dal 2008 al 2015 ha interpretato il capo della squadra 7 del CBI fino al suo trasferimento all'FBI di Austin (Texas) dell'agente Teresa Lisbon, nella serie della CBS \"The Mentalist\".\nDoppiatrici italiane.\nNelle versioni in italiano dei suoi film, Robin Tunney \u00e8 stata doppiata da:"}
{"id": "1179656", "revid": "2184720", "url": "https://it.wikipedia.org/wiki?curid=1179656", "title": "Golfo di Policastro", "text": "Il golfo di Policastro \u00e8 una insenatura del mare Tirreno che bagna le coste di tre province, quella di Salerno in Campania, di Potenza in Basilicata e di Cosenza in Calabria. Il limite occidentale del golfo \u00e8 la punta degli Infreschi nel comune di Camerota nel Cilento, quello sud-orientale \u00e8 il capo Scalea, nei pressi dell'omonima cittadina.\nDescrizione.\nAnticamente era chiamato \"Sinus Laus\", dalla polis della Magna Grecia Laos, situata, per\u00f2, a Santa Maria al Cedro, oltre il Golfo di Policastro. Oggi il golfo prende il nome dalla cittadina di Policastro Bussentino (oggi frazione del comune di Santa Marina), l'antica Pixous della Magna Grecia e successivamente nota come Buxentum in epoca romana.\nL'intero tratto costiero tirrenico della Basilicata si affaccia sul Golfo di Policastro, dominato a nord dal massiccio del Sirino.\nI comuni principali sono Sapri (SA) in Campania, Maratea (PZ) in Basilicata, Praia a Mare e Scalea (CS) in Calabria.\nIl tratto campano del golfo ricade in parte all'interno del Parco nazionale del Cilento e Vallo di Diano."}
{"id": "1179668", "revid": "300067", "url": "https://it.wikipedia.org/wiki?curid=1179668", "title": "\u0160ar\u016bnas Mar\u010diulionis", "text": "\u00c8 membro del Naismith Memorial Basketball Hall of Fame dal 2014.\nCarriera.\nURSS.\nMar\u010diulionis incominci\u00f2 a giocare nel campionato superiore sovietico sin da molto giovane (a 17 anni), nei Statyba Vilnius, gli attuali Lietuvos Rytas. In Europa, gli ci volle poco tempo per dimostrarsi una delle guardie pi\u00f9 forti che si fossero mai viste, tanto da suscitare interesse anche oltreoceano.\nNBA.\nMar\u010diulionis si dichiar\u00f2 eleggibile per il draft NBA del 1987, dove fu per\u00f2 enormemente sottovalutato, scelto dai Golden State Warriors addirittura al 6\u00ba giro di chiamate. \u0160ar\u016bnas tuttavia incominci\u00f2 la carriera nella NBA soltanto nel 1989, non potendo avere prima il via libera per andare oltreoceano. Nella sua prima stagione, 1989-90, fu una piacevole sorpresa, assestandosi subito solidamente al di sopra della doppia cifra nei punti. Nel 1992 ebbe la sua consacrazione, raggiungendo i 18,9 punti di media e il 53,8% al tiro, dato che lo consacr\u00f2 terza arma principale dei Warriors, dopo i compagni Chris Mullin e Tim Hardaway; la squadra quell'anno ebbe una buonissima stagione regolare, chiudendo con un bilancio di 55 vittorie e 27 sconfitte. Nei play-off il suo livello di gioco sal\u00ec ulteriormente: segn\u00f2 85 punti nelle quattro partite disputate (21,3 di media). Ci\u00f2 non fu per\u00f2 sufficiente a Golden State, che venne battuta per 3-1 nel primo turno dai Seattle SuperSonics.\nRest\u00f2 con i Warriors fino al 1993, e dopo aver saltato un intero anno a causa di un infortunio, pass\u00f2 proprio a Seattle, il che gli cost\u00f2 per\u00f2 una diminuzione dei minuti di gioco. Nel 1996 gioc\u00f2 con i Sacramento Kings, mentre l'ultima stagione prima del ritiro, avvenuto nel 1997, la disput\u00f2 con i Denver Nuggets.\nNazionale.\nHa vestito la maglia della nazionale dell'Unione Sovietica fino al 1990, anno in cui la Lituania conquist\u00f2 l'indipendenza. Con la nazionale giovanile ha ottenuto molti risultati di prestigio, come la vittoria agli Europei junior (1982) e ai Mondiali junior (1983); nel 1985 vinse l'oro alle Universiadi. Passando nella nazionale senior, vinse l'argento agli Eurobasket 1987; il risultato pi\u00f9 clamoroso fu per\u00f2 conseguito l'anno seguente, quando l'URSS, guidata in particolare da Mar\u010diulionis, Rimas Kurtinaitis e Arvydas Sabonis, fu campione olimpico ai Giochi di Seul del 1988. Nel 1992 venne eletto miglior giocatore del torneo di qualificazione ai Giochi olimpici di Barcellona, nelle quali invece la nazionale Lituana, sempre guidata dal trio Mar\u010diulionis-Kurtinaitis-Sabonis, vinse la medaglia di bronzo. Nel 1995 si classific\u00f2 di nuovo 2\u00ba agli Eurobasket, e venne eletto MVP del torneo.\nManager.\nA partire dal 1992, ha aperto una catena di alberghi, localizzati principalmente in Lituania.\nNel 1993 ha fondato la \"Lietuvos Krep\u0161inio Lyga\" (LKL), il campionato lituano di pallacanestro, della quale divent\u00f2 presidente. Nel 1999 ha creato un'altra associazione di pallacanestro, la \"North European Basketball League\" (NEBL), successivamente inglobata nella \"Baltic Basketball League\".\nParlamento europeo.\nNel maggio 2019 viene eletto al Parlamento europeo per il Partito dei Verdi Lituani con 32.591 voti. Due giorni pi\u00f9 tardi rinuncia."}
{"id": "1179669", "revid": "287204", "url": "https://it.wikipedia.org/wiki?curid=1179669", "title": "Sarunas Marciulionis", "text": ""}
{"id": "1179674", "revid": "767487", "url": "https://it.wikipedia.org/wiki?curid=1179674", "title": "Reamonn", "text": "I Reamonn sono un gruppo musicale rock tedesco formatosi nel 1998.\nStoria del gruppo.\nNel 1997 \"Rea Garvey, \"cantante irlandese, decise di lasciare la sua band, i \"\"The Reckless Pedestrians\" e di stabilirsi in Germania per ricominciare da capo, il tutto con soltanto 50 marchi e la registrazione di una demo.\nMette un annuncio nel giornale locale, lo \"Stockacher Anzeiger\" dove c'era scritto \"Cantante irlandese cerca band a tempo record per concerto\"\". Mike Gommeringer, soprannominato, Gomezz, lo legge, e pensa di averlo gi\u00e0 ascoltato da qualche parte: dopo averlo chiamato scopre di non essersi sbagliato.\nSi incontrano e diventano subito amici. Mike presenta a Rea, Sebastian Padotzke (Sebi), Uwe Bossert (Uwe), e Philipp Rauenbusch (Phil). Nel 1998 la banda \u00e8 pronta per il debutto: un concerto nella citt\u00e0 di Stockach.\nNel 1999, per assicurarsi un contratto con una casa discografica, partecipano ad una gara svoltasi in un pub di Amburgo, davanti a 16 talent scout. Visto il successo, a fine giornata si trovano nella posizione di poter scegliere per quale casa discografica lavorare, e la loro scelta cade sulla \"Virgin Records\".\nProducono il loro primo album, \"Tuesday\" dopo il loro singolo \"Supergirl\", il loro maggiore successo, che vince il disco d\u00b4oro, e, nel 2000 diventa la canzone pi\u00f9 suonata nelle radio tedesche.\nNell'autunno 2000 iniziano un tour per promuovere il primo album con il sostegno dell'\"Heyday\", e con canzoni, come \"Josephine\" e \"Waiting there for you\", nessuna delle quali si \u00e8 dimostrata un successo.\nNel 2007 durante il Get Loose Tour sono la band di supporto a Nelly Furtado. Il 28 febbraio 2007, durante lo stesso tour, fanno tappa presso l'Alcatraz di Milano. Sempre con Nelly Furtado hanno suonato, nella versione tedesca, del singolo di All Good Things (Come To An End), contemporaneamente alla versione italiana con gli Zero Assoluto."}
{"id": "1179676", "revid": "599013", "url": "https://it.wikipedia.org/wiki?curid=1179676", "title": "Congregazione del Sacro Cuore di Ges\u00f9", "text": "La Congregazione del Sacro Cuore di Ges\u00f9 (in latino \"Congregatio Sacratissimi Cordis Iesu\") \u00e8 un istituto religioso maschile di diritto pontificio: i membri di questa congregazione clericale, detti comunemente Padri di Timon David, pospongono al loro nome le sigle S.C.J. o T.D.\nStoria.\nL'istituto venne fondato dal sacerdote di Marsiglia Joseph-Marie Timon David (1823-1891): membro dell'istituto dell'Opera della Giovent\u00f9 di Jean-Joseph Allemand, ebbe l'idea di istituire il ramo clericale della congregazione ma Eug\u00e8ne de Mazenod, vescovo di Marsiglia, il 20 novembre 1852 gli consent\u00ec di dare inizio a una famiglia religiosa autonoma, interamente dedicata all'assistenza della giovent\u00f9 operaia.\nL'istituto, detto in origine dei Fratelli del Sacro Cuore, ebbe da papa Pio IX il titolo di Societ\u00e0 del Sacro Cuore di Ges\u00f9 Bambino: assunse l'attuale nome il 4 giugno 1964.\nLa congregazione ricevette il breve di lode da Pio IX il 14 febbraio 1862 e venne approvata definitivamente dalla Santa Sede l'8 luglio 1876.\nAttivit\u00e0 e diffusione.\nI Padri di Timon David si dedicano soprattutto all'educazione ed all'istruzione cristiana della giovent\u00f9.\nSono presenti in varie localit\u00e0 francesi (Marsiglia, N\u00eemes, Montpellier, B\u00e9ziers) e a Roma, presso la parrocchia di San Cirillo Alessandrino; la sede generalizia \u00e8 in boulevard de la Lib\u00e9ration a Marsiglia.\nAl 31 dicembre 2005, la congregazione contava 9 case e 35 religiosi, dei quali 29 sacerdoti."}
{"id": "1179678", "revid": "94647", "url": "https://it.wikipedia.org/wiki?curid=1179678", "title": "AT&amp;T Building", "text": ""}
{"id": "1179679", "revid": "363629", "url": "https://it.wikipedia.org/wiki?curid=1179679", "title": "Sony Building", "text": "Il Sony Building, gi\u00e0 AT&amp;T Building, \u00e8 un grattacielo di 37 piani di New York. \u00c8 situato nella \"Madison Avenue\", tra la 55\u00aa e la 56\u00aa strada. Fu progettato da Philip Johnson e da John Burgee nel 1978; la costruzione fu terminata nel 1984 tra numerose controversie.\nCaratteristiche.\nIl grattacielo, costruito in granito leggermente roseo, costituisce uno degli esempi pi\u00f9 famosi di architettura postmoderna. Sono diverse, infatti, le fonti a cui il suo concetto stilistico si ispira: la scuola di Chicago per le strutture a scacchiera, ma anche richiami rinascimentali come il Palladio, citato nella serliana all'ingresso.\nGi\u00e0 visto da lontano si distingue dalle costruzioni della tradizione moderna, soprattutto per la forma insolita e decorativa del tetto, che corona l'edificio all'altezza di 197 metri: si tratta di un rimando all'architettura neoclassica, dato che la forma triangolare corrisponde a quella di un timpano. In ogni caso, la scelta venne tacciata di cattivo gusto; basti pensare al fatto che la costruzione viene chiamata ironicamente dai newyorkesi \"Chippendale\", con riferimento allo stilista di mobili classici: infatti, il tetto pare riprendere la forma di un cassettone.\nUtilizzo.\nSede dalla ditta AT&amp;T, il grattacielo fu poi messo in vendita per passare alla Sony, la quale offre ai visitatori la propria visione della storia delle comunicazioni in una mostra chiamata \"Wonder-Technology-Land\"."}
{"id": "1179680", "revid": "121151801", "url": "https://it.wikipedia.org/wiki?curid=1179680", "title": "Un pugno di sabbia/Io non sono io", "text": "Un pugno di sabbia/Io non sono io \u00e8 il 12\u00b0 singolo dei Nomadi pubblicato nell'aprile del 1970 in Italia dalla Columbia.\nDescrizione.\nIl lato A del singolo contiene il brano \"Un pugno di sabbia,\" composto da Roberto Soffici e Claudio Daiano, che gareggi\u00f2 al programma \"Un disco per l'estate 1970\", vincendo nella sezione gruppi e classificandosi al quarto posto nella graduatoria finale. Venne inserito nell'album \"Mille e una sera\" del 1971.\nNel 1977 esce su singolo, con la voce di Augusto Daolio, e successivamente viene ripubblicata in numerose raccolte antologiche e dal vivo. Il lato B contiene il brano \"Io non sono io\"."}
{"id": "1179682", "revid": "466539", "url": "https://it.wikipedia.org/wiki?curid=1179682", "title": "Eisenh\u00fcttenstadt", "text": "Eisenh\u00fcttenstadt (lett. \"citt\u00e0 delle ferriere\") \u00e8 una citt\u00e0 di 23.878 abitanti del Brandeburgo, in Germania. Si trova nel circondario dell'Oder-Sprea.\nEisenh\u00fcttenstadt possiede lo \"status\" di \"Grande citt\u00e0 di circondario\" (\"Gro\u00dfe kreisangeh\u00f6rige Stadt\").\nGeografia fisica.\nEisenh\u00fcttenstadt si trova sulla riva occidentale dell'Oder, fiume che segna il confine con la Polonia (comune di Cybinka nel voivodato di Lubusz). Lungo la linea dell'Oder, altre citt\u00e0 vicine sono Francoforte sull'Oder, circa 25\u00a0km a nord, e Guben, 25\u00a0km a sud.\nStoria.\nLa citt\u00e0 venne fondata nel 1950 come centro industriale, nell'ambito della neonata Repubblica Democratica Tedesca. Dal 1953 al 1961 port\u00f2 il nome Stalinstadt e, negli anni a cavallo fra i settanta ed i primi novanta, ha avuto un notevole incremento demografico, fino a raggiungere i 53.000 abitanti. Fino al 1993 \u00e8 stata una citt\u00e0 extracircondariale (con targa EH), con un circondario omonimo (\"Eisenh\u00fcttenstadt-Land\"); in quella data citt\u00e0 e circondario entrarono a far parte dell'Oder-Spree, assieme ai circondari di Beeskow e F\u00fcrstenwalde.\nSociet\u00e0.\nEvoluzione demografica.\nFonti dei dati sono nel dettaglio nelle Wikimedia Commons..\nGeografia antropica.\nAppartengono alla citt\u00e0 di Eisenh\u00fcttenstadt le frazioni (\"Ortsteil\") di Diehlo, F\u00fcrstenberg (Oder) e Sch\u00f6nflie\u00df."}
{"id": "1179684", "revid": "124579377", "url": "https://it.wikipedia.org/wiki?curid=1179684", "title": "Tadeusz R\u00f3\u017cewicz", "text": "Biografia.\nR\u00f3\u017cewicz appartiene alla prima generazione nata ed educata dopo che la Polonia ha ritrovato la sua indipendenza nel 1918.\nLe sue prime poesie risalgono al 1938. Durante la Seconda guerra mondiale, milit\u00f2 nell'esercito nazionale di resistenza polacco assieme al fratello Janusz (egli pure poeta), che fu ucciso dalla Gestapo nel 1944. Tadeusz termina i suoi studi, in storia dell'arte, all'Universit\u00e0 Jaghellonica di Cracovia. Da Cracovia, si sposta a Gliwice nel 1947. Dal 1968 risiede a Breslavia.\nL'esperienza della guerra ebbe su R\u00f3\u017cewicz un effetto devastante, che si avverte soprattutto nelle prime opere. La raccolta Niepok\u00f3j (Inquietudine) e soprattutto il poema Ocalony (Sopravvissuto), presenta un uomo totalmente rovinato dalla catastrofe inspiegabile della seconda guerra mondiale. Con il passare degli anni, la sua ricerca poetica si orient\u00f2 alle tematiche sociali e ai problemi del mondo contemporaneo. Le poesie di R\u00f3\u017cewicz hanno colpito i maggiori esponenti della poesia polacca come Leopold Staff, Julian Pzyb\u00f3s e Czes\u0142aw Mi\u0142osz. I numerosi volumi di poesia pubblicati dal primo dopoguerra ad oggi hanno riscosso un notevole successo di pubblico e di critica.\nIl problema pi\u00f9 grande per R\u00f3\u017cewicz fu la creazione della poesia dopo Auschwitz.\nDal 1960, R\u00f3\u017cewicz si \u00e8 dedicato anche alla drammaturgia, dimostrando una grande capacit\u00e0 di innovazione stilistica, improntata al teatro dell'assurdo e caratterizzata da un'efficace mescolanza di spunti lirici e grotteschi.\nR\u00f3\u017cewicz \u00e8 l'autore di una quindicina di opere teatrali. \u00c8 considerato come uno dei migliori poeti del dopoguerra in Polonia e uno dei drammaturghi pi\u00f9 innovativi.\nLa sua opera teatrale pi\u00f9 importante \u00e8 Kartoteka, che ha rivoluzionato il teatro polacco e influenzato il teatro mondiale. Le sue opere sono state messe in scena dai pi\u00f9 grandi registi, come Konrad Swinarski e Krzysztof Kie\u015blowski.\nNel 2005 \u00e8 stato il primo vincitore del Premio Librex Montale International. Le sue opere sono tradotte in pi\u00f9 di venti lingue.\nNel 2007 egli ha ricevuto il Premio europeo per la letteratura (Prix europ\u00e9en de litt\u00e9rature) per l'insieme delle sue opere."}
{"id": "1179688", "revid": "171512", "url": "https://it.wikipedia.org/wiki?curid=1179688", "title": "Eisenhuettenstadt", "text": ""}
{"id": "1179691", "revid": "729019", "url": "https://it.wikipedia.org/wiki?curid=1179691", "title": "Urofobia", "text": "L'urofobia (anche nota come paruresis o sindrome della vescica timida) \u00e8 la fobia di urinare in pubblico, davanti ad altre persone. Di conseguenza, un paruretico \u00e8 impossibilitato a usare gli orinatoi a vista. I soggetti pi\u00f9 gravi non riescono a urinare nemmeno al chiuso, se nelle vicinanze avvertono la presenza di altre persone. In altre parole, il paruretico, pur non essendo affetto da un disturbo fisiologico, in presenza di altre persone \u00e8 impossibilitato nell'urinare.\nTrattamento.\nAncora non esiste una terapia precisa, ma risulta efficace la psicoterapia cognitivo-comportamentale. Risultano essere di aiuto anche delle tecniche di rilassamento per sbloccare l'ansia che blocca l'individuo nella minzione."}
{"id": "1179692", "revid": "287204", "url": "https://it.wikipedia.org/wiki?curid=1179692", "title": "Eisenhuttenstadt", "text": ""}
{"id": "1179693", "revid": "123619020", "url": "https://it.wikipedia.org/wiki?curid=1179693", "title": "The Rockafeller Skank", "text": "The Rockafeller Skank \u00e8 un singolo del DJ britannico Fatboy Slim, pubblicato l'8 giugno 1998 come primo estratto dal secondo album in studio \"You've Come a Long Way, Baby\".\nIl brano.\nLa canzone \u00e8 composta principalmente dalla ripetizione della frase \u00ab\"Right about now, the funk soul brother. Check it out now, the funk soul brother\"\u00bb, tratta da un campionamento vocale del rapper Lord Finesse del gruppo D.I.T.C.\nLa base musicale \u00e8 realizzata con campionamenti del brano \"Sliced Tomatoes\" dei \"Just Brothers\" (popolare pezzo soul) uniti a campionamenti di \"Beat Girl\" dei \"John Barry and his Orchestra\". La canzone \u00e8 indubbiamente la pi\u00f9 nota tra quelle contenute nell'album.\nVideo musicale.\nIl videoclip, diretto da Spike Jonze, ebbe numerosi passaggi sulle televisioni musicali nonostante la lunghezza del brano, circa il doppio di un normale singolo.\nNelle classifiche.\nNonostante la grande fama e diffusione nel periodo di massimo successo, "}
{"id": "1179694", "revid": "33277", "url": "https://it.wikipedia.org/wiki?curid=1179694", "title": "Padri di Timon David", "text": ""}
{"id": "1179701", "revid": "116350275", "url": "https://it.wikipedia.org/wiki?curid=1179701", "title": "Smacafam", "text": "Lo smacafam \u00e8 un piatto tipico della cucina trentina legato al carnevale.\nEtimologia.\nL'origine del termine \u00e8 composto da \"smaca\", ovvero \"picchia con forza\" e \"fam\", \"fame\", e si riferisce alla capacit\u00e0 di placare l'appetito. \u00c8 un tipo di torta salata morbida da consumare calda. \nCulinaria.\nSi tratta di una pietanza, come suggerito dal nome, piuttosto pesante, \u00e8 servita spesso come antipasto o anche come piatto principale accompagnato da insalata di tarassaco che ben si sposa con il sapore forte di questa pietanza.\nPer la realizzazione questo piatto occorrono farina, burro, uova, latte, Luganeghe del Trentino fresche, lardo, sale e pepe."}
{"id": "1179708", "revid": "401052", "url": "https://it.wikipedia.org/wiki?curid=1179708", "title": "F\u00fcrstenwalde/Spree", "text": "F\u00fcrstenwalde/Spree \u00e8 una citt\u00e0 di abitanti del Brandeburgo, in Germania.\n\u00c8 il centro pi\u00f9 popoloso del circondario dell'Oder-Sprea e costituisce un centro di livello intermedio della regione metropolitana Berlino/Brandeburgo.\nF\u00fcrstenwalde si fregia del titolo di \"Media citt\u00e0 di circondario\" (\"Mittlere kreisangeh\u00f6rige Stadt\").\nGeografia fisica.\nF\u00fcrstenwalde si trova nella valle glaciale del fiume Sprea, a nord delle colline di Rauen, a circa a est di Berlino e a a ovest di Francoforte sull'Oder, sul margine della storica Terra di Lebus.\nStoria.\nUn documento del 1272 menziona per la prima volta \"Furstenwalde\" come borgo della Marca di Brandeburgo; la cittadina venne fondata nel corso della migrazione di popolazioni di etnia tedesca in corrispondenza di un guado lungo il fiume Sprea, vicino al sito di un ex insediamento slavo. La sua importanza crebbe perch\u00e9 terminale del trasporto di merci lungo il fiume. Fu sede della diocesi di Lebus dal 1373 in seguito alla distruzione della chiesa collegiale di Lebus; la chiesa di S. Maria venne allora eretta a cattedrale. Il vescovato \u00e8 stato secolarizzato durante la Riforma nel 1555 e completamente sciolto nel 1598 con l'elezione di Joachim Frederick a marchese del Brandeburgo.\nDal 1991 al 1994 F\u00fcrstenwalde \u00e8 stata capoluogo del circondario omonimo.\nIl 20 settembre 1993 venne annesso alla citt\u00e0 di F\u00fcrstenwalde il comune di Trebus.\nSociet\u00e0.\nEvoluzione demografica.\nFonti dei dati sono nel dettaglio nelle Wikimedia Commons..\nGeografia antropica.\nAppartengono alla citt\u00e0 di F\u00fcrstenwalde le frazioni (\"Ortsteil\") di Heideland, Molkenberg e Trebus.\nAmministrazione.\nGemellaggi.\nF\u00fcrstenwalde \u00e8 gemellata con:"}
{"id": "1179712", "revid": "78273", "url": "https://it.wikipedia.org/wiki?curid=1179712", "title": "Furstenwalde", "text": ""}
{"id": "1179713", "revid": "78273", "url": "https://it.wikipedia.org/wiki?curid=1179713", "title": "Fuerstenwalde", "text": ""}
{"id": "1179714", "revid": "78273", "url": "https://it.wikipedia.org/wiki?curid=1179714", "title": "F\u00fcrstenwalde Spree", "text": ""}
{"id": "1179730", "revid": "1305772", "url": "https://it.wikipedia.org/wiki?curid=1179730", "title": "Carmel Zollo", "text": "Prima donna nata in Italia ad essere stata eletta al Legislative Council, era funzionaria nell'amministrazione pubblica, sia a livello statale che federale. \u00c8 membro del Partito Laburista Australiano ed ha ricoperto la carica di ministro tra il 2005 e il 2009 (Ministro per i Servizi Correzionali, Ministro per la Sicurezza Stradale, Ministro per Gioco d'azzardo e Ministro per gli Affari multiculturali. \n\u00c8 stata anche Ministro per i Servizi di Emergenza e Ministro per la Salute Mentale e l'Abuso di Sostanze.\nPrima di diventare ministro, ha ricoperto ruoli parlamentari tra cui segretario parlamentare presso il Ministro dell'industria e del commercio. Attualmente presiede il \"Review Committee\" e il Comitato per lo sviluppo sociale ed \u00e8 anche un membro del Comitato per lo sviluppo, dell'ambiente, delle risorse. Carmel \u00e8 membro di molte organizzazioni della comunit\u00e0, \u00e8 sposata e ha tre figli adulti. \nFa parte dei comitati del Partito Laburista per: Questioni Multiculturali e Etniche; Giustizia, Servizi d'Emergenza e Difesa dei diritti del Consumatore e Servizi sulla Salute, la Famiglia e la Comunit\u00e0. "}
{"id": "1179738", "revid": "34392", "url": "https://it.wikipedia.org/wiki?curid=1179738", "title": "Il Parto Delle Nuvole Pesanti", "text": ""}
{"id": "1179743", "revid": "1123126", "url": "https://it.wikipedia.org/wiki?curid=1179743", "title": "Diocesi di Bayeux-Lisieux", "text": ""}
{"id": "1179747", "revid": "287204", "url": "https://it.wikipedia.org/wiki?curid=1179747", "title": "Ousmane Semb\u00e9ne", "text": ""}
{"id": "1179758", "revid": "287204", "url": "https://it.wikipedia.org/wiki?curid=1179758", "title": "Branding", "text": "Il termine inglese branding (letteralmente \"marchio\", \"marchiare\") pu\u00f2 riferirsi a:"}
{"id": "1179765", "revid": "1305772", "url": "https://it.wikipedia.org/wiki?curid=1179765", "title": "Vladimiro Crisafulli", "text": "Biografia.\nGi\u00e0 consigliere della Provincia di Enna per il Partito Comunista Italiano dal 1985, \u00e8 stato eletto deputato all'Assemblea Regionale Siciliana per il Partito Democratico della Sinistra nelle legislature XI (1991-1996), XII (1996-2001) e per i Democratici di Sinistra nella XIII (2001-2006), in quest'ultima vicepresidente dell'Assemblea. \u00c8 stato Assessore Regionale alla Presidenza nella I e nella II Giunta Capodicasa (1998-2000). Ha un forte radicamento in provincia di Enna, tanto da aver dichiarato in passato di essere sicuro di vincere le elezioni ad Enna con qualsiasi sistema elettorale, persino con il sorteggio.\nAlle elezioni politiche del 2006 \u00e8 stato eletto deputato alla Camera nella XXV circoscrizione (Sicilia Orientale) nelle liste dell'Ulivo.\nAlle elezioni politiche del 2008 \u00e8 stato eletto al Senato della Repubblica nella lista del Partito Democratico nella Circoscrizione Sicilia. L'11 aprile 2010, con il 61,9% dei voti, vince le primarie del Partito Democratico per la carica di sindaco di Enna, ritirando per\u00f2 la candidatura il 17 aprile successivo.\nIn vista delle elezioni politiche del 2013 si presenta alle primarie dei parlamentari del suo partito ottenendo pi\u00f9 di 6.000 preferenze e il posto numero 6 tra i rappresentanti democratici al Senato in Sicilia, tuttavia la sua candidatura viene annullata dal comitato dei garanti del PD il 18 gennaio al fine di \"tutelare l'immagine e l'onorabilit\u00e0\" del movimento, come ha dichiarato il presidente della suddetta istituzione Luigi Berlinguer.\nNel marzo 2015 si ricandida alle primarie per le elezioni comunali di Enna vincendo e risultando quindi il candidato ufficiale della coalizione di centro-sinistra. Si candida per\u00f2 senza il simbolo del partito guidando una coalizione formata da Enna democratica, Torre - giovani democratici, Sicilia democratica che presenta una lista comune con il Nuovo Centrodestra di Angelino Alfano.\nIl 31 maggio al primo turno ottiene il 41,89% dei voti e va al ballottaggio, dove arriva al secondo posto con il 47,9% (6.885 voti) dietro a Maurizio Dipietro, ex esponente del Partito Democratico sostenuto da una coalizione di liste civiche di centro e centro-destra(51,9% e 7.425 voti).\nProcedimenti giudiziari.\nCrisafulli nel 2002 fu messo sotto inchiesta in seguito ad un filmato che lo ritraeva in un hotel di Pergusa durante il congresso provinciale della CGIL scuola, in compagnia dell'avvocato Raffaele Bevilacqua, gi\u00e0 consigliere provinciale nello stesso periodo di Crisafulli, indagato per mafia e successivamente condannato come boss mafioso di Enna\ne \u00absi fa baciare sulle guance [...] e con lui discute a lungo di appalti, assunzioni, raccomandazioni e favori vari\u00bb.\nCrisafulli, parlando di se stesso, in sua difesa, in un suo libro autobiografico afferm\u00f2 che \"la magistratura accert\u00f2 che in quel momento nessuno fosse consapevole del ruolo di cui sar\u00e0 accusato anni dopo l'avv. Bevilacqua, uomo \u201ccon cui tutti parlano\u201d per questioni politiche, e che nessuna richiesta di Bevilacqua fu accolta da Crisafulli; perci\u00f2 il procedimento a carico del politico ennese venne archiviato\".\nMa di fatto alla data dell'incontro sopraccitato, avvenuto nel 19 dicembre 2001 con Mirello Crisafulli, in Sicilia erano ampiamente noti i trascorsi giudiziari di Raffaele Bevilacqua che era da poco uscito di prigione e risultava gi\u00e0 essere stato processato precedentemente per associazione mafiosa; il Bevilacqua fu infatti condannato per quel reato nel 1995 a 11 anni e sei mesi, ma il processo, due anni dopo, fu annullato per incompetenza territoriale.\nNel settembre 2010 \u00e8 rinviato a giudizio per concorso in abuso d'ufficio assieme a due dipendenti della Provincia di Enna. Crisafulli \u00e8 accusato di aver ottenuto la pavimentazione di una strada comunale che porta alla sua villa a spese della Provincia di Enna. Il processo viene prescritto nel gennaio del 2014.\nNel novembre 2015 Crisafulli viene indagato con l'accusa di abuso d'ufficio e occupazione abusiva di edificio pubblico in riferimento ad alcuni locali sequestrati dell'ospedale Umberto I di Enna dove si svolgevano corsi di lingua romena dichiarati illegittimi dal Ministero dell'Istruzione e propedeutici ai test di ingresso organizzati dalla facolt\u00e0 di Medicina della sede distaccata di Gala\u021bi in collaborazione con la Fondazione Prosperina di cui l'ex senatore \u00e8 socio.\nIl 25 febbraio 2016 viene iscritto nel registro degli indagati dalla Procura di Roma, il reato contestatogli \u00e8 l'abuso d'ufficio. Con Crisafulli sono indagati anche il Ministro degli Interni Angelino Alfano, il viceministro Filippo Bubbico e il presidente dell'Universit\u00e0 Kore di Enna Cataldo Salerno. \nIl reato sarebbe stato commesso il 23 dicembre 2015, data in cui il Consiglio dei Ministri deliber\u00f2 il trasferimento ad Isernia del Prefetto Fernando Guida. La procura ritiene che tale trasferimento sia stato effettuato per evitare che Guida, prima del trasferimento Prefetto di Enna, commissariasse a dicembre 2015 la Fondazione Kore, ente che gestisce l'ateneo omonimo.\nIl prefetto Guida in un'intervista al \"Corriere della Sera\" afferma che non fu rimosso ma il trasferimento fu concordato con lui, e che il commissariamento della Kore anzi fu accelerato dal Viminale."}
{"id": "1179784", "revid": "1522738", "url": "https://it.wikipedia.org/wiki?curid=1179784", "title": "Loretta Brown", "text": ""}
{"id": "1179805", "revid": "767487", "url": "https://it.wikipedia.org/wiki?curid=1179805", "title": "Comunit\u00e0 montana Pinerolese Pedemontano", "text": "La Comunit\u00e0 montana Pinerolese Pedemontano era una Comunit\u00e0 montana del Piemonte.\nStoria.\nL'ente univa 8 comuni del pinerolese (Pinerolo ed altri sette comuni della fascia alpina a ridosso della pianura). Ricadevano nel suo territorio i rilievi prossimi allo sbocco della Val Pellice e della Val Chisone sulla pianura nonch\u00e9 le valli Lemina, Noce e Chisola.\nSuo scopo principale era quello di favorire lo sviluppo della fascia prealpina del Pinerolese nella salvaguardia del patrimonio ambientale e culturale proprio.\nNegli anni ha sviluppato soprattutto le seguenti attivit\u00e0:\nLa sede della Comunit\u00e0 montana si trovava a Pinerolo. La comunit\u00e0 montana, tra le altre iniziative, ha promosso il Museo del Gusto che ha sede a Frossasco.\nNel 2010 il suo territorio \u00e8 entrato a far parte della nuova Comunit\u00e0 montana del Pinerolese]."}
{"id": "1179809", "revid": "80598", "url": "https://it.wikipedia.org/wiki?curid=1179809", "title": "I Dischi del Sole", "text": "I Dischi del Sole \u00e8 stata un'etichetta discografica fondata a Milano nei primi anni sessanta in seno alle Edizioni Avanti!.\nStoria.\nNata come casa discografica militante, sull'onda dell'esperienza precedente del Cantacronache, fino alla fine degli anni settanta ha pubblicato canzonieri popolari e album della canzone impegnata italiana.\nFausto Amodei, Gualtiero Bertelli, Caterina Bueno, Paolo Ciarchi, Giovanna Daffini, Ivan Della Mea, Giovanna Marini, Paolo Pietrangeli, Michele L. Straniero sono alcuni dei nomi pi\u00f9 importanti che hanno pubblicato o curato album per questa etichetta.\nAlla fine degli anni novanta il catalogo \u00e8 stato acquistato dall'Ala Bianca (etichetta di propriet\u00e0 di Toni Verona, distribuita dalla EMI Italiana, quindi dal gruppo Warner), che ha ristampato in CD molti materiali (LP interi e canzoni sparse) della casa discografica.\nLa sua storia \u00e8 raccontata nel documentario \"I Dischi del Sole\" del 2004 diretto dal regista Luca Pastore.\nCopertine.\nTra i primi curatori delle copertine della casa discografica \u00e8 possibile citare Giancarlo Iliprandi, che nel 1964 realizz\u00f2, ad esempio, le copertine per le raccolte di EP \"Canti anarchici\", \"Canti della Resistenza italiana\", \"Canti repubblicani\", \"Canzoni in osteria\", \"Canzoni popolari sarde\", \"Canzoni popolari veneziane\", eccetera.\nI dischi pubblicati.\nPer la datazione ci siamo basati sull'etichetta del disco, o sul vinile o, infine, sulla copertina; qualora nessuno di questi elementi avesse una datazione, ci siamo basati sulla numerazione del catalogo; se esistenti, abbiamo riportato oltre all'anno il mese e il giorno (quest'ultimo dato si trova, a volte, stampato sul vinile)."}
{"id": "1179812", "revid": "22643", "url": "https://it.wikipedia.org/wiki?curid=1179812", "title": "Archidiocesi di Spoleto", "text": ""}
{"id": "1179836", "revid": "287204", "url": "https://it.wikipedia.org/wiki?curid=1179836", "title": "Bleriot XI", "text": ""}
{"id": "1179838", "revid": "767487", "url": "https://it.wikipedia.org/wiki?curid=1179838", "title": "96P/Machholz", "text": "La cometa Machholz 1, formalmente 96P/Machholz, \u00e8 una cometa periodica del Sistema solare, appartenente alla famiglia cometaria della cometa di Halley. \u00c8 stata scoperta da Donald Machholz il 12 maggio 1986 dall'Osservatorio di Loma Prieta in California. \u00c8 entrata nel campo visivo degli strumenti LASCO C2 e C3 del telescopio solare orbitante SOHO nel 1996, nel 2002 e nel 2007.\nIl 3 aprile 2007, vicina al suo perielio, e con una magnitudine prevista a +2, divenne visibile ad occhio nudo, tuttavia era molto difficile osservarla poich\u00e9 era molto vicina al disco solare.\nDal 2 al 6 aprile 2007 \u00e8 transitata nel campo visivo dello strumento LASCO C3 del telescopio orbitante SOHO, raggiungendo il picco di massima luminosit\u00e0 il 4 aprile.\nSecondo alcuni ricercatori potrebbe trattarsi di una cometa interstellare catturata, poich\u00e9 presenta una composizione atipica per i corpi del sistema solare.\nQuesta cometa \u00e8 ritenuta da alcuni la progenitrice dello sciame meteorico delle Quadrantidi, visibile attorno al 4 gennaio."}
{"id": "1179848", "revid": "2730", "url": "https://it.wikipedia.org/wiki?curid=1179848", "title": "Extremadura", "text": ""}
{"id": "1179849", "revid": "2730", "url": "https://it.wikipedia.org/wiki?curid=1179849", "title": "Castilla-La Mancha", "text": ""}
{"id": "1179851", "revid": "287204", "url": "https://it.wikipedia.org/wiki?curid=1179851", "title": "Rendita catastale", "text": "In Italia la rendita catastale \u00e8 un valore fiscale che viene utilizzato per determinare:\nDall'articolo 23 del Regio decreto-legge 13 aprile 1939, n. 652, la rendita catastale \u00abcostituisce la base per la determinazione, nei modi che saranno stabiliti per legge, del reddito imponibile soggetto alle imposte ed alle sovrimposte\u00bb.\nLa rendita catastale \u00e8 quindi sostanzialmente il valore attribuito, con finalit\u00e0 fiscali, a tutti gli immobili in grado di produrre o generare reddito.\nDeterminazione della rendita catastale.\nLa rendita catastale detta Rendita Catastale Lorda (R.C.L.) di un\"'unit\u00e0 immobiliare urbana\" (per urbana si intende \"non direttamente appartenente al catasto terreni e alla data del 31 dicembre 2014\") riguarda sostanzialmente ogni corpo edificato anche se facente parte di complessi agrari o complessi rurali. \nLa rendita \u00e8 determinata principalmente da tre fattori:\nPer le unit\u00e0 immobiliari a destinazione d'uso speciale del Gruppo D e per quelle a destinazione d'uso particolare del Gruppo E, la determinazione della rendita catastale avviene per stima diretta effettuata dai competenti uffici dell'Agenzia delle Entrate che dal 1\u00ba dicembre 2012 ha incorporato l'Agenzia del Territorio (articolo 23-quater del D.L. n. 95/2012).\n\u00c8 possibile conoscere una rendita catastale anche online accedendo al sito dell'Agenzia del Territorio e inserendo:\nGruppi di categorie catastali.\nLe categorie catastali sono divise in gruppi.\nIl concetto di ordinariet\u00e0.\nPer poter comprendere dalla sua formazione, la metodologia di stima utilizzata nel catasto italiano cos\u00ec come fondato, \u00e8 necessario introdurre il concetto di ordinariet\u00e0.\nQuesto concetto \u00e8 difficile da comprendere se non in ottica estimativa pura, cos\u00ec come concepita dai padri dell'estimo italiano, famosi trattisti, ultimi dei quali il Sen Prof. Medici. L'ordinariet\u00e0 catastale \u00e8 un concetto che si pu\u00f2 esemplificare come segue: \"\u00c8 da considerarsi ordinario tutto ci\u00f2 che non pu\u00f2 considerarsi nel contesto in analisi come straordinario e sempre che sia ripetibile con assoluta certezza, riproponibile nel tempo, e non influenzabile da contesti politici o macroeconomici di specie ciclica inferiore ai 30 anni\"\nIl concetto di ordinariet\u00e0 \u00e8 alla base di tutte le stime catastali. Non pu\u00f2 infatti essere assoggettato a valutazione l'evento straordinario o l'accadimento temporalmente limitato, se \u00e8 infatti vero che una pi\u00f9 alta o bassa tassazione influisce sul valore immobiliare di un bene,\u00e8 altrettanto vero che la sua temporaneit\u00e0 \"tassazioni, patrimoniali od incentivi straordinari\", non possano trovare significato nella ordinariet\u00e0 del contesto.\nProcedura di attribuzione della rendita catastale.\nEntro 30 giorni dal momento in cui una nuova costruzione diviene agibile in relazione alla destinazione d'uso prevista, il proprietario deve richiedere all'Agenzia del Territorio \u2013 affidando l'incarico anche a un tecnico e proponendone egli stesso l'importo \u2013 l'attribuzione della rendita catastale. \nSe la rendita attribuita \u00e8 diversa da quella proposta, il contribuente ha diritto a ricorrere attraverso la rettifica effettuata dall'Agenzia del Territorio. Quest'ultima ha infatti l'obbligo di notificare la rettifica all'interessato entro un anno di tempo. Oltre questo periodo di tempo, la rendita proposta diventa definitiva.\nRivalutazione della rendita catastale.\nLa crescente inadeguatezza dello strumento della rendita catastale a fungere da base imponibile per la tassazione degli immobili ha determinato, nel tempo, \"l'adeguamento\" delle stesse (aumento del 5% dal 1997).\nI provvedimenti di rivalutazione della rendita catastale interessano i fabbricati che hanno subito delle modifiche sostanziali non dichiarate al catasto o gli immobili mai dichiarati al catasto o immobili che hanno avuto un cambio di destinazione d'uso infine anche fabbricati rurali che hanno perso tale condizione di ruralit\u00e0.\nQuindi, ad esempio, per il calcolo del valore catastale ai fini dell\u2019imposta di registro, o per l\u2019IMU, si utilizza attualmente la rendita rivalutata del 5% e la si moltiplica per i relativi coefficienti.\nNonostante si parli da tempo di una possibile riforma catastale, questa non \u00e8 ancora stata ufficializzata e proseguono attualmente le attivit\u00e0 per l\u2019accatastamento delle unit\u00e0 immobiliari negli archivi catastali e la determinazione e accertamento delle relative rendite catastali.\nValore catastale.\nLa rendita catastale \u00e8 utilizzata per la determinazione del valore catastale degli immobili come base imponibile per il pagamento delle imposte. Infatti, a seconda della destinazione d'uso degli immobili, il valore catastale (detto anche \"rendita catastale rivalutata\") si ottiene moltiplicando la rendita catastale per un coefficiente prestabilito che varia in relazione alla destinazione d'uso dell'immobile e alla categoria catastale di appartenenza. \nGli immobili di destinazione ordinaria sono suddivisi nei gruppi A, B, C:\nPer gli immobili classificati nei gruppi catastali A, B, C (esclusi A10 e C1) il coefficiente moltiplicatore era 115,5 (se prima casa) e 126 (se seconda casa), mentre dal 2012 passa a 160 per tutti gli immobili ai fini del pagamento dell'IMU, in attesa di una rivalutazione degli estimi catastali, operazione che sarebbe molto pi\u00f9 equa, in quanto attualmente case di nuova costruzione, a parit\u00e0 di metratura e del prestigio della zona in cui sorgono, hanno rendite catastali molto superiori (anche di 3 o 4 volte) rispetto a immobili costruiti 50 o 60 anni fa in quartieri che allora erano periferici o popolari, e quindi godevano di indici di stima pi\u00f9 bassi, ma che ora hanno un valore pari o superiore a quelli di nuova costruzione.\nPer gli immobili di categoria A10 e D il coefficiente moltiplicatore \u00e8 63. Per le categorie C1 ed E \u00e8 invece 42,84. \nI gruppi catastali determinano il prestigio e la qualit\u00e0 dell'immobile. Per determinare il gruppo di appartenenza si fa riferimento alla somma dei vani necessariamente utili.\nClasse catastale.\nEsiste un altro parametro che viene utilizzato ai fini di determinare la rendita catastale ed \u00e8 la cosiddetta \"classe catastale\".\nTale valore serve a differenziare ulteriormente gli immobili appartenenti allo stesso gruppo catastale in quanto tiene conto della rifinitura, dell'ampiezza dei vani e della dotazione di servizi.\nConsistenza.\nLa \"Consistenza catastale\" \u00e8 un altro parametro utilizzato nella determinazione della \"Rendita catastale\".\nEssa rappresenta la grandezza di un immobile ed \u00e8 espressa con unit\u00e0 di misura diverse a seconda della categoria di appartenenza:\nICI e IMU.\nIn passato per calcolare la rendita catastale si faceva riferimento all'imposta comunale sugli immobili (ICI), introdotta in Italia nel 1992 con il D. Lgs. n. 504/1992. \nIn seguito con il D. Lgs. n. 23/2011 \u00e8 stata introdotta l'imposta municipale sugli immobili (IMU), con intento di applicazione dal 2014 e poi anticipata al 2012 dal decreto Monti. Essa si applica sul possesso degli immobili, inclusa l'abitazione principale."}
{"id": "1179855", "revid": "767487", "url": "https://it.wikipedia.org/wiki?curid=1179855", "title": "Vincenzo Maria Cimarelli", "text": "Fu frate domenicano e inquisitore del Santo Uffizio.\nBiografia.\nScarse le notizia biografiche, la sua figura \u00e8 nota soprattutto per esser stato l'autore di un'opera storica sul Ducato di Urbino, incentrata soprattutto sulla sua citt\u00e0 natale Corinaldo e su Suasa, la citt\u00e0 romana a cui lo scrittore faceva risalire le origini.\nA Corinaldo si conservano la sua casa natale e, nell'archivio comunale, alcune lettere preziose per la ricostruzione del profilo biografico dell'autore.\nLa sua decisione di diventare religioso viene dallo stesso Cimarelli motivata con un evento a suo dire prodigioso: si trovava nei pressi dell'anfiteatro di Suasa quando in un giorno di festa tre contadini che erano intenti a lavorare, vennero folgorati.\nNel 1604 entr\u00f2 nei Domenicani. Dal 1615 al 1629 fu teologo alla corte del Ducato di Urbino. Sempre ad Urbino fece parte dell'Accademia degli Assorditi con il nome di \"Oscuro\".\nSvolse la sua attivit\u00e0 di inquisitore a Gubbio, in seguito si spost\u00f2 a Crema ed infine a Brescia.\nOpere.\nTra le sue opere si ricordano:\nLe ultime due sono state pubblicate postume del pronipote Silvio Cimarelli nel 1655."}
{"id": "1179858", "revid": "830939", "url": "https://it.wikipedia.org/wiki?curid=1179858", "title": "Triopa", "text": ""}
{"id": "1179864", "revid": "44627", "url": "https://it.wikipedia.org/wiki?curid=1179864", "title": "Teoria dell'ordine", "text": ""}
{"id": "1179865", "revid": "44627", "url": "https://it.wikipedia.org/wiki?curid=1179865", "title": "Ordinamento totale", "text": ""}
{"id": "1179866", "revid": "123848274", "url": "https://it.wikipedia.org/wiki?curid=1179866", "title": "Emarginazione", "text": "L'emarginazione (astratto di \"emarginare\", in origine termine burocratico col significato di \"annotare sui margini\", e poi, in generale, \"porre ai margini\") \u00e8 uno \"status\" o \"condizione\", individuale o collettivo, di esclusione dai rapporti sociali, e pu\u00f2 giungere fino alla negazione dei diritti civili.\nLa marginalit\u00e0 \u00e8 quindi uno Status sociale nel quale un soggetto viene collocato a causa dei suoi comportamenti devianti o a causa dei pregiudizi sociali che le sue particolari caratteristiche o condizioni scatenano nella collettivit\u00e0. Si arriva a una tale condizione, difficilmente mutabile, attraverso un processo di emarginazione, che si attua tramite la stigmatizzazione e l'allontanamento, alla fine del quale il soggetto arriva a percepire se stesso come un emarginato, impossibilitato a modificare tale condizione.\nCause dell'emarginazione individuale.\nTra le cause altre della emarginazione individuale:\nAnche quando l'emarginazione ha come causa principale fattori di tipo economico, la responsabilit\u00e0 dei singoli e/o dei gruppi sociali e delle loro azioni o inazioni \u00e8 da considerarsi un fattore attivo di produzione dell'emarginazione stessa. L'emarginazione pu\u00f2 essere grave o semigrave.\nAlcune delle cause che producono emarginazione e auto-emarginazione:\nSi pu\u00f2 affermare che nei casi di auto-emarginazione risieda un forte rifiuto della societ\u00e0 come tale, com'\u00e8, che, originandosi dalla impossibilit\u00e0 di risolvere le proprie problematiche esistenziali (economiche, familiari, personali), sfocia in una giustificazione del proprio \"status\" che viene elaborata a supporto della possibilit\u00e0 di sopravvivenza (mentale).\nForme gravi di emarginazione.\nEsistono forme di emarginazione che sono ancora pi\u00f9 gravi perch\u00e9 sono prodotte dal pregiudizio, dall'ignoranza, dall'azione attiva di gruppi e persone verso altri gruppi e altre persone. Esse sono:\nEffetto Pigmalione e Teorema di Thomas.\nL'effetto Pigmalione e il Teorema di Thomas consistono nel circolo vizioso per cui l'espressione di un determinato pregiudizio su un individuo o un gruppo di individui, li influenza o ne influenza il contesto sociale al punto che essi possono finire per rispecchiare realmente tali giudizi, unicamente per come verranno trattati a causa delle premesse vincolanti. \nUn esempio sociale negativo di tale effetto, comportante emarginazione, pu\u00f2 essere la calunnia: se si attribuiscono arbitrariamente o si esagerano delle caratteristiche negative di un individuo (per esempio, di incapacit\u00e0 sociale), il gruppo potrebbe essere pi\u00f9 diffidente e meno disposto ad allacciare rapporti con lui. Egli a sua volta, vedendosi trattato con pi\u00f9 freddezza o scherno, pu\u00f2 essere portato a chiudersi in s\u00e9 stesso o a reagire aggressivamente, andando a confermare la premessa iniziale che fosse asociale o indesiderato agli altri, venendo cos\u00ec \"legittimamente\" escluso dal circolo sociale.\nUn altro esempio riguarda il razzismo: in una nazione si ritiene che una minoranza etnica sia maggiormente propensa alla criminalit\u00e0. Per pregiudizio pu\u00f2 capitare che i membri di questa minoranza vengano stigmatizzati o allontanati sul posto di lavoro. Come conseguenza i membri emarginati di questa minoranza potrebbero ritrovarsi a condurre un tenore di vita basso ed essere costretti a compiere furti per sopravvivere, andando cos\u00ec a confermare il pregiudizio iniziale anche nei casi in cui non vi sono reali criminali.\nForme criminali.\nLa diffusione di una \"cultura\" dell'emarginazione verso individui o verso gruppi sociali pu\u00f2 sfociare in comportamenti criminali anche estremamente gravi.\nLe persone, i gruppi o - addirittura - le autorit\u00e0 statali che commettono certi crimini si basano, per le loro azioni, nella convinzione di un supposto consenso sociale.\nCos\u00ec \u00e8 avvenuto anche per (elenco non esaustivo riportato a solo titolo esemplificativo):"}
{"id": "1179867", "revid": "248219", "url": "https://it.wikipedia.org/wiki?curid=1179867", "title": "Cufaea", "text": ""}
{"id": "1179869", "revid": "248219", "url": "https://it.wikipedia.org/wiki?curid=1179869", "title": "Euphurus", "text": ""}
{"id": "1179870", "revid": "1005847", "url": "https://it.wikipedia.org/wiki?curid=1179870", "title": "Issa", "text": ""}
{"id": "1179871", "revid": "248219", "url": "https://it.wikipedia.org/wiki?curid=1179871", "title": "Issena", "text": ""}
{"id": "1179872", "revid": "287204", "url": "https://it.wikipedia.org/wiki?curid=1179872", "title": "Cappella di Sant'Aquilino", "text": "La cappella di Sant'Aquilino \u00e8 un sacello, situato nella parte destra della basilica di San Lorenzo di Milano, alla quale \u00e8 collegato da un vano di passaggio. Il sacello risale al V secolo del quale periodo restano i residui di alcuni mosaici.\nDescrizione.\nLa cappella, di impianto ottagonale, \u00e8 collegata alla basilica da un atrio un tempo interamente ricoperto da mosaici. Di essi restano alcuni frammenti con figure di apostoli e patriarchi delle trib\u00f9 di Israele, di notevole qualit\u00e0 per l'espressivit\u00e0 delle figure e lo studio delle ombre, che li avvicina ai mosaici del Mausoleo di Galla Placidia a Ravenna e di Santa Maria Maggiore a Roma. Risale invece al Trecento l'affresco con la \"Crocefissione \"che sormonta l'ingresso.\nDi particolare bellezza \u00e8 il portale che conduce alla cappella, in marmo di Carrara, risalente al I secolo e ottimamente conservato. La fitta decorazione comprende motivi vegetali, frutta, uccelli, delfini e varie divinit\u00e0 fra cui sono stati identificati Giove e Nettuno.\nIl sacello ha una base ottagonale ed \u00e8 interamente rivestito da marmi policromi. La cupola, voltata ad ombrello, \u00e8 originale tardoantica; per alleggerire il peso della struttura nella copertura vennero inseriti tubi fittili ed anfore cave. la decorazione della cupola fu distrutta nel Seicento, probabilmente per il cattivo stato di conservazione o per l'iconografia ormai difficilmente comprensibile.\nDecorazione musiva.\nLe quattro esedre semicircolari erano coperte da mosaici, di cui oggi sopravvivono due catini absidali con \"Cristo tra i discepoli\" e \"Cristo sul carro solare\".\nIl mosaico della \"Traditio legis\", ovvero \"Cristo filosofo tra i discepoli\", risale al VI secolo e presenta un interessante fondo oro, segno che questa tecnica (in uso dal V secolo), non era una prerogativa dell'arte bizantina, anzi veniva usato anche in occidente. Nel mosaico absidale della Cappella di Sant' Aquilino (che forse in origine era un mausoleo imperiale) sono rappresentati gli Apostoli, seduti a semicerchio attorno alla figura centrale del Cristo, ai cui piedi \u00e8 deposto un contenitore con i rotoli delle Sacre Scritture. Tutte le figure sono immerse in un mare di tessere scintillanti d'oro, che rappresenta simbolicamente l'abbagliante luce del paradiso. Seduto in trono, Ges\u00f9 solleva il braccio destro e tiene un libro aperto nella mano sinistra. Egli viene cos\u00ec presentato nel duplice ruolo di re e di Maestro.\nMolto pi\u00f9 rara \u00e8 invece l'iconografia dell'altro abside raffigurante il \"Sol invictus\". Il mosaico, frammentario, rappresenta una quadriga trainata da cavalli bianchi che corre nel cielo, scorta da pastori, che testimonia l'uso da parte dell'iconografia paleocristiana di temi caratteristici dei culti precedenti.\nLa cappella centrale.\nLa cappella centrale che custodisce le reliquie del martire fu voluta da Carlo Borromeo alla fine del Cinquecento. La decorazione della volta, a stucco e affresco, fu realizzata da Gabriele Bossi e Giuseppe Galberio, mentre \u00e8 di Carlo Urbino l'affresco con il \"Ritrovamento delle spoglie del santo\".\n\u00c8 un capolavoro di oreficeria barocca l'urna con le spoglie del martire, forgiata in argento e cristallo di rocca da Carlo Garavaglia alla fine del Seicento. La struttura mostra una chiara ispirazione all'urna con i resti di Carlo Borromeo disegnata dal Cerano e custodita nella cripta del Duomo.\nTradizioni.\nNel giorno del 29 gennaio, giorno dedicato a sant'Aquilino nella liturgia cristiana, si svolgeva la processione dei facchini della Balla che commemorava il ritrovamento della salma del santo da parte della confraternita dei facchini, che poi lo scelsero come santo protettore. La processione che si snodava dall'attuale via Torino fino alla cappella dedicata (solo in seguito alla sua deposizione) al santo martire terminava con il dono di un otre di olio per tenere accesa la lampada posta a fianco della tomba del santo. Sebbene al giorno d'oggi la processione non si svolga pi\u00f9, ogni anno un delegato del sindaco porge in dono un'ampolla di olio per ricordare questa antica tradizione."}
{"id": "1179873", "revid": "248219", "url": "https://it.wikipedia.org/wiki?curid=1179873", "title": "Themisto quadrilineata", "text": ""}
{"id": "1179874", "revid": "248219", "url": "https://it.wikipedia.org/wiki?curid=1179874", "title": "Themisto", "text": ""}
{"id": "1179877", "revid": "248219", "url": "https://it.wikipedia.org/wiki?curid=1179877", "title": "Phanerobranchus doriforme", "text": ""}
{"id": "1179878", "revid": "248219", "url": "https://it.wikipedia.org/wiki?curid=1179878", "title": "Phanerobranchus", "text": ""}
{"id": "1179881", "revid": "98309388", "url": "https://it.wikipedia.org/wiki?curid=1179881", "title": "Cikavac", "text": "Cikavac era una creatura mitica nella mitologia serba, immaginato come un animale alato (un uccello con un lungo becco e una sacca) .\nUn cikavac poteva essere ottenuto prendendo un uovo da una gallina nera, il quale avrebbe dovuto essere trasportato dopo da una donna sotto la sua ascella per quaranta giorni, durante i quali non si sarebbe dovuta confessare, tagliare le unghie, lavarsi la faccia o pregare. Un cikavac avrebbe poi succhiato il miele e il latte dagli alveari e dal bestiame altrui per portarlo al suo padrone, avrebbe soddisfatto ogni suo desiderio e l'avrebbe anche reso in grado di comprendere il linguaggio degli animali."}
{"id": "1179882", "revid": "1573940", "url": "https://it.wikipedia.org/wiki?curid=1179882", "title": "Thecacera pacifica", "text": "Thecacera pacifica () \u00e8 un mollusco nudibranchio appartenente alla famiglia Polyceridae.\nDescrizione.\nLa colorazione tipica \u00e8 arancio traslucido con le sommit\u00e0 dei rinofori e delle branchie di colore nero. Le guaine dei rinofori sono bordate di nero con chiazze di blu nella parte pi\u00f9 ampia. Il colore blu \u00e8 presente anche nella punta della coda e delle papille laterali oltre le branchie, separate da una banda nera rispetto alla parte arancio del corpo. Alcune specie hanno sul corpo delle marcature lineari nere con centri blu.\nDistribuzione e habitat.\nLa specie \u00e8 diffusa dalla costa africana dell'oceano Indiano (Mozambico) fino all'Indonesia e a Vanuatu. Sono state riportate evidenze anche nell'oceano Atlantico, nel golfo del Messico.\nVive in acque poco profonde."}
{"id": "1179883", "revid": "248219", "url": "https://it.wikipedia.org/wiki?curid=1179883", "title": "Ohola", "text": ""}
{"id": "1179885", "revid": "1573940", "url": "https://it.wikipedia.org/wiki?curid=1179885", "title": "Kankelibranchus incognitus", "text": "Kankelibranchus incognitus \u00e8 un mollusco nudibranchio della famiglia Polyceridae."}
{"id": "1179886", "revid": "1573940", "url": "https://it.wikipedia.org/wiki?curid=1179886", "title": "Kankelibranchus", "text": "Kankelibranchus \u00e8 un genere di molluschi nudibranchi della famiglia Polyceridae. \u00c8 l'unico genere della sottofamiglia Kankelibranchinae.\nTassonomia.\nIl genere comprende due specie:"}
{"id": "1179887", "revid": "1573940", "url": "https://it.wikipedia.org/wiki?curid=1179887", "title": "Polycera marplatensis", "text": "Polycera marplatensis \u00e8 un mollusco nudibranchio della famiglia Polyceridae."}
{"id": "1179888", "revid": "248219", "url": "https://it.wikipedia.org/wiki?curid=1179888", "title": "Galacera", "text": ""}
{"id": "1179889", "revid": "1573940", "url": "https://it.wikipedia.org/wiki?curid=1179889", "title": "Polycera maculata", "text": "Polycera maculata \u00e8 un mollusco nudibranchio della famiglia Polyceridae."}
{"id": "1179890", "revid": "248219", "url": "https://it.wikipedia.org/wiki?curid=1179890", "title": "Folietta", "text": ""}
{"id": "1179891", "revid": "46291", "url": "https://it.wikipedia.org/wiki?curid=1179891", "title": "Stachys glutinosa", "text": "La betonica fetida (\"Stachys glutinosa\", L. 1753) \u00e8 una pianta suffruticosa della famiglia delle Lamiaceae. La specie \u00e8 un endemismo sardo-corso-tirrenico.\nCaratteri botanici.\nLa pianta \u00e8 un frutice legnoso alla base e densamente ramificato, formante un cespuglio semisferico alto fino a 50\u00a0cm o pi\u00f9 raramente fino a 90\u00a0cm; i rami degli anni precedenti persistono secchi per alcuni anni conferendo alla pianta un aspetto spinescente. I rami dell'anno sono tetragoni. Emana un aroma penetrante, che in genere \u00e8 ritenuto sgradevole (da cui l'aggettivo \"fetida\" associato al nome comune).\nLe foglie sono opposte e sessili, con lamina lineare-lanceolata o lineare-spatolata, lunga circa 4\u00a0cm e larghe pochi millimetri e con margine crenato o increspato. La pagina superiore \u00e8 glabra, quella inferiore porta peli, di cui una parte glandolosi.\nI fiori sono riuniti in verticillastri terminali lunghi alcuni cm, con 1-2 fiori per verticillo associati a foglie lineari o lineari-lanceolate. Ogni fiore \u00e8 portato da un pedicello di alcuni millimetri di lunghezza, con calice preceduto da due bratteole lineari. Il calice tubuloso e quasi regolare, terminante con 5 denti acuti; complessivamente \u00e8 lungo circa un centimetro, con denti di 3\u20134\u00a0mm. La corolla \u00e8 zigomorfa e gamopetala, tipica delle Lamiacee, lunga complessivamente da 1-1,5\u00a0cm; il labbro inferiore \u00e8 nettamente pi\u00f9 lungo di quello superiore ed \u00e8 trilobato, con un lobo mediano espanso e due laterali pi\u00f9 brevi. La corolla \u00e8 pubescente, di colore bianco o roseo o violetto chiaro; il labbro inferiore pu\u00f2 essere venato di violetto. Stami 4, con filamenti inseriti sulla corolla; ovario bicarpellare, supero, con stilo inserito fra i carpelli.\nIl frutto \u00e8 un tetrachenio. Ha una fioritura lunga e scalare che si protrae dalla primavera fino all'autunno.\nEcobotanica.\nLa betonica fetida \u00e8 una pianta xerofita. Per la sua frugalit\u00e0 si adatta benissimo a suoli degradati, aridi e soleggiati, anche battuti dal forte vento. Non mostra particolari esigenze pedologiche, perci\u00f2 si adatta bene ai suoli a matrice silicea o calcarea. Essendo una pianta eliofila, non tollera l'ombreggiamento perci\u00f2 la sua presenza \u00e8 sporadica nella macchia alta e nella foresta; si rinviene perci\u00f2 pi\u00f9 facilmente nelle macchie degradate, nell'\"Oleo-ceratonion\", nelle garighe, spesso in pendii rocciosi. Sopporta gli incendi in quanto \u00e8 in grado di ricacciare con polloni radicali a rapida crescita.\nIn Sardegna non ci sono limiti di vegetazione in funzione dell'altitudine, perci\u00f2 vegeta dal livello del mare fino alle garighe montane. In Corsica vegeta fino ai 1800 metri di altitudine.\nFitogeografia.\nCome indicato in apertura, la specie \u00e8 un endemismo sardo-corso-tirrenico, in quanto vegeta in Sardegna (e relative isole minori), Corsica e isola di Capraia.\nSecondo il Pignatti farebbe parte di un raggruppamento di dieci specie, nell'ambito della famiglia delle Lamiaceae, accomunate dal portamento arbustivo-spinoso. Le altre specie, di cui altre due appartenenti al genere \"Stachys\", sono presenti rispettivamente nell'isola di Creta, in Grecia, nella regione del Caucaso e nell'Asia occidentale (dall'Iran alla Turchia). La betonica fetida sarebbe pertanto l'unica specie di questo raggruppamento presente nel bacino centrale e occidentale del Mediterraneo.\nUn'altra singolarit\u00e0, citata dallo stesso autore, \u00e8 la frequente associazione, nei crinali battuti dal vento, della betonica fetida con l'\"Astragalus sirinicus\", che presenta analogie con altri astragali orientali. Secondo l'autore questa fitocenosi sarebbe da considerare come una flora relitta originatasi prima delle glaciazioni e, quindi, anteriormente al Pleistocene. La sopravvivenza di questa flora nell'attuale areale sarebbe da attribuirsi alle condizioni climatiche e di isolamento instauratesi con il ritiro delle glaciazioni.\nCuriosit\u00e0.\nLa betonica fetida si usava in passato come repellente appendendola in mazzi nei pollai per allontanare i Mallofagi (pidocchi delle galline).\nNella tradizione popolare sarda la betonica fetida era usata, con altre specie aromatiche della macchia o della gariga, per abbrustolire i maiali macellati (\"abbruschiadura\"), operazione effettuata per bruciare le setole e aromatizzare la cotenna."}
{"id": "1179892", "revid": "1573940", "url": "https://it.wikipedia.org/wiki?curid=1179892", "title": "Paliolla templadoi", "text": "Paliolla templadoi () \u00e8 un mollusco nudibranchio della famiglia Polyceridae."}
{"id": "1179893", "revid": "486946", "url": "https://it.wikipedia.org/wiki?curid=1179893", "title": "Esuriospinax", "text": ""}
{"id": "1179894", "revid": "15756", "url": "https://it.wikipedia.org/wiki?curid=1179894", "title": "Charles de Ganahl Koch", "text": "Biografia.\nKoch \u00e8 nato a Wichita, Kansas, uno dei quattro figli di Clementine Mary Robinson e Fred Chase Koch. Il nonno di Koch, Harry Koch, era un immigrato olandese che si stabil\u00ec nel Texas occidentale, fond\u00f2 il giornale \"Quanah Tribune-Chief\" e fu azionista fondatore di Quanah, Acme e Pacific Railway. Tra i suoi bis-bisnonni materni c'erano William Ingraham Kip, un vescovo episcopale, William Burnet Kinney, un politico, ed Elizabeth Clementine Stedman, una scrittrice.\nIn un'intervista con Warren Cassell Jr., registrata nel febbraio 2016, Koch ha dichiarato che da bambino non ha vissuto uno stile di vita privilegiato nonostante sia cresciuto in una famiglia benestante. Koch disse: \"Mio padre voleva che lavorassi come se fossi la persona pi\u00f9 povera del mondo.\" Dopo aver frequentato diverse scuole superiori private, Koch ha studiato al Massachusetts Institute of Technology. Nel 1957 ha conseguito una laurea in ingegneria generale, un Master of Science (M.S.) in ingegneria nucleare nel 1958 e un secondo M.S. in Ingegneria Chimica nel 1960. La sua attenzione era rivolta ai modi per perfezionare il petrolio.\nDopo il college, Koch inizi\u00f2 a lavorare alla Arthur D. Little.\n\u00c8 un convinto paladino del libertarianismo e sostiene il Libertarian Party in cui nel 1980, alle presidenziali, il fratello si candid\u00f2 anche come vice presidente. La rivista Forbes collocava Koch al sesto posto della lista degli uomini pi\u00f9 ricchi del mondo del 2013.\n\u00c8 autore di alcuni libri, tra cui \"Good Profit\", del 2015.\nVita privata.\nKoch \u00e8 sposato con sua moglie Liz dal 1972 ed ha due figli, Chase Koch ed Elizabeth Koch. Charles e i suoi tre fratelli hanno tutti sofferto di cancro alla prostata. Koch raramente concede interviste ai media e preferisce mantenere un basso profilo. La rivista TIME ha incluso Charles e David Koch tra le persone pi\u00f9 influenti del 2011. Secondo la rivista, l'elenco include \"attivisti, riformatori e ricercatori, capi di Stato e capitani d'industria\". L'articolo descrive l'impegno dei fratelli per i principi del libero mercato, la crescita e lo sviluppo della loro attivit\u00e0 e il loro sostegno alle organizzazioni del Tea Party e ai candidati politici.\nNel 2022 il quotidiano Le Monde ha pubblicato un\u2019inchiesta sulle lobby del tabacco e del petrolio, riprodotta in Italia dalla rivista Internazionale del 6 gennaio 2022, in cui definisce il miliardario Charles Koch \u201ca capo di un progetto politico di destra cos\u00ec estremo che perfino William F. Buckley, un noto conservatore statunitense, l\u2019ha definito \u201canarco-totalitarismo\u201c.\nKoch vive a Wichita, Kansas, e ha case a Indian Wells, in California e ad Aspen, in Colorado."}
{"id": "1179895", "revid": "37401", "url": "https://it.wikipedia.org/wiki?curid=1179895", "title": "Charles Koch", "text": ""}
{"id": "1179903", "revid": "125948582", "url": "https://it.wikipedia.org/wiki?curid=1179903", "title": "Onciale", "text": "L'onciale \u00e8 un'antica scrittura maiuscola. Fu usata dal III all'VIII secolo nei manoscritti dagli amanuensi latini e bizantini, e successivamente dall'VIII al XIII secolo soprattutto nelle intestazioni e nei titoli.\nOnciale latina.\nStoria.\nLa parola \"onciale\" descrive un tipo preciso di grafia che si svilupp\u00f2 tra il III e il IV secolo dell'era cristiana, a partire dalla capitale corsiva (una forma di scrittura antica); il termine viene soprattutto utilizzato relativamente all'alfabeto latino. Il primo esempio conosciuto si trova su un papiro del III secolo contenente un'epitome di Tito Livio (in cui sono comunque presenti anche delle lettere corsive). L\"'onciale\" fu la scrittura per eccellenza dei codici miniati, pi\u00f9 indicata per la penna e la pergamena, che sostitu\u00ec il papiro, perch\u00e9 meno angolosa della \"quadrata\" (impiegata ancora oggi per le iscrizioni).\nIntorno al V secolo l'onciale cominci\u00f2 a divenire un tipo di scrittura pi\u00f9 manierata ed ornata, i tratti ascendenti e discendenti furono i primi a subire delle alterazioni, seguiti dal corpo centrale che venne reso pi\u00f9 \"spesso\". La scrittura onciale venne usata fino all'inizio del IX secolo, quando la minuscola carolina cominci\u00f2 a sostituirla. Tra l'VIII e il XIII secolo fu soprattutto impiegata per scrivere i titoli dei libri, dei capitoli o dei paragrafi, come si fa attualmente con le lettere maiuscole; nei manoscritti tale scrittura venne usata insieme alla minuscola carolina o alla scrittura gotica, due grafie che hanno preso dall'onciale la forma di alcune lettere come la \"d\" o la \"a\".\nBench\u00e9 dopo l'et\u00e0 dell'oro sia stata destinata solo a scopo ornamentale, l'onciale fu talvolta utilizzata anche in periodi successivi per scrivere l'intero contenuto di codici, in particolare per edizioni della Bibbia; solo con la stampa si assistette alla definitiva scomparsa dell'onciale, che fu tuttavia ancora impiegata dai calligrafi. Attualmente sopravvivono circa 500 manoscritti in onciale, la maggior parte dei quali si pu\u00f2 trovare tra le opere precedenti la rinascita carolingia. Alcuni di questi manoscritti sono ritenuti particolarmente preziosi.\n\u00c8 da notare che la scrittura chiamata semionciale non deriva dall'onciale ma dalla nuova corsiva romana e che le scritture nazionali che vennero sviluppate dopo la caduta dell'Impero romano d'Occidente (lombarda, visigotica, merovingia, insulare ecc.) discendono principalmente da questa nuova corsiva o dalla semionciale per le scritture insulari (irlandese e anglosassone).\nSegni.\nL'onciale latina si caratterizza per le sue curve. Le lettere maggiormente rappresentative sono \"A\", \"D\", \"E\", \"H\", \"M\", \"Q\" e \"V\", differenti dalle loro equivalenti in forma \"quadrata\". Esse hanno lasciato la loro impronta nella forma delle minuscole attualmente impiegate (tramite un percorso complesso, tuttavia, le nostre minuscole non derivano in effetti direttamente dall'onciale). Nella scrittura onciale non esisteva ancora una lettera \"J\" distinta dalla \"I\" (che non aveva il punto); \"U\" e \"V\" erano uguali. Infine, la \"W\" non era ancora presente.\nLe lettere non avevano pi\u00f9 obbligatoriamente un'altezza d\"'occhio tipografico\" regolare: alcune passavano la linea di riferimento, il che si vede chiaramente in \"D\", \"H\", \"K\" e \"L\" per l'altezza dell'occhio e \"F\", \"G\", \"N\", \"P\", \"Q\", \"R\", \"X\" e \"Y\" (che talvolta presenta un punto sovrascritto) per la linea di base. A seconda dei manoscritti, alcune di queste lettere sono talvolta pi\u00f9 regolari: \u00e8, ad esempio, il caso della \"N\", che pu\u00f2 rimanere circoscritta nelle due linee.\nLe parole, inizialmente, non erano separate, ma un piccolo spazio inserito o un punto facevano talvolta da separatore delle frasi. La punteggiatura era, escluso il punto, quasi totalmente assente e la scrittura non distingueva tra maiuscole e minuscole, inserendo talvolta una lettera pi\u00f9 grande per far risaltare l'inizio della pagina, ma senza tracciare caratteri differenti.\nLe abbreviazioni erano rare negli antichi manoscritti: riguardavano pi\u00f9 che altro i \"nomina sacra\" e la sospensione nasale (la \"M\" a fine riga veniva sostituita da un trattino sovrascritto che poteva essere o meno accompagnato da un punto, la \"N\" da un trattino sottoscritto). La congiunzione enclitica \"-que\" (che significa \"e\" in latino) e la desinenza \"-bus\" del dativo/ablativo plurale della terza e quarta declinazione erano, come nella capitale, talvolta abbreviate con \"Q.\" e \"B.\"; i manoscritti di diritto, comunque, si presentavano gi\u00e0 ricchi di abbreviazioni.\nLe legature alla fine della riga, cos\u00ec come la E caudata (\"\u0118\"), che pu\u00f2 sostituire \"AE\", fanno la loro apparizione a partire dal VI secolo.\nStili regionali.\nA causa della diffusione avuta si svilupparono molti stili di onciale:\nOnciale greca.\nQuando si parla dell'alfabeto greco, si designa una delle sue scritture con il termine \"onciale\". \u00c8 comunque una denominazione meno precisa rispetto all'alfabeto latino: in effetti, non \u00e8 tanto il segno o il tipo di lettere a caratterizzarla quanto l'impiego del testo cos\u00ec scritto. L'onciale greca era, in effetti, un tipo di maiuscola usata per la scrittura di libri a partire dall'epoca ellenistica, molto vicina alla capitale lapidaria, il che aveva portato a denominarla \u00ablibresca\u00bb. Si contrapponeva alla scrittura di cancelleria e alle minuscole. D'altronde, da qualche anno, il termine onciale \u00e8 stato abbandonato a favore del termine maiuscolo, pi\u00f9 adatto.\nA partire della met\u00e0 del IV secolo si assistette a una separazione, tutto sommato poco marcata, tra la capitale lapidaria e quella utilizzata per i libri, termine con il quale venivano designati i documenti pubblici e non quelli privati, che erano scritti con diversi caratteri che, comunque, tendevano, pi\u00f9 o meno, verso il corsivo. I tratti pi\u00f9 interessanti riguardavano poco le lettere; allo stesso modo dell'onciale latina, le linee diritte avevano la tendenza a curvarsi, il che permetteva di scrivere pi\u00f9 facilmente sulla pergamena. In particolare:\nRiguardo alle altre lettere, si nota, come per la latina, una irregolarit\u00e0 nell'altezza (che si presentava soprattutto con il superare la linea di base) e una semplificazione crescente nel tratto di alcune lettere, come la \u0391 che, all'inizio, era vicina al modello lapidario e che, poco a poco, era divenuta simile alla \"A\" onciale latina, il \u039e, nel quale i tre trattini si univano, o ancora la \u039b, nella quale l'asta sinistra si accorciava. Le ultime due sono alle volte simili alle attuali minuscole \u03bb e \u03be (minuscole che sono debitrici di un miscuglio di forme che si estende su pi\u00f9 di due millenni).\nUna volta fissato il modello, esso rimarr\u00e0 invariato per pi\u00f9 di un millennio nell'utilizzo per i manoscritti librari e sar\u00e0 rimpiazzato solo nelle tipografie dalle capitali lapidarie.\nSull'origine della parola \"onciale\".\nLe parola ha origine dall'aggettivo latino \"uncialis\", \u00abdi un dodicesimo\u00bb. \nIl termine pu\u00f2 avere pi\u00f9 spiegazioni:\n\u00c8 in Sofronio Eusebio Girolamo che si trova una prima testimonianza del termine, nella prefazione alla sua traduzione del \"Libro di Giobbe\":\nIl che sembra indicare che intendesse tutte le lettere grandi (capitali) e non precisamente l'onciale. \"Uncialibus\" potrebbe anche essere un errore, la parola corretta in origine sarebbe \"inicialibus\", e quindi Girolamo si sarebbe riferito alle lettere iniziali di un paragrafo. \nIl termine fu usato per descrivere una scrittura per la prima volta da Jean Mabillon all'inizio del XVIII secolo, in seguito Scipione Maffei lo impiegher\u00e0 per riferirsi alla scrittura capitale romana; bisogner\u00e0 tuttavia aspettare Charles-Fran\u00e7ois Toustain e Ren\u00e9 Prosper Tassin (nel XVIII secolo) perch\u00e9 il termine \"onciale\" assuma il significato odierno.\nIl termine designa, inoltre, dei codici (perlopi\u00f9 cristiani) scritti con questa grafia o perlomeno nei caratteri capitali greci, in opposizione al \"corsivo\", scritto in minuscola greca. Si conoscono numerosi codici in onciale, tra i quali: \nUso della onciale al giorno d'oggi.\nAi calligrafi moderni viene di norma insegnata una forma di onciale latina \u201cmodernizzata\u201d che, probabilmente, pu\u00f2 essere agevolmente comparata con gli esempi presenti dal tardo VII secolo al X secolo, bench\u00e9 in ogni caso le variazioni presentate dalla onciale latina nella sua storia siano maggiori e le forme meno rigide rispetto alla forma greca. La scrittura onciale moderna presenta dei prestiti dalle convenzioni presenti negli scritti in corsivo, ad esempio ornamenti, tratti variabili in larghezza e occasionalmente persino caratteri inclinati.\nParagonabile all'uso molto diffuso e continuato di caratteri gotici per i lavori in lingua tedesca, che sono stati impiegati per gran parte del XX secolo, le lettere della scrittura gaelica sono simili ai corrispettivi della onciale e sono state impiegate per le stampe in lingua irlandese fino agli anni cinquanta. Questa scrittura \u00e8 ancora ampiamente usata per i titoli dei documenti, le iscrizioni monumentali ed altri usi \"ufficiali\". In senso stretto, comunque, la scrittura gaelica \u00e8 una scrittura insulare e non onciale."}
{"id": "1179907", "revid": "767487", "url": "https://it.wikipedia.org/wiki?curid=1179907", "title": "Le avventure di Sharkboy e Lavagirl in 3-D", "text": "Le avventure di Sharkboy e Lavagirl in 3-D (\"The Adventures of Sharkboy and Lavagirl in 3-D\") \u00e8 un film del 2005 scritto, prodotto e diretto da Robert Rodriguez, gi\u00e0 regista di \"Spy Kids\" sullo stesso filone. Si tratta di un film d'avventura con supereroi rivolto a un pubblico giovanile. Il film, realizzato da Rodriguez, adotta la stessa tecnologia 3D usata gi\u00e0 dal suo film \"Missione 3D - Game Over\" del 2003.\nHa avuto un seguito, \"We Can Be Heroes\" (2020).\nTrama.\nMax, un bambino di 10 anni dotato di una grandissima immaginazione, non sopporta di essere deriso dai suoi compagni di scuola. Per fuggire dalla realt\u00e0, si rintana nei suoi sogni dove vive incredibili avventure con Sharkboy (un giovane supereroe mezzo umano e mezzo squalo) e Lavagirl (ragazza in grado di sciogliere tutto quello che tocca). Dopo una lunga avventura nella mente del ragazzo, i suoi incubi entrano nel mondo reale e, dopo una lotta contro il terribile nemico dei suoi sogni, Mr. Electrico, grazie alla forza della sua immaginazione, riesce a sconfiggere i suoi incubi e le sue paure ritrovando la fiducia in s\u00e9 stesso.\nProduzione.\nParte del film \u00e8 stata realizzata in Texas, dove nel film Max risiede e frequenta la scuola, e parte in uno studio con l'ausilio di un pannello verde e di montaggi fatti digitalmente con il computer applicati con l'effetto chroma key.\nRobert Rodriguez viene accreditato ben 14 volte: come regista, produttore, sceneggiatore, supervisore degli effetti speciali, direttore della fotografia, montatore, operatore cameraman, compositore e performer.\nAccoglienza.\nCritica.\nLe avventure di Sharkboy e Lavagirl ha ricevuto in generale recensioni negative da parte della critica con un rating del 20% su Rotten Tomatoes, sostenendo che \"La decisione di trasformare questa fantasia infantile in un film in 3D \u00e8 stato un errore di calcolo\". Roger Ebert ha rilevato che il processo 3D utilizzato era fonte di distrazione e disattivava i colori \"rovinando\" in tal modo la maggior parte del film.\nIncassi.\nIl budget per il film \u00e8 stato di $, nel suo weekend di apertura, ha incassato $, con una media di $ in 2655 cinema, piazzandosi 5\u00ba del weekend, alle spalle di \"Mr. &amp; Mrs. Smith\", \"Madagascar\" e \"\". Negli Stati Uniti ha incassato $, e pur recuperando ulteriori $ sul mercato estero \u00e8 ad oggi considerato un flop commerciale.\nL'incasso globale di $ ha coperto a malapena il budget per la mera creazione del film, budget che tradizionalmente non include i costi di promozione e marketing.\nColonna sonora.\nIl regista Robert Rodriguez ha composto parte dei brani, con il contributo dei compositori John Debney e Graeme Revell.\nSequel.\nIl 25 dicembre 2020 \u00e8 stato distribuito su Netflix un sequel intitolato \"We Can Be Heroes\"."}
{"id": "1179910", "revid": "287204", "url": "https://it.wikipedia.org/wiki?curid=1179910", "title": "Division 1 1978-1979", "text": "La Division 1 1978-1979 \u00e8 stata la 41\u00aa edizione della massima serie del campionato francese di calcio, disputato tra il 19 luglio 1978 e il 1\u00ba giugno 1979 e concluso con la vittoria dello , al suo primo titolo.\nCapocannoniere del torneo \u00e8 stato Carlos Bianchi () con 27 reti.\nStagione.\nFormula.\nA partire da questa stagione, la penultima classificata avrebbe disputato i play-out contro la vincitrice dello spareggio fra le seconde classificate dei gironi della Division 2.\nAvvenimenti.\nL'avvio del campionato vide lo lanciato in vetta alla classifica anche se, un pareggio a Laval alla seconda giornata favor\u00ec l'ascesa del , a punteggio pieno dopo quattro turni. Una netta vittoria (3-0) nello scontro diretto con i loreni il 18 agosto lanci\u00f2 definitivamente lo Strasburgo in testa alla classifica: grazie ai risultati favorevoli ottenuti negli scontri diretti (2-1 contro il il 22 settembre e 1-1 a Bordeaux nella giornata successiva), gli alsaziani ottennero un vantaggio di +5 sulle inseguitrici, che mantennero inalterato fino alla fine del girone di andata.\nAssicuratosi il primo posto al giro di boa con due giornate di anticipo, lo Strasburgo and\u00f2 incontro ad una crisi di risultati nelle giornate a cavallo dei due gironi, di cui approfitt\u00f2 il , che arriv\u00f2 alla vigilia del big match (in programma il 1\u00ba dicembre) con due punti di svantaggio. Una doppietta di Piasecki tagli\u00f2 fuori i monegaschi dalla lotta al titolo e ridiede fiducia allo Strasburgo che riprese la propria marcia, seppur tallonato dal e dal Saint-\u00c9tienne. Furono in particolare i \"canarini\" a tentare un avvicinamento a cavallo tra marzo e aprile, arrivando a -1 dalla vetta grazie anche alla sconfitta patita il 28 marzo dallo Strasburgo nello scontro diretto con il Saint-\u00c9tienne. Grazie a due vittorie consecutive lo Strasburgo ributt\u00f2 indietro le rivali resistendo, nelle giornate successive, alla pressione del Saint-\u00c9tienne (portatosi a -1 dopo la trentacinquesima giornata): il verdetto finale arriv\u00f2 all'ultimo turno (giocato il 1\u00ba giugno), quando una netta vittoria dello Strasburgo a Lione consegn\u00f2 il titolo nazionale al club alsaziano.\nL'ultima giornata si rivel\u00f2 decisiva anche in chiave salvezza, avendo in cartellone l'incontro e , appaiate al penultimo posto con quest'ultima squadra avvantaggiata dalla differenza reti: l'1-1 finale conferm\u00f2 pertanto i parigini al penultimo posto, vedendosi costretti a disputare lo spareggio promozione-salvezza con il . Una vittoria per 3-2 ai tiri di rigore dei \"sang et or\" decret\u00f2 la retrocessione del club parigino, che salut\u00f2 definitivamente la prima divisione assieme ad uno mai in gara nel corso del campionato. Poco vivace fu la lotta per le qualificazioni in Coppa UEFA, con Nantes e Saint-\u00c9tienne gi\u00e0 qualificate con diverse giornate di anticipo: la postuma vittoria dei \"canarini\" in Coppa di Francia sanc\u00ec il ripescaggio del Monaco, qualificato grazie alla miglior differenza reti nei confronti del Metz.\nAllenatori.\nI cambiamenti pi\u00f9 importanti nelle panchine avvennero nel , dove il nuovo presidente Claude Bez affid\u00f2 la squadra a Luis Carniglia, e al in cui L\u00e9on Rossi lasci\u00f2 il proprio posto a Ferry Koczur, allenatore delle giovanili e vice della prima squadra.\nClassifica finale.\nLegenda:\nNote:\nIn caso di arrivo di due o pi\u00f9 squadre a pari punti, la graduatoria verr\u00e0 stilata secondo la \"classifica avulsa\" tra le squadre interessate che prevede, in ordine, i seguenti criteri:\nStatistiche.\nSquadre.\nPrimati stagionali.\nSquadre\nArbitri.\nDi seguito \u00e8 indicata, in ordine alfabetico, la lista dei 32 arbitri che presero parte alla Division 1 1978-1979. Tra parentesi \u00e8 riportato il numero di incontri diretti."}
{"id": "1179916", "revid": "287204", "url": "https://it.wikipedia.org/wiki?curid=1179916", "title": "Welsh Premier Division", "text": "La Welsh Premier Division (detta anche Principality Premiership per questioni di sponsorizzazioni), creata nel 1990-91, \u00e8 stata sino al 2003 il massimo livello di competizione rugbistica per club in Galles.\nPrima del 1990 il titolo di campione del Galles era assegnato con un complesso sistema di calcolo (\"Table Merit\") che assegnavano il titolo sulla base dei risultati dei singoli club nell'arco della stagione, anche nelle attivit\u00e0 giovanili.\nDalla stagione 1999-00 al quella 2001-02 il torneo venne rinominato \"Welsh-Scottish League\" e le squadre di Edimburgo e Glasgow parteciparono al campionato.\nPerse il suo livello di importanza quando la Welsh Rugby Union implement\u00f2 la discussa riorganizzazione (\"Regional Rugby Plan\") su base regionale per la quale il Galles sarebbe stato rappresentato nelle principali competizioni (Celtic League e Heineken Cup) da cinque (poi ridotte a quattro) franchigie regionali. I club di prima divisione diventarono cos\u00ec \"serbatoi\" per le squadre regionali.\nNegli anni la struttura della lega si \u00e8 evoluta. Secondo il piano della Welsh Rugby Union i risultati e le strutture delle societ\u00e0 sono determinanti per decidere chi debba competere in Premiership.\nNella stagione 2005-06 alla lega hanno partecipato 16 squadre contro le 17 della stagione precedente. Infatti erano stati promosse le prime due classificate della \"Division One\", ossia i Champions Maesteg e Glamorgan Wanderers, e retrocesse Caerphilly, Llanharan e Newbridge.\nPer la stagione 2006-2007 i team sono stati ridotti a 14 e il successo \u00e8 arriso per la terza volta consecutiva al Neath RFC.\nNella stagione 2007-08, che vede la partecipazione delle 14 squadre dell'anno prima, \u00e8 stato adottato un nuovo sistema per l'assegnazione dei punti (lo stesso della Celtic League): 4 per la vittoria, 2 per il pareggio e zero per la sconfitta con la possibilit\u00e0 di guadagnare un punto bonus segnando quattro mete o perdendo con meno di 7 punti di scarto.\nNel 2009-10, i primi sei club della stagione 2008-09 si sono qualificati per la nuova competizione British and Irish Cup. Alla fine della stagione \u00e8 stato aggiunto un sistema di spareggio per le prime otto squadre che si qualificano per la British and Irish Cup della stagione successiva. Solo le prime sei squadre possono qualificarsi. Questi spareggi non decidono il campionato di lega, in quanto il vincitore del campionato \u00e8 la squadra che totalizza pi\u00f9 punti nelle 26 giornate di regular season.\nAll'inizio della stagione 2010-11, \u00e8 stato annunciato che il titolo Welsh Premiership sarebbe stato assegnato dopo i play-off tra le prime tre classificate: le squadre arrivate al secondo e terzo posto si incontreranno in un campo neutrale, i vincitori affronteranno in finale la squadra che \u00e8 finita in testa alla stagione regolare. Alla fine della stagione sono previsti anche due play-out. Le prime cinque squadre del campionato sono automaticamente qualificate per la British and Irish Cup della stagione successiva, con il sesto e ultimo posto deciso da uno spareggio tra la sesta, la settima e l'ottava in classifica.\nPer la stagione 2012-13, \u00e8 stato annunciato una riduzione a 10 squadre. Le squadre sarebbero state scelte su tre fattori: la detenzione di una \"Licenza A\" basata sui criteri dello stadio; la firma di un \"Accordo di partecipazione\"; e risultati nelle sei stagioni precedenti. Fu annunciato che quattro club, Pontypool, Tonmawr, Bridgend e Carmarthen non avevano raggiunto i criteri richiesti per essere inclusi nella nuova lega. Tuttavia, la pressione dei tifosi di Ospreys e Scarlets ha portato la lega a essere estesa a 12 squadre con Bridgend e Carmarthen incluse. Tonmawr, per ragioni finanziarie, ha deciso di non prendere parte alla nuova lega. Pontypool ha lanciato una sfida legale per evitare di essere l'unica squadra retrocessa ma ha perso il caso.\nLa Premiership 2016-17 \u00e8 stata la prima stagione col nuovo format: espansione a sedici club gallesi divisi in due gironi (East e West) e poi le migliori due di ogni girone si affrontano nei play-off. Per le prossime due stagioni non ci saranno retrocessioni, fino alla stagione 2018-19.\nTable Merit.\nElenco dei titoli assegnati dalla WRU prime dell'istituzione del campionato con il metodo delle \"Table Merit\"."}
{"id": "1179919", "revid": "127472", "url": "https://it.wikipedia.org/wiki?curid=1179919", "title": "Scrittura onciale", "text": ""}
{"id": "1179927", "revid": "22356", "url": "https://it.wikipedia.org/wiki?curid=1179927", "title": "Olocefali", "text": ""}
{"id": "1179929", "revid": "1498232", "url": "https://it.wikipedia.org/wiki?curid=1179929", "title": "SRF Tagesschau", "text": "SRF Tagesschau \u00e8 il titolo del principale telegiornale della televisione svizzera in lingua tedesca SRF 1.\nL'edizione principale va attualmente in onda alle 19.30 e dura circa mezz'ora, mentre l'ultima edizione \u00e8 trasmessa al termine della normale programmazione, intorno a mezzanotte. Una delle particolarit\u00e0 del telegiornale \u00e8 la postura del presentatore, in piedi dietro al tavolo di conduzione.\nA partire dagli anni novanta \u00e8 stato inserito nella programmazione della rete un'altra edizione del telegiornale, chiamata \"10 vor 10\".\nScambio di redazione.\nNegli anni 2010 la SRG SSR ha promosso iniziative di \"scambio\" tra le redazioni giornalistiche delle televisioni francese, tedesca e italiana, nel corso delle quali ciascuna \u00e9quipe si ritrova a produrre e mandare in onda un notiziario in una lingua diversa da quella di appartenenza. In quest'ambito, il 20 marzo 2014, l'edizione delle 19:30 del Tagesschau venne prodotta da una squadra di giornalisti della RSI e condotta dalla presentatrice Alessia Caldelari, mentre una squadra \"tedesca\" produsse il Telegiornale delle ore 20:00."}
{"id": "1179930", "revid": "585241", "url": "https://it.wikipedia.org/wiki?curid=1179930", "title": "Peperoni", "text": ""}
{"id": "1179931", "revid": "125906998", "url": "https://it.wikipedia.org/wiki?curid=1179931", "title": "Davis-Films", "text": "La Davis-Films \u00e8 una compagnia di produzione cinematografica francese, fondata da Samuel Hadida. Il primo film prodotto \u00e8 \"Vive les vacances\", del 1988. Sino a oggi la compagnia ha prodotto in media una pellicola per anno."}
{"id": "1179932", "revid": "22356", "url": "https://it.wikipedia.org/wiki?curid=1179932", "title": "Sirenii", "text": ""}
{"id": "1179933", "revid": "204012", "url": "https://it.wikipedia.org/wiki?curid=1179933", "title": "Panottico", "text": ""}
{"id": "1179940", "revid": "729019", "url": "https://it.wikipedia.org/wiki?curid=1179940", "title": "August Entertainment", "text": "La August Entertainment \u00e8 una casa di produzione e distribuzione cinematografica, fondata nel 1988. Il primo film prodotto dalla compagnia fu \"Paradise Road\". La compagnia si \u00e8 recentemente dedicata alla produzione di cortometraggi, come dimostra la produzione di \"I Just Forgot\"."}
{"id": "1179942", "revid": "1005847", "url": "https://it.wikipedia.org/wiki?curid=1179942", "title": "Frederick Chiluba", "text": "Biografia.\nStudi.\nChiluba nacque a Ndola il 30 aprile 1943 da Jacob Titus Chiluba Nkonde e Diana Kaimba. Frequent\u00f2 le scuole superiori a Kawambwa; secondo alcune fonti, fu espulso per aver fumato marijuana. In seguito, complet\u00f2 gli studi studiando per corrispondenza, presso istituti sia statunitensi che di paesi del blocco comunista.\nCarriera sindacale.\nCompletati gli studi, Chiluba inizi\u00f2 a lavorare come impiegato a Ndola, e contemporaneamente entr\u00f2 nel sindacato National Union of Building, Engineering and General Workers (NUBEGW), di cui divenne segretario. Come segretario del NUBEGW entr\u00f2 anche nel comitato direttivo dello Zambia Congress of Trade Unions (ZCTU), un'organizzazione costituita dall'unione di tutti i sindacati del paese. Nel 1981, durante il governo del presidente Kenneth Kaunda, Chiluba fu arrestato per avere indetto uno sciopero selvaggio che paralizz\u00f2 l'intera economia del paese; lui e altri leader dello ZTCU furono poi rilasciati in quanto la loro detenzione fu dichiarata incostituzionale dal giudice a cui fu affidato il caso.\nL'ingresso in politica.\nNel 1990 Chiluba prese parte alla formazione del partito politico chiamato Movimento per la Democrazia Multipartitica (\"Movement for Multiparty Democracy\", MMD), che sconfisse il partito di Kaunda alle elezioni del 1991. Chiluba fu eletto presidente il 2 novembre dello stesso anno. Nel 1996 vinse nuovamente le elezioni, ottenendo un secondo mandato quinquennale.\nPresidenza.\nDurante il proprio governo, Chiluba cerc\u00f2 di liberarsi dell'opposizione di Kaunda attraverso un emendamento della costituzione che vietava alle persone di origine non zambiana di candidarsi alla presidenza; la famiglia di Kaunda era infatti originaria del Malawi. Ironicamente, nel 1996 lo stesso emendamento fu impugnato dall'opposizione contro Chiluba, che sostenne che Chiluba o suo padre erano nati in Zaire.\nNel 1997 avvenne un tentativo di golpe militare, che venne per\u00f2 velocemente bloccato senza vittime.\nNel 2001 Chiluba divorzi\u00f2 dalla sua seconda moglie e spos\u00f2 Regina Mwanza, segretaria della sezione femminile dell'MMD.\nLa politica di Chiluba fu inizialmente di stampo socialista, ma in seguito mut\u00f2 in direzione liberista, al punto che uno dei suoi obiettivi politici primari divenne quello di liberare la libera impresa dall'interferenza dello Stato. Coerentemente, Chiluba trasform\u00f2 l'economia del paese da un assetto socialista e statalista a uno basato sul libero mercato. Centinaia di imprese statali furono privatizzate durante il suo governo. Queste riforme furono accolte come un evidente progresso da una parte della popolazione, ma anche contestate; i suoi oppositori, in particolare, denunciarono un aumento della corruzione.\nIl comportamento politico di Chiluba \u00e8 controverso soprattutto in riferimento alle manovre messe in atto per rimanere al potere. Oltre a ottenere un emendamento la costituzione volto a rendere ineleggibile il suo principale avversario politico, Kuanda, Chiluba fece forti pressioni sul parlamento per ottenere un secondo emendamento volto a concedergli un terzo mandato. Per ottenere quest'ultimo obiettivo giunse a espellere diversi membri anziani del suo stesso partito che si opponevano alla sua richiesta. Questa manovra port\u00f2 alla scissione dell'MMD e alla formazione di un nuovo partito di opposizione, fondato dai fuoriusciti del partito, il Forum for Democracy and Development (FDD), guidato da Christon Tembo. Il 2 gennaio 2002, Chiluba dovette abbandonare l'incarico presidenziale, sostituito da Levy Mwanawasa, gi\u00e0 suo vicepresidente.\nAltri eventi.\nDurante il proprio periodo di governo, Chiluba ebbe un ruolo rilevante nei negoziati che portarono alla fine della guerra civile nella Repubblica Democratica del Congo.\nDopo aver lasciato l'incarico di presidente dello Zambia, fu segretario della Organization of African Unity.\nNel 2003, Chiluba e diversi ministri del suo governo furono incriminati per corruzione, con l'accusa di aver sottratto denaro al ministero delle finanze. Sebbene alcune delle accuse siano poi cadute, il processo \u00e8 ancora in corso. Il 4 maggio 2007 una corte inglese ha dichiarato Chiluba colpevole del furto di 46 milioni di dollari dalle casse dello Stato, trasferiti illegalmente in un conto corrente privato presso una banca britannica. Chiluba ha contestato la propria innocenza e ha accusato la corte inglese di avere emesso un verdetto che interferisce con i procedimenti giudiziari a suo carico in Zambia."}
{"id": "1179943", "revid": "287204", "url": "https://it.wikipedia.org/wiki?curid=1179943", "title": "WRU Challenge Cup", "text": "La WRU Challenge Cup (nota ora come SWALEC Cup per ragioni di sponsorizzazione) \u00e8 la seconda competizione per importanza, ma la prima per istituzione, per club di rugby in Galles. La competizione viene disputata mediante la formula dell'eliminazione diretta."}
{"id": "1179946", "revid": "125144449", "url": "https://it.wikipedia.org/wiki?curid=1179946", "title": "Cuore-Stomaco-Cervello", "text": "Cuore-Stomaco-Cervello \u00e8 il secondo album della rock band italiana Clan Destino, pubblicato originariamente nel 1995 e in seguito ristampato nel 2011 da Target Music.\nIl disco.\nUn disco dalle sonorit\u00e0 tipicamente Pop rock. Tra i pezzi pi\u00f9 rappresentativi troviamo: \"Dio della campagna\", ballata in stile anni '90; \"Per sempre sei\" con una struttura rock-classico; \"Cuore e cervello\" con un riff di chitarra distorto con ritmiche marcatamente funky."}
{"id": "1179947", "revid": "228587", "url": "https://it.wikipedia.org/wiki?curid=1179947", "title": "Volkswagen Eos", "text": "La Volkswagen Eos \u00e8 un'autovettura Coup\u00e9-Cabriolet 4 posti costruita dalla casa automobilistica tedesca Volkswagen ed \u00e8 stata prodotta dal 19 maggio 2006 fino a marzo del 2015; era in commercio fino al 2016.\nStoria.\nLa Eos prende il suo nome da Eos, dea greca del vento e dell'alba.\nProgettata dallo studio Volkswagen Design in Wolfsburg capitanata da Peter Schreyer trae le sue linee dall'ingegno del designer slovacco Robert Lesnik.\nNel 2003 la Volkswagen present\u00f2 al Salone dell'auto di Francoforte IAA e a Ginevra al motor show la \"Concept C\", un prototipo di coup\u00e9-cabriolet che anticip\u00f2 la Eos definitiva, presentata per la prima volta sempre a Francoforte nel 2005 e a Los Angeles nel 2006. La produzione part\u00ec all'inizio del 2006 ed avveniva a Quinta do Anjo - Palmela in Portogallo, in una modernissima ed avanzatissima fabbrica AutoEuropa ove trovavano i loro natali anche la Volkswagen Scirocco, la Sharan e la Seat Alhambra. Nel 2008 avviene il primo restyling che riguarda pochi elementi come per esempio gli specchi retrovisori esterni che divengono come quelli della Golf VI (6\u00aa serie). Il 7 ottobre del 2010 la Volkswagen presenta un nuovo restyling, questa volta molto pi\u00f9 evidente. La nuova versione entra in commercio nel 2011 e presentava nuovi gruppi ottici anteriori e posteriori, paraurti, calandra, spoiler, interni e strumentazione ridisegnati, in linea con il family feeling VW del periodo. Esce dai listini italiani nel 2013. L'ultima Eos prodotta lascia la fabbrica nel marzo del 2015. Un numero limitato di modelli base \u00e8 stato esportato nel mercato USA fino al 2016.\nCaratteristiche.\n\u00c8 un modello a s\u00e9 stante progettato per essere una cabriolet e non derivato da versioni chiuse come spesso accade. \u00c8 basata solo in parte sulla Golf V (PQ 35) da cui riprende l'interasse delle ruote. Dalla Passat prende il pianale (PQ 46), la meccanica e alcuni componenti.\nTetto.\nIl tetto apribile CSC prodotto dalla OASYS, una sussidiaria della Webasto (Austria), \u00e8 composto da 5 parti. Si richiude ritraendosi elettricamente nel bagagliaio in 25 secondi. Formato da acciaio, cristallo e vetroresina ha una particolarit\u00e0 che sulle altre vetture coup\u00e9-cabriolet non \u00e8 presente: offre la possibilit\u00e0 di aprire anche solo la parte scorrevole ed inclinabile in cristallo, indipendentemente dagli altri elementi del tetto. In pratica pu\u00f2 avere tre configurazioni: tutto chiuso, tutto aperto o aperto solo in parte tramite il tettuccio. Nelle due configurazioni aperte \u00e8 disponibile un frangivento anteriore ripiegabile a scomparsa che minimizza i frusci alle alte velocit\u00e0. La complessit\u00e0 del sistema tetto composto da motori elettro-idraulici, sistemi meccanici, guarnizioni, grondaie e scarichi \u00e8 unica e richiede un'attenta manutenzione atta a preservare l'impermeabilit\u00e0 e la scorrevolezza del sistema. Per eseguire la manutenzione, le riparazioni e l'allineamento del tetto la Volkswagen istitu\u00ec appositi corsi interni per i loro meccanici. Nel 2009/2010 furono modificate alcune caratteristiche del tetto atte a migliorarne il deflusso delle acque.\nSicurezza.\nLa Eos \u00e8 dotata di un sistema che nel caso di ribaltamento aziona due barre metalliche che fuoriescono dai poggiatesta posteriori e preservano i passeggeri (Roll Over Protection).\nLe portiere sono dotate di barre anti-intrusione e si bloccano appena l'auto si mette in movimento.\n\u00c8 dotata inoltre di 4 Airbag, di cui quello lato passeggero nel cruscotto disattivabile tramite chiave nel portaoggetti anteriore. (Per l'uso di una culla per neonati.)\nAbitacolo e Interni.\nOmologata per 4 persone \u00e8 di fatto una 2+2 nella quale i sedili posteriori rappresentano soltanto dei posti di \"emergenza\" per brevi tragitti anche se lo spazio per le gambe \u00e8 generoso per una vettura di questa classe. Posteriormente si trova una presa 12 volts e un portaoggetti ma non sono presenti pulsanti per azionare i vetri e tanto meno luci di cortesia.\nLa capacit\u00e0 del bagagliaio \u00e8 di 380 litri a vettura chiusa e di 205 litri a vettura aperta (diminuisce a causa del ripiegamento del tetto nel vano bagagli).\nIl cofano in vetroresina del portabagagli posteriore \u00e8 dotato di un sistema di chiusura assistita elettronicamente e contiene le varie antenne tra cui quelle della radio FM-AM, GSM (opzionale) e GPS (opzionale).\nIn opzione \u00e8 disponibile un frangivento posteriore applicabile in pochi secondi fissandolo dietro i sedili anteriori con la funzione di proteggere dalle turbolenze. Questo per\u00f2 limita l'accesso ai posti dietro che cos\u00ec mettono a disposizione ulteriore spazio per i bagagli o come cuccia per dei cani, e quindi trasformando l'auto in una 2 posti secchi che ricorda quindi molto una spider. Il frangivento \u00e8 costruito in alluminio e tessuto ed \u00e8 facilmente ripiegabile e riponibile.\nPosteriormente al centro fra i sedili vi \u00e8 un passa-sci collegato con il bagagliaio e dotato di sacca protettiva e chiudibile a chiave (opzionale).\nL'accesso ai sedili posteriori \u00e8 facilitato da un sistema \"Easy-Entry\" con scorrimento in avanti dei sedili anteriori. Disponibile anche elettricamente come optional.\nAccessori.\nCome optional era disponibile un sistema Hi-Fi fornito dalla casa danese Dynaudio che comprendeva 10 autoparlanti e un amplificatorie DSP multicanale della Panasonic posto sotto il sedile di guida per una potenza musicale di 600 watt RMS.\nLa zona della leva del cambio e cruscotto \u00e8 lievemente illuminata da LED rossi posti nella plafoniera sovrastante che trasmette una calorosa atmosfera notturna.\nEra disponibile con sovrapprezzo un sistema di allarme radar funzionante anche a tetto aperto.\nSempre in opzione era disponibile un ruotino di scorta alloggiato nel porta bagagli al posto di un kit riparazione pneumatici di serie.\nUlteriore opzione era il pacchetto \"Light &amp; Vision\" caratterizzato dalla presenza di luci di cortesia aggiuntive nella zona piedi anteriore, luci ingombro nelle portiere, luci esterne sotto gli specchi retrovisori, e accensione fari a distanza \"night security\". Oltre un sistema tergivetro automatizzato da sensori pioggia, luci esterne a comando crepuscolare, e specchio retrovisore interno antiabbagliamento automatico comandato da sensore ottico.\nAnche un gancio traino amovibile era disponibile fra gli optional, con un apposito coperchio mobile nella calandra posteriore. \nUn porta cellulare integrato prodotto dalla Bury appositamente per le Volkswagen, permette l'uso di un'unit\u00e0 telefonica mobile collegandola via Bluetooth in viva voce agli altoparlanti del sistema Hi-Fi, e tramite un apposito microfono nascosto nella plafoniera. Inoltre viene stabilita anche una connessione all'antenna GSM posta nello sportello del cofano posteriore.\nEdizioni speciali.\nLa \"Eos White Night\", letteralmente \"Notte Bianca\" \u00e8 stata una edizione speciale con cerchi dedicati, interni neri personalizzati in un pacchetto colore in combinazione tra bianco e nero. Il corpo vettura bianco cangiante era accoppiato al tetto nero Deep Black Pearlescent con fanali di coda color rosso ciliegia a LED, e ruote Budapest da 18 pollici. Altre caratteristiche includevano i coperchi degli specchi neri come anche la mascherina del radiatore ed elementi decorativi. Neri anche i sedili in pelle Nappa, i rivestimenti laterali, il volante con cuciture di colore chiaro, le modanature e le finiture Radio invece in Bianco Candy. Altre caratteristiche includevano il climatizzatore Climatronic, l'assetto sportivo abbassato di 15 mm e sedili anteriori riscaldabili.\nCuriosit\u00e0.\nLa Eos fu la prima coup\u00e9 Volkswagen dopo quasi 10 anni. Modello antecedente fu la Corrado del 1995.\nUna Eos rossa appare in varie sequenze nel film Vi presento i nostri interpretato da Robert De Niro e Ben Stiller.\nLa Eos dotata del motore 3.2/3.6 lt V6 monta due batterie da 6 volts accoppiate ed alloggiate nel portabagagli posteriore, questo per motivi di spazio e distribuzione dei pesi.\nUn optional curioso era possibile avere dei gruppi ottici posteriori (a led) in colorazione \"Rosso ciliegia\" (amaranto) anzich\u00e9 il rosso tradizionale. L'optional termin\u00f2 con l'avvento della serie nuova del 2011 in cui il design dei fanali venne cambiato.\nMotorizzazioni e trasmissioni.\nIn Italia, al suo debutto, la Eos era disponibile in 4 motorizzazioni, di cui 3 a benzina e una a gasolio. Le 3 a benzina erano un 1.4 TSI con 122 CV oppure 160 CV, un 2.0 TSI con 200 CV e un 3.2 V6 da 250 CV. Il motore a gasolio era un 2.0 TDI da 140 CV. La 3.2 V6 era dotata del cambio automatico DSG a 6 rapporti, disponibile a richiesta sul 2.0 TSI e sul 2.0 TDI.\nLa nuova versione invece \u00e8 stata ridotta a 2 motori, entrambi dotati della tecnologia a basse emissioni \"BlueMotion Technology\": il 1.4 TSI da 122 CV e il 2.0 TDI da 140 CV. Su quest'ultimo \u00e8 disponibile il cambio automatico DSG a 6 rapporti.\nProduzione.\nLa Eos era prodotta nello stabilimento \"Autom\u00f3veis Autoeuropa\" della Volkswagen a Quinta do Anjo - Palmela, Portogallo. La produzione \u00e8 iniziata nel 2005, sebbene le prime consegne sono slittate di alcuni mesi a causa di alcuni problemi legati alla rumorosit\u00e0. A maggio del 2015 termina la produzione e non \u00e8 previsto un seguito di modello sostitutivo nel prossimo futuro."}
{"id": "1179948", "revid": "28592", "url": "https://it.wikipedia.org/wiki?curid=1179948", "title": "Pitagorico", "text": ""}
{"id": "1179950", "revid": "22356", "url": "https://it.wikipedia.org/wiki?curid=1179950", "title": "Myxini", "text": ""}
{"id": "1179954", "revid": "767487", "url": "https://it.wikipedia.org/wiki?curid=1179954", "title": "SRF Meteo", "text": "SRF Meteo \u00e8 una trasmissione meteorologica della Televisione Svizzera che ha due edizioni, alle 12:50 e alle 19:50. Le previsioni del tempo vengono fatte dell'alto della terrazza della sede della Schweizer Fernsehen, dove ci sono una stazione meteorologica digitale, un pluviometro, il logo \"SRF Meteo\" messo in verticale e il panorama di Zurigo.\nQuesta trasmissione, insieme al telegiornale, \u00e8 stata criticata per abuso di dialetto.\nI principali conduttori dell'edizione delle 12:50 sono:\nQuelli delle 19:50 sono:"}
{"id": "1179957", "revid": "879070", "url": "https://it.wikipedia.org/wiki?curid=1179957", "title": "Sagmatias obliquidens", "text": "Il lagenorinco dai denti obliqui (Sagmatias obliquidens ()) \u00e8 un cetaceo appartenente alla famiglia dei Delfinidi (Delphinidae) che abita le acque fredde e temperate dell'oceano Pacifico settentrionale.\nTassonomia.\nIl lagenorinco dai denti obliqui \u00e8 stato descritto da Theodore Gill nel 1865 e la sua localit\u00e0 tipo \u00e8 San Francisco. Somiglia morfologicamente al lagenorinco scuro, specie di dimensioni inferiori che vive nelle regioni meridionali del Pacifico. In passato alcuni ricercatori hanno suggerito che entrambi appartengano ad un'unica specie; diversi studi genetici hanno smentito questa ipotesi, suggerendo che le due specie si siano separate circa due milioni di anni fa.\nNonostante i lagenorinchi scuri e quelli dai denti obliqui vengano tradizionalmente posti nel genere \"Lagenorhynchus\", recenti analisi molecolari indicano che questo genere non sia monofiletico, evidenziando parentele con delfini del genere \"Cephalorhynchus\". \u00c8 quindi stato proposto di inserire \"L. obliquidens\" nel genere \"Sagmatias\" insieme a \"L. australis\", \"L. obscurus\" e \"L. cruciger\".\nDescrizione.\nQuesta specie \u00e8 di dimensioni medie per un delfino oceanico: pesa fino a 180\u00a0kg e misura in genere tra 1,7 e di lunghezza, ma i maschi possono raggiungere i . In media vive tra i 36 e i 40 anni, raggiungendo la maturit\u00e0 sessuale a 11. Presenta un corpo piuttosto tozzo, con rostro breve e non nettamente separato dal melone; i denti sono conici e tra 23 e 32 paia.\nLa colorazione del lagenorinco dai denti obliqui ha tre tonalit\u00e0: bianco, grigio chiaro e grigio scuro. Il mento, la gola e il ventre sono bianco cremoso; il rostro, le pinne pettorali e il dorso sono scuri, mentre la pinna dorsale \u00e8 bicolore, scura anteriormente e chiara posteriormente. Una striscia grigia chiara corre da sopra l'occhio fino a sotto la pinna dorsale, dove si inspessisce fino alla coda; questa striscia ha una caratteristica forma \"a bretelle\". Un'area dello stesso colore si estende sulla testa e sui fianchi dalla base del rostro a circa met\u00e0 del corpo, senza raggiungere il dorso. Gli occhi sono circondati da un anello scuro.\nLe due specie con cui questo cetaceo potrebbe essere pi\u00f9 facilmente confuso a causa dell'aspetto simile sono il lagenorinco australe, dal quale si distingue grazie alla pinna dorsale nettamente bicolore, e il pi\u00f9 piccolo lagenorinco scuro; non ha per\u00f2 sovrapposizioni di areale con nessuno di due.\nBiologia.\nComportamento.\nIl lagenorinco dai denti obliqui \u00e8 un delfino gregario e molto attivo che si avvicina facilmente alle imbarcazioni. Pu\u00f2 essere frequentemente osservato mentre salta sia parallelo alla superficie sia all'indietro, col ventre girato in alto. Forma gruppi di circa 10-100 esemplari, ma sono stati registrati anche supergruppi di 1000 individui; spesso si unisce ad altre specie di mammiferi marini che vivono nel Pacifico settentrionale, come il grampo, il lissodelfino boreale e anche le otarie della California.\nLa comunicazione intraspecifica avviene prevalentemente tramite \"click\" invece di fischi.\nAlimentazione.\nSi nutre principalmente di piccoli pesci pelagici che formano banchi come aringhe e acciughe; tra le prede comuni ci sono sia pesci epipelagici come i lucci sauro sia pesci abissali come i pesci lanterna, predati in genere durante la notte. Il lagenorinco dai denti obliqui pu\u00f2 nutrirsi anche di cefalopodi (come \"Doryteuthis opalescens\"), gadidi e salmonidi.\nRiproduzione.\nIl lagenorinco dai denti obliqui si accoppia a fine estate e la gestazione dura circa un anno. Alla nascita, i piccoli misurano o poco pi\u00f9 e pesano intorno a 15 kg. In genere tra un parto e l'altro trascorrono tre anni.\nDistribuzione e habitat.\nL'areale del lagenorinco dai denti obliqui si estende nelle acque fredde e temperate del Pacifico settentrionale. Non sono noti avvistamenti pi\u00f9 a sud della penisola della Baja California ad est e del mar Cinese Orientale ad ovest; le segnalazioni provenienti dal golfo del Tonchino sono probabilmente dovute a errori di identificazione. Alcune popolazioni vivono anche nel mar del Giappone e nel mare di Okhotsk. Nelle regioni settentrionali dell'areale alcuni individui sono stati trovati nel mare di Bering. Questi delfini sembrano seguire un comportamento migratorio - sul lato orientale sono pi\u00f9 abbondanti al largo delle coste della California in inverno, ma pi\u00f9 a nord (Oregon, Washington) in estate. Durante tutto l'anno vivono al di sopra della piattaforma e scarpata continentale, fino a dalla costa.\nStime ormai datate (del 1990) indicavano una popolazione totale di circa 1 milione di individui. A causa della tendenza dei lagenorinchi dai denti obliqui di avvicinarsi alle imbarcazioni anche da lontano, \u00e8 pi\u00f9 difficile del solito ottenere stime precise tramite la campionatura.\nConservazione.\nFino alla moratoria delle Nazioni Unite sulle reti da posta derivanti del 1993, le catture accidentali di lagenorinco dai denti obliqui nella pesca d'alto mare di calamari e salmoni sono state molto comuni: \u00e8 stimato che tra il 1970 e il 1980 siano stati uccisi intorno a esemplari. Le catture odierne, per lo pi\u00f9 dovute alla pesca al pesce spada e allo squalo volpe, sono molto pi\u00f9 rare e ridotte rispetto all'abbondanza della specie, quindi la lista rossa IUCN classifica il lagenorinco dai denti obliqui come \"a rischio minimo\" (LC). \u00c8 comunque un cetaceo sensibile all'inquinamento ed \u00e8 stato osservato un declino del 22% nella popolazione del golfo della California, la parte pi\u00f9 a sud nel suo areale, che potrebbe essere correlato al cambiamento climatico.\nIl lagenorinco dai denti obliqui \u00e8 inserito nell'appendice II della CITES e non \u00e8 specie target di nessuna attivit\u00e0 di pesca. Sebbene non comune quanto il tursiope, anche questa specie riveste una parte importante negli spettacoli dei parchi marini a tema."}
{"id": "1179964", "revid": "60809", "url": "https://it.wikipedia.org/wiki?curid=1179964", "title": "Robinson Hart", "text": "Robinson Hart \u00e8 una serie a fumetti creato da Luigi Mignacco e Fabrizio Russo, pubblicata dalla Sergio Bonelli Editore tra il 1996 e il 1999.\nLa serie \u00e8 composta da 11 episodi di lunghezza variabile pubblicati sulla collana \"Zona X\" e vede come protagonista Robinson Hart che d\u00e0 il nome al fumetto.\nStoria.\nNaufrago del tempo.\nRobinson Hart, studente universitario di Oxford, durante una vacanza in Galles si imbatte in un gruppo di ricercati, i fratelli Grenda, che si nascondevano in un parco naturale. Ferito e catturato, Hart sta per essere ucciso quando un fulmine nero cade dal cielo, trasportandoli indietro nel tempo. Quando si risveglia, Hart scopre di essere s\u00ec nel medesimo luogo ma nell'alto medioevo, e che con lui sono arrivati anche i fratelli Grenda, i quali hanno preso il controllo del villaggio di Logron, che comandano spietatamente. Con l'aiuto dello stregone Marlo e di Marga, Hart riesce a sconfiggere la banda di ricercati causando la morte di tutti i suoi membri; in seguito scopre che le sue imprese sono alla base del mito di Beowulf.\nSuccessivamente, Hart viene coinvolto nella difesa della Cambria contro i Sassoni. Riuscir\u00e0 nel suo intento grazie alle armi da fuoco portate dai fratelli Grenda, ispirando le leggende di re Art\u00f9 ed excalibur, che altro non sar\u00e0 che un moderno fucile mitragliatore.\nHart verr\u00e0 recuperato dallo scrittore Antoine de Saint-Exup\u00e9ry e da Adam, una sorta di robot biologico praticamente immortale. Costoro fanno parte del \"soccorso temporale\", un gruppo di persone con il compito di salvare i naufraghi del tempo, ovvero tutti coloro i quali, colpiti da un fulmine nero, sono stati portati in un'altra epoca. A loro si unir\u00e0 Hart con l'intento di ritrovare i suoi genitori, che sospetta essere stati colpiti anche loro da uno di quei fulmini.\nAgente temporale.\nIl corpo di storie principali si svolgono con Robinson Hart come agente temporale che ha l'incarico di andare indietro nel passato per recuperare naufraghi della sua epoca (o antecedente a questa) o quelli che sono arrivati nel suo presente. In questa parte c'\u00e8 un'assenza di continuity nella storia.\nCronomoto.\n\u00c8 la fine della storia che spiega come sia lo stesso protagonista a scatenare il cronomoto.\nTemi non sviluppati.\nA causa dell'improvvisa chiusura della testata su cui veniva pubblicato, molte storie non hanno mai visto la luce e sono state fatte intuire negli ultimi numeri, prima fra tutte quella del ritrovamento dei suoi genitori che ricorre in tutti gli albi."}
{"id": "1179968", "revid": "339392", "url": "https://it.wikipedia.org/wiki?curid=1179968", "title": "Panini Modena", "text": ""}
{"id": "1179970", "revid": "127472", "url": "https://it.wikipedia.org/wiki?curid=1179970", "title": "Liber augustalis", "text": ""}
{"id": "1179971", "revid": "265038", "url": "https://it.wikipedia.org/wiki?curid=1179971", "title": "All-Ireland League (rugby a 15)", "text": "Il campionato irlandese di rugby a 15 \u00e8 l'insieme dei tornei di rugby a 15 istituiti dalla Irish Rugby Football Union, organismo che ha competenza gestionale della disciplina su tutta l'isola d'Irlanda, ivi comprendendo quindi sia la Repubblica che l'Irlanda del Nord, quest'ultima appartenente amministrativamente al Regno Unito.\nIl campionato fu istituito nel 1990 e nel corso del tempo ha assunto i nomi delle aziende sponsor della manifestazione e pi\u00f9 precisamente:\nI vincitori di tale torneo si fregiano del titolo di campioni d'Irlanda; alla stagione 2013-14 si sono tenute 24 edizioni del torneo; la squadra che vanta il maggior numero di campionati vinti \u00e8 lo con 9 (l'ultimo nel 2009); a seguire il Cork Constitution con 4 (l'ultimo nel 2010).\nStruttura del campionato.\nIl campionato, a partire dalla stagione 2011-2012, \u00e8 strutturato su 4 livelli.\nDivisioni.\nDivision 1A.\nLa Division 1A \u00e8 il massimo livello del campionato. Viene disputata da 10 squadre tramite la formule del girone unico all'italiana con partite di andata e ritorno.\nAl termine della stagione vengono emessi i seguenti verdetti:\nDivision 1B.\nLa Division 1B \u00e8 il secondo livello del campionato. Viene disputata da 10 squadre tramite la formule del girone unico all'italiana con partite di andata e ritorno.\nAl termine della stagione vengono emessi i seguenti verdetti:\nDivision 2A.\nLa Division 2A \u00e8 il terzo livello del campionato. Viene disputata da 16 squadre tramite la formule del girone unico all'italiana con partite di sola andata.\nAl termine della stagione vengono emessi i seguenti verdetti:\nDivision 2B.\nLa Division 2B \u00e8 il quarto livello del campionato. Viene disputata da 16 squadre tramite la formule del girone unico all'italiana con partite di sola andata.\nAl termine della stagione vengono emessi i seguenti verdetti:\nTabella riassuntiva.\nQuella che segue \u00e8 la tabella dei tornei con i meccanismi di promozione-retrocessione tra i vari livelli.\nSistema di punteggio.\nAl fine di stilare la classifica finale delle varie \"Division\" ogni incontro determina questi punteggi in classifica:"}
{"id": "1179985", "revid": "1543377", "url": "https://it.wikipedia.org/wiki?curid=1179985", "title": "Sagmatias cruciger", "text": "Il lagenorinco dalla croce (Sagmatias cruciger ()) \u00e8 un piccolo rappresentante della famiglia dei Delfinidi (Delphinidae) che abita le acque antartiche e subantartiche. Viene avvistato regolarmente dalle navi che attraversano lo stretto di Drake, ma ha una distribuzione circumpolare.\nVenne identificato per la prima volta come una nuova specie da Jean Ren\u00e9 Constant Quoy e Joseph Paul Gaimard nel 1824 a partire da un disegno effettuato nel Pacifico meridionale nel 1820. \u00c8 stato l'unico cetaceo ad essere riconosciuto come specie valida solamente a partire dai resoconti dei testimoni.\nDescrizione.\nIl lagenorinco dalla croce presenta una colorazione nera sul dorso e bianca sul ventre, con macchie bianche sui fianchi e, talvolta, zone di colore grigio scuro. Per questo motivo, era noto comunemente tra i balenieri come \"sea cow\" (\u00abmucca di mare\u00bb, nonostante con questo nome vengano chiamati i rappresentanti dell'ordine dei Sirenii) o \"sea skunk\" (\u00abmoffetta di mare\u00bb). Su ogni lato vi \u00e8 una macchia bianca sulla fronte, sopra il rostro, l'occhio e la pinna pettorale, e un'altra macchia sulla parte posteriore del corpo. Queste due macchie sono collegate da una sottile striscia bianca che fa assumere al disegno, in parole povere, la forma di una clessidra; da qui il nome inglese di \"hourglass dolphin\" (\u00abdelfino clessidra\u00bb). Il nome comune italiano, invece, cos\u00ec come l'appellativo specifico (\"cruciger\", \u00abportatore di croce\u00bb), si riferisce alle zone di colore nero, che, viste da sopra, ricordano vagamente una croce di Malta o una croce patente. Fino ad ora non vi sono stati avvistamenti verificati di piccoli e la loro colorazione rimane pertanto sconosciuta.\nAll'interno del suo areale questo delfino \u00e8 facilmente identificabile. L'unico cetaceo di dimensioni e colorazione paragonabili presente nelle stesse acque dell'estremo sud \u00e8 il lissodelfino australe. Tuttavia, l'assenza di pinna dorsale nel lissodelfino, in contrasto con la pinna dorsale generalmente alta e ricurva del lagenorinco dalla croce, rende molto improbabile la confusione tra le due specie. La pinna dorsale del lagenorinco dalla croce \u00e8 di forma variabile e la curvatura pu\u00f2 essere particolarmente pronunciata negli individui pi\u00f9 anziani. La specie possiede vertebre a forma di disco e altri processi inclinati che conferiscono loro una maggiore stabilit\u00e0.\nI maschi adulti misurano circa 1,8 metri di lunghezza e pesano pi\u00f9 di 90 chilogrammi. Le femmine giovani presentano una lunghezza compresa tra 1,6 e 1,8 metri e pesano tra 70 e 90 chilogrammi. Si ritiene che i maschi siano leggermente pi\u00f9 piccoli e leggeri delle femmine, ma il numero limitato di esemplari analizzati non permette di trarre conclusioni definitive.\nCome tutti i delfini, anche questa specie utilizza l'ecolocazione per localizzare le prede.\nDistribuzione e habitat.\nLa specie occupa un areale circumpolare, dal limitare del pack antartico fino a circa 45\u00b0 S. Pi\u00f9 a nord \u00e8 stata rilevata a 36\u00b0 S nell'Atlantico meridionale e a 33\u00b0 S nei pressi di Valpara\u00edso, in Cile, nel Pacifico. La sua presenza viene segnalata con maggiore frequenza nel sud della Nuova Zelanda, intorno alle Shetland Australi e al largo della Terra del Fuoco, in Argentina.\nBiologia.\nI lagenorinchi dalla croce vengono avvistati pi\u00f9 spesso in piccoli gruppi composti al massimo da 10-15 individui, ma sono stati osservati anche gruppi formati da un centinaio di capi.\nCondividono i terreni di foraggiamento con altri cetacei, come globicefali, balenottere minori e lissodelfini australi, e vengono osservati regolarmente in compagnia delle balenottere comuni. Praticano frequentemente il \"bow-riding\" tra le onde provocate dalle navi e dalle grandi balene.\nL'esame dei contenuti stomacali dei pochi esemplari analizzati indica che si nutrono di canocchie, policheti e varie specie (non identificate) di calamari e piccoli pesci.\nTassonomia.\nLa specie venne battezzata inizialmente \"Delphinus cruciger\" da Quoy e Gaimard (1824) dopo un primo avvistamento nel gennaio 1820. Lesson e Garnot (1827) battezzarono in seguito un altro delfino con due macchie bianche sui fianchi \"Delphinus bivittatus\". Per tutto il XIX secolo e l'inizio del XX, gli scienziati attribuirono al lagenorinco dalla croce vari sinonimi, come \"Phocoena crucigera\" (), \"Electra crucigera\" () e \"Lagenorhynchus clanculus\" (, 1846; 1849; 1850; 1866). Sebbene venga tradizionalmente classificata nel genere \"Lagenorhynchus\", le analisi molecolari indicano che la specie sia in realt\u00e0 pi\u00f9 strettamente imparentata con i lissodelfini e i delfini del genere \"Cephalorhynchus\" ed \u00e8 pertanto stata trasferita nel nuovo genere \"Sagmatias\", che \u00e8 stato accettato dalla American Society of Mammalogists. Le relazioni tassonomiche con il genere \"Cephalorhynchus\" (cui appartiene, tra gli altri, il cefalorinco di Hector) vengono ulteriormente supportate dalle somiglianze nei segnali di ecolocazione e nei fischi emessi.\nPopolazione.\nCensimenti della specie furono realizzati nel 1976-77 e nel 1987-88. Sulla base delle analisi di zonizzazione effettuate nel gennaio 1977 e 1988 nelle acque settentrionali dell'Antartico, il numero di esemplari venne stimato intorno ai individui. Questa \u00e8 stata l'unica stima di popolazione fatta finora.\nConservazione.\nIl lagenorinco dalla croce \u00e8 una delle specie coinvolte nel Protocollo d'intesa per la conservazione dei cetacei e dei loro habitat nella regione delle isole del Pacifico (Pacific Cetaceans MOU). Nel 2003 \u00e8 stata inserita anche nell'Appendice II della Convenzione sul commercio internazionale delle specie minacciate di estinzione (CITES). Sebbene non sia stato ancora studiato approfonditamente, il lagenorinco dalla croce non \u00e8 minacciato e figura pertanto tra le \u00abspecie a rischio minimo\u00bb (\"Least Concern\") sulla Lista rossa della IUCN."}
{"id": "1179990", "revid": "2133442", "url": "https://it.wikipedia.org/wiki?curid=1179990", "title": "Irssi", "text": "Irssi \u00e8 un client IRC disponibile secondo la GNU General Public License.\nScritto in linguaggio C, utilizza un'interfaccia in modalit\u00e0 testuale; a differenza di altri client IRC di questo genere non si basa sul codice sorgente originale di ircII, ma \u00e8 stato scritto ex novo; ci\u00f2 ha consentito agli sviluppatori, in principio solo il programmatore finlandese Timo Sirainen (poi il gruppo si \u00e8 allargato), di mantenere un controllo pi\u00f9 serrato su funzionalit\u00e0 critiche come quelle legate alla sicurezza e alle personalizzazioni.\nIrssi pu\u00f2 venire configurato attraverso comandi impartiti attraverso l'interfaccia utente, in genere impostando delle variabili, o modificando manualmente i file di configurazione, che fanno uso di una sintassi simile a quella degli script Perl. Sempre in Perl \u00e8 possibile estendere le funzionalit\u00e0 del programma, attraverso moduli aggiuntivi.\nCuriosit\u00e0.\nNel maggio 2002 fu scoperto che nello script autoconf di configurazione dei sorgenti era stata inserita una backdoor due mesi prima, il problema fu risolto in breve tempo."}
{"id": "1179991", "revid": "125878914", "url": "https://it.wikipedia.org/wiki?curid=1179991", "title": "I ventitr\u00e9 giorni della citt\u00e0 di Alba", "text": "I ventitr\u00e9 giorni della citt\u00e0 di Alba \u00e8 una raccolta di 12 racconti di Beppe Fenoglio pubblicata nel 1952.\nSei racconti sono dedicati ad episodi della guerra partigiana, altri sei sono descrizioni della vita nell'Italia contadina durante e dopo la seconda guerra mondiale (1939-1945).\nGenesi.\nLa pubblicazione della raccolta, avvenuta nel 1952, segna l'esordio letterario di Fenoglio. La raccolta era originariamente intitolata \"Racconti della guerra civile\", ma fu rifiutata per l'opposizione dell'Editore Einaudi.. Infatti, \u00abl'insofferenza di gran parte della sinistra italiana verso il termine \u00abguerra civile\u00bb aveva perci\u00f2 (e per taluni continua ad averlo oggi) un significato squisitamente politico, quasi il suo impiego implicasse una sorta di legittimazione della parte avversa: non guerra civile, dunque, ma guerra di Resistenza e di Liberazione dal tedesco. I fascisti di Sal\u00f2 \u2013 era questo il senso ultimo\u00a0\u2013non dovevano considerarsi \u00abitaliani\u00bb, ma traditori che avevano rinnegato la loro patria asservendosi al nemico invasore\u00bb. Il titolo originario venne definitivamente cassato e quindi cambiato in \"I ventitr\u00e9 giorni della citt\u00e0 di Alba\", dal titolo del primo episodio.\nTema.\nQuesto narra della conquista partigiana di Alba, avvenuta il 10 ottobre 1944. Privi degli aiuti alleati, i partigiani resistono poche settimane prima di cedere nuovamente la citt\u00e0 all'esercito della Repubblica Sociale Italiana il 2 novembre successivo, dopo, appunto, 23 giorni.\nLa conquista di Alba da parte delle formazioni autonome delle Langhe fu il coronamento di mesi e mesi di lotta sulle colline, che avevano ridotto il presidio fascista al lumicino, quasi confinato all'interno della citt\u00e0; le truppe, quindi, furono costrette ad abbandonarla e lo fecero in modo ordinato e concordato il 10 ottobre, grazie all'intervento della curia diocesana, incalzati dai partigiani che si apprestavano ad entrare trionfalmente per le vie, salutati poi dalla popolazione festante e dal suono delle campane di tutte le chiese cittadine. Questa occupazione militare diede molto fastidio alle alte autorit\u00e0 fasciste, da Torino fino a Sal\u00f2, che subito pensarono al modo di rientrare in possesso della citt\u00e0; una zona libera di questo tipo non poteva esistere, perch\u00e9 rappresentava una vera \"macchia\" al prestigio della Repubblica Sociale Italiana, per questo motivo alla riconquista non parteciparono truppe tedesche ma solo italiane, in particolare reparti anti-partigiani dei RAU (Reparti Arditi Ufficiali), formazioni della GNR (Guardia Nazionale Repubblicana) e delle Brigate nere, un plotone di cavalleria e alcuni reparti della X\u00aa MAS (Bgt. Lupo e 1^ e 2^ Cp. Btg. Fulmine). I partigiani, che diedero vita a un governo civile mantenendo l'ordine e i commerci, controllavano soprattutto le rive del fiume Tanaro a nord e l'ingresso della citt\u00e0 dalla direttrice sud, mentre tutto il fianco ovest si pensava fosse ragionevolmente sicuro per la presenza del fiume in piena e, soprattutto, per via del crollo del ponte in localit\u00e0 Pollenzo, a pochi km di distanza, dopo lo scoppio di una mina; il ponte (di corde), per\u00f2, fu distrutto solo in parte e, sotto il controllo delle SS del capitano Wesser (di stanza nel castello della cinta reale di Pollenzo), fu presto riparato a loro insaputa. La notte del 2 novembre esso fu percorso dalle truppe fasciste, che raggiunsero la citt\u00e0 da sud e l'aggirarono da est, sulle colline, mentre un altro gruppo pass\u00f2 il fiume su un ponte di barche e penetr\u00f2 dalla direzione ovest. L'allarme fu dato gi\u00e0 di primo mattino da un uomo che riusc\u00ec a sfuggire alle avanguardie fasciste che avevano freddato i suoi tre compagni, in localit\u00e0 Toetto, mentre si riparavano dalla fitta pioggia sotto la tettoia di una chiesetta (Fenoglio scrive che stavano giocando a carte). I partigiani attesero le avanguardie fasciste concentrandosi sulla linea sud di cascina San Cassiano, dove esistevano alcune trincee, ma presto si accorsero che il nemico li stava aggirando da est, perch\u00e9 da l\u00ec cominci\u00f2 a sparare, e smisero una dopo l'altra le mitragliere che avevano appostato su alcune posizioni dominanti (villa Monsordo, Castelgherlone) sulla sinistra. Colti in inferiorit\u00e0 numerica e con gravi difficolt\u00e0 logistiche, dovute soprattutto alle avverse condizioni meteorologiche, i partigiani ripiegarono su un'altura (loc. villa Miroglio) per poi defilarsi nuovamente nella Langa. I fascisti, penetrati in Alba senza il saluto della popolazione, \"andarono personalmente a suonarsi le campane\" (B. Fenoglio, \"I ventitr\u00e9 giorni della citt\u00e0 di Alba\").\nIl racconto di Fenoglio appare disincantato e privo della retorica che regnava in quegli anni attorno alla Resistenza. I partigiani erano dipinti come giovani combattenti semplici, talvolta feroci, privi di quell'alone di eroismo in cui molti, nei primi anni dalla fine della guerra, li avevano proiettati; per questo l'opera fenogliana fu oggetto di molte critiche, soprattutto dai giornali di sinistra come l'Unit\u00e0 (\"Guerriglia e mondo contadino\", Mario Giovana, Cappelli Editore 1988).\nSolo pi\u00f9 tardi il suo modo di \"raccontare i partigiani\" fu accolto pi\u00f9 benevolmente e la sua opera ebbe il riconoscimento che meritava anche dal punto di vista storico.\nL'incipit del primo racconto \u00e8 stato citato dal Consorzio Suonatori Indipendenti (CSI) nella canzone \"Linea Gotica\" pubblicata nell'omonimo album."}
{"id": "1180004", "revid": "339392", "url": "https://it.wikipedia.org/wiki?curid=1180004", "title": "Territori antartici australiani", "text": ""}
{"id": "1180005", "revid": "399", "url": "https://it.wikipedia.org/wiki?curid=1180005", "title": "Conscente", "text": "Conscente (\"Cunsc\u00e8nte\" in ligure) \u00e8 una frazione del comune di Cisano sul Neva, in provincia di Savona.\nIl suo nome deriva da \"ad confluentem\" che significa appunto alla confluenza, infatti Conscente (dei documenti pi\u00f9 antichi si trova \"Confrente\") si trova alla confluenza del fiume Neva e del rio Pennavaire.\nBorgate.\nLe borgate sono principalmente due: il borgo con l'antica corte (ora piazza Roma) e il borgo detto \"Gombo\", perch\u00e9 molto ricco di frantoi (almeno tre) che in dialetto ligure sono detti appunto gombi.\nStoria.\n\u00c8 un borgo medievale, in origine feudo benedettino, poi appartenuto al Vescovo di Albenga che all'inizio del Trecento lo concesse in feudo ai Conti Cepollini. Nel 1531 pass\u00f2 ai Fieschi, dopo pochi anni fu ceduto ai Costa e infine divenne propriet\u00e0 dei Del Carretto nel 1723.\nAll'apice del paese si trova il castello, risalente al XV secolo in ottimo stato di conservazione, costruito dalla famiglia Costa intorno alla met\u00e0 del Cinquecento, e oggi privato. \nLa sua elevata posizione strategica faceva s\u00ec che potesse comunicare in lontananza con i due castelli di Zuccarello e Castelvecchio.\nNel 1929 pass\u00f2, insieme al vicino borgo di Martineto, dal comune di Zuccarello a quello di Cisano."}
{"id": "1180006", "revid": "125795738", "url": "https://it.wikipedia.org/wiki?curid=1180006", "title": "Tahina", "text": "La tahina (, ebraico: \u05d8\u05d7\u05d9\u05e0\u05d4, che si pu\u00f2 leggere anche \"tahine\"; turco: \"tahin\"; greco: \u03a4\u03b1\u03c7\u03af\u03bd\u03b9, \"tachini\") \u00e8 un alimento derivato dai semi di sesamo bianco, molto diffuso a Cipro, in Grecia, Turchia, Nord Africa e nel Vicino Oriente. Viene detto anche burro di sesamo o crema di sesamo.\nI semi di sesamo vengono tostati con delicatezza per evitare che inaspriscano. Vengono quindi triturati e la farina che ne deriva viene quindi allungata con olio di sesamo, fino a formare una pasta di consistenza cremosa simile al burro di arachidi.\nHa un sapore simile a quello delle noci con un aroma che ricorda quello delle arachidi, ma \u00e8 meno dolce e con una nota tostata.\nTipi differenti e modi d'uso.\nLa a\u012bna ha la consistenza di un pat\u00e9 e viene utilizzata come condimento in numerose ricette: i falafel, polpette di pasta di fave o ceci, usualmente accompagnando pomodori e cetrioli affettati, oppure per preparare l'hummus, crema di ceci tipica dei paesi arabi cui viene appunto mescolata la a\u012bna. Si sposa bene anche con alcune carni, specie se il gusto viene stemperato da aglio e succo di limone.\nSi trova altrettanto come dolce, la Halva, preparata con aggiunta di mandorle e pistacchi, e consumato insieme al miele sul pane.\nViene spesso preparato in modo casalingo e il risultato \u00e8 qualitativamente superiore se fatto al momento. Infatti industrialmente vengono spesso aggiunti additivi per stabilizzare il composto, che di norma si separerebbe facilmente in due fasi.\nValori nutrizionali.\nLa a\u012bna \u00e8 ricca di vitamina E, B, sali minerali come calcio, magnesio, silicio, fosforo, zinco e ferro. Questo la rende indicata, ad esempio, durante le convalescenze. I semi di sesamo contengono inoltre due sostanze, la sesamina e la sesamolina, che hanno dimostrato di avere un ruolo attivo nell'abbassare il tasso di colesterolo prevenendo le patologie cardiocircolatorie. La sesamina tutela il fegato dai danni derivanti da ossidazione. Va comunque usato con moderazione poich\u00e9, come tutti gli alimenti derivati dall'intero seme di una pianta, \u00e8 molto calorico: 100 g di a\u012bna apportano circa 600 calorie, ma va valutata la quantit\u00e0 di olio aggiunto alla farina di sesamo, che pu\u00f2 alzare il computo delle calorie finali."}
{"id": "1180012", "revid": "709565", "url": "https://it.wikipedia.org/wiki?curid=1180012", "title": "Christopher Halliwell", "text": "Christopher Halliwell \u00e8 un personaggio del telefilm \"Streghe\". \u00c8 interpretato dall'attore Drew Fuller e da un attore dal nome sconosciuto (da bambino).\nNato il 16 maggio 2004, Chris \u00e8 il figlio secondogenito di Piper Halliwell e Leo Wyatt; \u00e8 il fratello minore di Wyatt Halliwell e quello maggiore di Melinda Halliwell. \u00c8 il terzo personaggio conosciuto met\u00e0 Angelo bianco met\u00e0 Stregone.\nChris appare per la prima volta in Streghe nell'episodio \"O mie dee!\" per avvertire il Trio della minaccia incombente dei Titani. Sostiene di essere un angelo bianco proveniente dal futuro, ma di non poter rispondere a tutte le loro domande perch\u00e9 in questo modo avrebbe cambiato il futuro. Anche se aiuta le streghe a sconfiggere i Titani, fa in modo che Leo venga nominato Anziano, costringendolo cos\u00ec a separarsi da Piper e Wyatt.\nQuando Leo lascia la sua famiglia per stare in Cielo con gli altri Anziani, Chris diviene il nuovo Angelo bianco del Trio. Leo tuttavia non si fida di lui, perch\u00e9 capisce che sta nascondendo qualcosa. Chris dice alle sorelle Halliwell di essere venuto dal futuro per impedire che Wyatt venga attaccato da un demone e per questo le esorta a eliminare pi\u00f9 demoni possibili.\nNella puntata \"Il mistero di Sleepy Halliwell\" Phoebe scopre che Chris \u00e8 suo nipote, ovvero il secondo figlio di Piper e Leo. Chris chiede a Phoebe di mantenere il segreto e di aiutarlo a far tornare insieme Piper e Leo, perch\u00e9 se non sar\u00e0 concepito entro il prossimo mese lui smetter\u00e0 di esistere. Alla fine comunque Piper e Leo si rimettono insieme appena in tempo e Piper resta nuovamente incinta.\nInizialmente dimostra di provare un profondo odio verso suo padre Leo, anche se gradualmente riuscir\u00e0 a legarsi a lui. Come spiegato nell'episodio \"Nella tela del ragno\", l'astio di Chris nei confronti del padre \u00e8 dovuto alla poca attenzione riservatagli da questo durante l'infanzia, perch\u00e9 troppo impegnato a combattere il Male.\nNel doppio episodio finale della sesta stagione \"Per il bene o per il male?\" la versione adulta di Chris muore lo stesso giorno della sua nascita, mentre prova a proteggere il piccolo Wyatt dall'Anziano Gideon.\nIl personaggio di Chris adulto riappare come guest star in un episodio della settima stagione e nell'episodio conclusivo della serie. Nell'episodio conclusivo Chris arriva di nuovo dal futuro, questa volta insieme a Wyatt adulto, poich\u00e9 Wyatt bambino \u00e8 stato privato dei suoi poteri dal vuoto rendendo privo di poteri anche il Wyatt del futuro. Poich\u00e9 questo Chris proviene da un futuro in cui Wyatt rimane buono \u00e8 un Chris diverso da quello ucciso da Gideon. Alla fine Wyatt riavr\u00e0 i suoi poteri.\n\u00c8 molto affezionato al nonno Victor.\nPoteri e abilit\u00e0.\nIn quanto secondogenito, Chris ha poteri meno pericolosi del fratello maggiore Wyatt.\nI suoi poteri sono la Telecinesi, ossia la capacit\u00e0 di spostare oggetti con la forza del pensiero, potere molto comune nella famiglia Halliwell, e l'Orbitazione, ossia la capacit\u00e0 di dissolversi in scintille bianche e riapparire altrove, potere derivante dalla sua natura di mezzo angelo. Talvolta ha dimostrato di saper usare anche la Telecinesi Orbitante, la capacit\u00e0 di orbitare gli oggetti anzich\u00e9 spostarli, anche questa comune nei mezzi angeli bianchi, come la zia Paige. Non possiede invece gli altri poteri degli angeli bianchi, la Guarigione, la Trasformazione e il rilevamento dei protetti. Nella puntata 6x01 dimostra di saper usare anche il potere della Repressione Vitale."}
{"id": "1180014", "revid": "115615579", "url": "https://it.wikipedia.org/wiki?curid=1180014", "title": "Ci (poesia)", "text": "Lo ci, o chuzici, ( oppure ) \u00e8 un genere di poetica cinese.\nLa parola \u8bcd viene pronunciata come una \"Z dura\" prolungata ed \u00e8 conosciuta anche come \u9577\u77ed\u53e5 \"ch\u00e1ngdu\u01cenj\u00f9\", cio\u00e8 versi di lunghezza irregolare, e \u8a69\u9918 (T)/\u8bd7\u4f59 (S) \"sh\u012by\u00fa\", ossia poesia di confronto, di contorno.\nDi solito il numero di caratteri in ogni verso e la sistemazione dei toni \u00e8 determinata da uno dei circa 800 schemi predefiniti, ciascuno associato ad un particolare titolo, definito \u8bcd\u724c \"c\u00edp\u00e1i\".\nOriginariamente erano scritti per essere cantati come una melodia su quelle parole, con un preciso ritmo, rime e tempo, quindi il titolo poteva non avere nulla a che fare col contenuto del componimento, e spesso molti C\u00ed hanno lo stesso titolo.\nAlcuni C\u00ed possono avere un sottotitolo (o un commento, lungo come un paragrafo) che ne indica il contenuto. A volte, per una maggiore chiarezza, un C\u00ed \u00e8 indicato con il titolo e il primo verso.\nSono componimenti che spesso esprimono sentimenti di desiderio verso un personaggio \"adottato\", ma i maggiori esponenti dello C\u00ed (\u674e\u5f8c\u4e3b L\u01d0 H\u00f2uzh\u01d4 e \u82cf\u8f7c S\u016b Sh\u00ec) lo hanno usato con molti contenuti diversi.\nStoria.\nBench\u00e9 l'esempio testuale pi\u00f9 antico di ci oggi sopravvissuto risalga all'ottavo secolo, proveniente dalle grotte di Mogao iniziando nella poesia della dinastia Liang, lo ci segu\u00ec la tradizione dello \"Shijing\" e dello \"yuefu\": questa nuova forma poetica si svilupp\u00f2 inizialmente da canzoni popolari anonime. Sotto i Tang entrarono in Cina le arie musicali centroasiantiche, su cui si basavano il ritmo e la forma degli ci. Lo sviluppo del genere \u00e8 legato al commercio sulla Via della seta e all'amore per l'esotismo (grazie ai commerci arrivano nuove stoffe, nuovi materiali, nuova musica). Sebbene il contributo di Li Po sia ricco di dubbi storici, \u00e8 certo che il poeta Tang Wen Tingyun fu un grande maestro di ci, componendo versi nella sua forma distinta e matura. Lo ci raggiunse il suo massimo apogeo durante le Cinque dinastie. Uno dei maggiori autori di tale epoca fu Li Yu, ultimo sovrano dei Tang Meridionali. Tuttavia, la forma di questo genere poetico nella poesia classica cinese \u00e8 soprattutto associata alla poesia d'epoca Song, durante la quale era la forma poetica pi\u00f9 popolare. Fu proprio in questo periodo che lo ci, da forma lirica spontanea, totalmente subordinata alla musica, divenne una forma pi\u00f9 letteraria, non pi\u00f9 cantata ma solo letta, che trattava anche temi filosofici e politici. Una rifioritura della forma dello ci avvenne durante la fine dei Ming e l'inizio dei Qing: dal punto di vista letterario, i componimenti erano caratterizzati da un'esplorazione delle emozioni connesse all'amore romantico colla sua valorizzazione, spesso nel contesto d'una breve storia poetica narrativa, con uno ci o un gruppo unito di ci all'interno di un'applicazione del \"chu\u00e1nq\u00ed\" in un breve racconto per la poesia.\nGeneri.\nLe due principali categorie di c\u00ed usate nella dinastia Song furono lo \"xi\u01ceol\u00ecng\" \u5c0f\u4ee4 (la forma originale, nata prima dei Song) e il \"m\u00e0nc\u00ed\" \u6162\u8a5e (nato dopo Liu Yong).\nSuccessivamente, nelle dinastie Ming e Qing, gli c\u00ed (chiamati \u8bcd\u724c, \"c\u00edp\u00e1i\") venivano classificati per il numero di caratteri che contenevano. Si chiamava \u5c0f\u4ee4, \"xi\u01ceol\u00ecng\", se conteneva meno di 58 caratteri (da \u5c0f \"xi\u01ceo\", piccolo), \u4e2d\u8abf \"zh\u014dngdi\u00e0o\" (da \u4e2d \"zh\u014dng\", met\u00e0, intermedio) con 59-90 caratteri e \u9577\u8abf, \"ch\u00e1ngdi\u00e0o\" (da \u9577 \"ch\u00e1ng\", lungo), con oltre 90 caratteri.\nSe lo c\u00ed appare in una strofa \u00e8 chiamato \"d\u0101ndi\u00e0o\" \u55ae\u8abf (monotono).\nLa stragrande maggioranza \u00e8 in \u96d9\u8abf \"shu\u0101ngdi\u00e0o\", in due strofe (o \u95cb \"qu\u00e8\"), con forme metriche pressoch\u00e9 identiche. Ci sono anche rari casi di \u4e09\u758a \"s\u0101ndi\u00e9\" e \u56db\u758a \"s\u00ecdi\u00e9\", con tre (\u4e09, \"s\u0101n\") e quattro (\u56db \"s\u00ec\") \u95cb \"qu\u00e8\". Come stile gli c\u00ed possono essere classificati come \"w\u01cenyu\u0113\" \u5a49\u7d04 (liscio e cortese) o \"h\u00e1of\u00e0ng\" \u8c6a\u653e (coraggioso, sfacciato e disinvolto).\nCipai.\nLa maggior parte degli \u8bcd\u724c \"c\u00edp\u00e1i\" \u00e8 costituita da tre caratteri. Il significato letterale \u00e8 oscuro e difficile da tradurre. Alcuni \"c\u00edp\u00e1i\" provengono da poemi recenti, e alcuni sono chiaramente di origine non-Han (la maggior parte delle canzoni di origine centroasiatica). Alcuni \"c\u00edp\u00e1i\" hanno nomi alternativi, derivanti da alcuni \"c\u00edp\u00e1i\" famosi. Ci sono anche varianti di alcuni \"c\u00edp\u00e1i\", indicati con un prefisso o suffisso.\nEsempi.\nLa melodia della citt\u00e0 sul fiume\n\u82cf\u8f7c S\u016b Sh\u00ec \u00e8 uno degli Otto Grandi Maestri della Prosa (\u53e4\u6587\u516b\u5927\u5bb6 g\u01d4w\u00e9n b\u0101 d\u00e0ji\u01ce)\nNel titolo di questo Ci, \"La melodia della citt\u00e0 sul fiume\" c'\u00e8 un \"c\u00edp\u00e1i\", seguito dalla prima frase del poema."}
{"id": "1180015", "revid": "1812835", "url": "https://it.wikipedia.org/wiki?curid=1180015", "title": "Rottura spontanea di simmetria", "text": "In fisica la rottura spontanea di simmetria (SSB da \"Spontaneous Symmetry Breaking\") \u00e8 un fenomeno in cui la perdita naturale di simmetria di un sistema non avviene a livello fondamentale, rimanendo valida nelle equazioni che lo governano. A fini esplicativi si usa anche il termine \"simmetria nascosta\".\nIl fenomeno \u00e8 presente estesamente in meccanica classica, dove consiste nella perdita di simmetria delle soluzioni delle equazioni di moto di un sistema, permanendo l'invarianza dell'hamiltoniana (o della lagrangiana) rispetto a una trasformazione gruppale. In fisica quantistica \u00e8 presente solo nella teoria quantistica dei campi, in quanto sistema con infiniti gradi di libert\u00e0. In tale contesto \u00e8 la perdita di simmetria dell'hamiltoniana (o della lagrangiana) di un sistema rispetto a una trasformazione gruppale nello stato fondamentale di vuoto degenere (vedi pi\u00f9 avanti), permanendo la simmetria globale del sistema.\nUn processo di rottura spontanea di simmetria \u00e8 ipotizzato anche nell'ambito della supersimmetria.\nSSB e meccanica classica.\nUn esempio semplice in meccanica classica si ottiene considerando un potenziale tipo quello mostrato in figura, detto \"a cappello messicano\". Un potenziale del genere pu\u00f2 essere la modellizzazione di un corpo materiale puntiforme \"posto in cima ad una collina e con una valle circolare attorno ad essa\" e soggetto alla forza gravitazionale. Il potenziale del corpo materiale (e quindi la sua lagrangiana o hamiltoniana) mostrano evidentemente una simmetria di rotazione attorno all'asse verticale passante per il massimo locale del potenziale. Tuttavia questa simmetria non \u00e8 mantenuta a livello delle soluzioni delle equazioni del moto: infatti, la scelta di una condizione iniziale (a meno che non si scelga come condizione iniziale velocit\u00e0 nulla e posizione esattamente nel massimo locale) rompe la simmetria, poich\u00e9 il corpo pu\u00f2 cadere in una qualunque delle direzioni verso valle e quindi, evidentemente, la simmetria non \u00e8 pi\u00f9 preservata neanche a livello delle soluzioni delle equazioni del moto (ovvero delle traiettorie). In particolare, se ad esempio si pone la particella in un punto qualsiasi della circonferenza dei minimi, essa rester\u00e0 sicuramente ferma e questo stato evidentemente non \u00e8 invariante sotto rotazioni.\nSSB e meccanica quantistica.\nIn meccanica quantistica \"classica\" una rottura spontanea della simmetria non \u00e8 permessa a causa dell'effetto tunnel. In un caso semplice come quello prima considerato, ponendo una particella in uno stato di minimo, si ottiene che dopo un tempo finito la particella ha la stessa probabilit\u00e0 di occupare tutti gli stati di vuoto del sistema, restaurando cos\u00ec la simmetria presente a livello della lagrangiana. Il tempo necessario affinch\u00e9 questo fenomeno accada dipende fortemente dall'altezza della collina (ed ovviamente il tempo cresce tanto pi\u00f9 la collina \u00e8 alta).\nSSB e teoria quantistica dei campi.\nNell'evoluzione della meccanica quantistica rappresentata dalla teoria quantistica dei campi il meccanismo della SSB torna ad essere possibile. Se infatti si considera un sistema ad infiniti gradi di libert\u00e0 descritto da un'hamiltoniana che goda di opportune propriet\u00e0 di simmetria (ad esempio di rotazione, o di traslazione) e se si considerano gli stati energetici, si possono verificare due casi:\nLa rottura spontanea di simmetria richiede che lo stato fondamentale del sistema (ovvero lo stato ad energia minore, come il vuoto) sia degenere e perda naturalmente le propriet\u00e0 di simmetria di cui gode l'hamiltoniana. Nel caso semplice di cui sopra, l'avere infiniti gradi di libert\u00e0 \u00e8 equivalente a porre una collina di altezza infinita. Questo fa s\u00ec che il tempo \nper l'effetto tunnel (tempo di tunnelling) tenda a sua volta ad infinito, ovvero la SSB torni ad essere realizzabile.\nIl fenomeno della SSB \u00e8 di importanza cruciale in teoria quantistica dei campi. Su di essa si basa il teorema di Goldstone, il quale prevede che, quando una simmetria continua, interna, globale si rompe spontaneamente, compaiono bosoni privi di massa corrispondenti a ciascun generatore della rottura della simmetria, chiamati bosoni di Goldstone. Nel caso in cui la SSB avviene in presenza di una invarianza di gauge, la teoria afferma che essa fa acquisire massa alle particelle responsabili dell'invarianza stessa, come nel Modello standard attraverso il campo di Higgs, che si ritiene permei l'universo e attraverso il meccanismo di Higgs provochi la rottura spontanea della simmetria di gauge elettrodebole, conferendo la massa ai bosoni vettori W e Z e, con modalit\u00e0 diverse, ai fermioni. Il bosone di Higgs \u00e8 la particella associata al campo di Higgs, inclusa nel Modello standard dal 1967 e osservata per la prima volta nel 2012 in esperimenti con l'LHC del CERN. \nSSB e fisica delle transizioni di fase.\nIn fisica e in chimica, una transizione di fase (o passaggio di stato o cambiamento di stato) \u00e8 la trasformazione di un sistema termodinamico da uno stato di aggregazione ad un altro.\nIl fenomeno della rottura spontanea di simmetria \u00e8 di rilevante importanza, essendo il meccanismo che soggiace alle transizioni di fase, come osservato dapprima da Lev Davidovi\u010d Landau. Un esempio comune si trova nei materiali magnetici. Dal punto di vista microscopico questi materiali consistono di atomi con uno spin non-evanescente, ciascuno dei quali si comporta come se fosse una minuscola barra magnetica, ad esempio un dipolo magnetico. L'hamiltoniana del materiale, descrivendo l'interazione tra dipoli vicini, \u00e8 invariante rispetto alle rotazioni. Ad alte temperature non vi \u00e8 magnetizzazione di un grosso campione di materiale, per cui si pu\u00f2 dire che la simmetria dell'hamiltoniana \u00e8 prodotta dal sistema. Invece a basse temperature vi pu\u00f2 essere magnetizzazione totale a \"direzione preferenziale\", cosicch\u00e9 si pu\u00f2 distinguere un polo magnetico nord del campione da un polo magnetico sud. In questo caso si ha una rottura spontanea della simmetria rotazionale dell'hamiltoniana.\nIn generale, la grandezza fisica il cui valore di aspettazione nello stato fondamentale del sistema segnala la violazione spontanea di simmetria (nell'esempio precedente era la magnetizzazione) corrisponde a ci\u00f2 che Landau, nella sua teoria delle transizioni di fase, defin\u00ec \"parametro d'ordine\"."}
{"id": "1180018", "revid": "59948", "url": "https://it.wikipedia.org/wiki?curid=1180018", "title": "Fly-ball", "text": ""}
{"id": "1180021", "revid": "767487", "url": "https://it.wikipedia.org/wiki?curid=1180021", "title": "Give 'Em the Axe", "text": "Give 'Em the Axe \u00e8 un EP dei Lizzy Borden, uscito nel 1984 per l'Etichetta discografica Metal Blade Records."}
{"id": "1180022", "revid": "289247", "url": "https://it.wikipedia.org/wiki?curid=1180022", "title": "Michail Romanov", "text": ""}
{"id": "1180024", "revid": "6923", "url": "https://it.wikipedia.org/wiki?curid=1180024", "title": "Fiat 1800-2100-2300", "text": ""}
{"id": "1180031", "revid": "647919", "url": "https://it.wikipedia.org/wiki?curid=1180031", "title": "Filarete Romanov", "text": ""}
{"id": "1180032", "revid": "1632387", "url": "https://it.wikipedia.org/wiki?curid=1180032", "title": "Terror Rising", "text": "Terror Rising \u00e8 un EP dei Lizzy Borden, uscito nel 1984 per l'Etichetta discografica Metal Blade Records.\nBetsy Weiss dei Bitch appare nell'Ep duettando con Lizzy nella cover dei The Tubes \"Don't Touch Me There\"."}
{"id": "1180034", "revid": "712828", "url": "https://it.wikipedia.org/wiki?curid=1180034", "title": "Grande Piaga", "text": ""}
{"id": "1180035", "revid": "712828", "url": "https://it.wikipedia.org/wiki?curid=1180035", "title": "Grande Pestilenza", "text": ""}
{"id": "1180037", "revid": "647919", "url": "https://it.wikipedia.org/wiki?curid=1180037", "title": "Feodor Romanov", "text": ""}
{"id": "1180041", "revid": "486946", "url": "https://it.wikipedia.org/wiki?curid=1180041", "title": "Galathilion", "text": ""}
{"id": "1180044", "revid": "599013", "url": "https://it.wikipedia.org/wiki?curid=1180044", "title": "Federico Bobba", "text": "Nato a Verona, ma cresciuto a Bosco Chiesanuova, cresce nella squadra del suo paese, i Falchi Bosco. \u00c8 un portiere di presa sinistra.\nCarriera.\nA 16 anni viene mandato a fare esperienza in Canada, dove rimase per due stagioni giocando in leghe giovanili. Viene notato ed acquistato da una squadra della massima serie spagnola, il CH Gastaiz di Vitoria. Vi rimane una stagione (1998-99), per essere poi acquistato dalla pi\u00f9 ambiziosa squadra di San Sebasti\u00e1n, il CH Txuri Urdin campione in carica. Nel 1999-00 si aggiudica la Superliga e la coppa di Spagna, nella stagione successiva la squadra si fermer\u00e0 in entrambe le occasioni in semifinale.\nTornato in Italia, va in prova all'Hockey Club Bolzano, per essere poi messo sotto contratto, per la stagione 2001-02, dallo Sportivi Ghiaccio Cortina (serie B). In Veneto si ritaglier\u00e0 un posto da titolare. La squadra \u00e8 il \"farm team\" dell'HCJ Milano Vipers e quando il \"back-up\" dei meneghini Gianluca Canei verr\u00e0 squalificato, Bobba viene chiamato a fare da secondo a Jason Muzzatti. Non scender\u00e0 mai sul ghiaccio, e a fine stagione si accasa al Fassa, dove pure non trova spazio (8 presenze, tutte dalla panchina).\nPer trovare maggiori occasioni per giocare titolare, Bobba si trasferisce in Finlandia, nella Suomi-sarja (la terza serie), al Sapko Savonlinna. Dopo la stagione 2003-04 e parte della successiva, viene preso dal Kiekko-Vantaa, nella Mestis (seconda serie finlandese). Tra il termine della stagione 2004-05 e l'inizio della stagione 2005-06 colleziona 9 presenze e molta panchina, e viene poi girato prima ai Playboys Kerava, poi all'Haukat (di nuovo nella Mestis).\nNell'estate 2006 fa il suo esordio in nazionale, in un torneo amichevole in Svizzera.\nNella stagione 2006-07 rimane inattivo: il suo cartellino \u00e8 di propriet\u00e0 dell'Asiago Hockey AS, che per\u00f2 lo utilizzer\u00e0 solo in un incontro di Coppa Italia contro l'HC Gherd\u00ebina. L'8 giugno 2007 viene annunciato la sua firma con l'All Stars Piemonte (Serie A2) per la stagione 2007-08, dove sar\u00e0 titolare.\nQuando la squadra torinese decise di non iscriversi alla successiva serie A2, Bobba si accas\u00f2 all'altra compagine torinese, il Real Torino Hockey Club, che invece si iscrisse per la prima volta nella sua storia alla seconda serie.\nPer la stagione 2009-10 ha firmato con l'Hockey Club Merano, tornato in serie A2, dove ha rivestito il ruolo di secondo di Ren\u00e8 Baur. Dopo una stagione si \u00e8 trasferito in Finlandia, nell'East Hockey Club di Helsinki, militante in Suomi-sarija, la terza serie. La squadra \u00e8 retrocessa in 2. Divisioona, ma Bobba \u00e8 rimasto nella Suomi-sarija, con la maglia del TuusKi\nDal 2012 al 2015 ha vestito la maglia del Viikingit, tra la 2. Divisioona e la 3. Divisioona."}
{"id": "1180046", "revid": "2187", "url": "https://it.wikipedia.org/wiki?curid=1180046", "title": "Maria de Mattias", "text": ""}
{"id": "1180051", "revid": "1979289", "url": "https://it.wikipedia.org/wiki?curid=1180051", "title": "Treptower Park", "text": "Il Treptower Park \u00e8 un parco di Berlino, sito nel quartiere di Alt-Treptow.\n\u00c8 posto sotto tutela monumentale (\"Denkmalschutz\").\nCaratteristiche.\nIl \"Treptower Park\", con un'area di 88,2 ha, \u00e8 una delle maggiori aree verdi della parte orientale della citt\u00e0. Il parco si estende fino alle rive del fiume Sprea, su cui si trovano numerosi bar, ristoranti, balere. Al parco appartiene anche una piccola isola, la \"Insel der Jugend\" (\"isola della giovent\u00f9\"), collegata alla terraferma dal ponte \"Abteibr\u00fccke\", un ponte ornamentale costruito nel 1916 da prigionieri di guerra.\nAl centro del parco si trova l'imponente memoriale ai soldati dell'Armata Rossa (\"Sowjetisches Ehrenmal\"). All'interno del parco \u00e8 presente anche un osservatorio astronomico, l\"'Archenhold-Sternwarte\", realizzato in occasione dell'Esposizione industriale del 1896.\nStoria.\nIl \"Treptower Park\" fu realizzato fra il 1876 e il 1888 su progetto di Johann Gustav Meyer. Fu pensato come parco pubblico, con al centro alcune attrezzature sportive, fra cui un ippodromo di 250x100 metri.\nNel 1896 si svolse nel parco l'\"Esposizione industriale berlinese\" (\"Berliner Gewerbeausstellung\").\nNel 1919, in seguito alla rivolta spartachista, si radunarono al \"Treptower Park\" gli operai in sciopero, guidati da Karl Liebknecht, Wilhelm Pieck e Rosa Luxemburg.\nDal 1946 al 1949 fu realizzato, all'interno del parco, il grande Memoriale."}
{"id": "1180052", "revid": "1590006", "url": "https://it.wikipedia.org/wiki?curid=1180052", "title": "Love You to Pieces", "text": "Love You to Pieces \u00e8 il primo album dei Lizzy Borden, uscito nel 1985 per l'etichetta discografica Metal Blade Records."}
{"id": "1180064", "revid": "1482985", "url": "https://it.wikipedia.org/wiki?curid=1180064", "title": "Pitta 'mpigliata", "text": "La pitta 'mpigliata \u00e8 un dolce tipico calabrese, originario di San Giovanni in Fiore ma molto diffuso in tutta l'area silana. \u00c8 un dolce tipicamente natalizio ed \u00e8 ormai consumato in gran parte della Calabria. A Catanzaro il dolce \u00e8 preparato per il Natale e identificato con il nome di pitta 'nchiusa. Il nome deriva dall'ebraico e dall'arabo pita, che significa \"schiacciata\".\nStoria.\nIl periodo al quale si fa riferimento della nascita della pitta 'mpigliata \u00e8 il 1700. Il dolce veniva preparato soprattutto per le cerimonie nuziali, come riferisce un documento notarile di San Giovanni in Fiore, risalente al 1728.\nEsistono alcune varianti della pitta 'mpigliata nelle quali ci sono delle variazioni sulla frutta secca, sul tipo di miele usato, e alcuni eseguono l'impasto con il cognac invece di utilizzare il vermouth, in ogni caso il dolce mantiene sempre la sua forma tipica e viene servito con la classica forma a pitta (ossia a pizza, forma piatta e rotonda). Vi sono comunque oltre alla forma a pitta, quella a rosellina (o rosetta), la forma allungata tipo torrone e la forma a \u201ccullura\u201d (ciambella).\nA San Giovanni in Fiore, da alcuni anni si svolge una manifestazione promozionale, che ha lo scopo di elevare ad interesse nazionale, il dolce silano. Attraverso la manifestazione si stabilisce ogni anno il record mondiale della pitta 'mpigliata pi\u00f9 lunga del mondo \nPreparazione e ingredienti.\nIngredienti: Farina di grano duro, zucchero, Olio extravergine di oliva, spremuta d'arancia dolce, vermouth oppure vino dolce, cannella, chiodi di garofano, bucce d'arancia essiccate e macinate finemente e un bicchierino di liquore aromatico (\"paisanella\" in particolare, grappa tipica silana); per il ripieno: noci, uva sultanina, mandarinetto, liquore aromatico misto, chiodi di garofano, cannella e zucchero.\nLa pitta \u00e8 fatta di sfoglie di pasta di grano duro che viene schiacciata con un mattarello e distesa all'interno di una teglia metallica e circolare. La prima sfoglia dev'essere abbastanza grande da ricoprire il fondo dell'intera teglia; successivamente, iniziando dal centro si inizia a riempirla con delle sfoglie circolari, con l'uva passa e le mandorle al loro interno. Una volta riempito ogni spazio della teglia con queste \"girelle\", viene infornata a 180 \u00b0C per circa un'ora e un quarto. All'uscita alcuni usano bagnarla con il Vermut, altri aggiungono un po' d'olio di oliva, altri ancora del miele. Per la cottura alcuni usano i forni di casa, ma un'altra usanza tipica \u00e8 quella di recarsi nei panifici del luogo nella settimana precedente le festivit\u00e0. Poich\u00e9 le teglie, a volte, essendo simili tra di loro tendono a confondersi con le altre, ognuno mette un segno di evidenza per distinguerle (un confetto, un ramoscello di ulivo, uno stuzzicadenti.\nMarchio D.O.P..\nIn collaborazione con Legambiente, che da anni promuove il progetto \u201cLemilledop\u201d, e la Camera di Commercio di Cosenza, nel 2006 \u00e8 stato avviato il processo per l'ottenimento del marchio D.O.P. per la pitta 'mpigliata, come riconoscimento per il dolce tipico sangiovannese. Questo per garantire la Denominazione di origine protetta del dolce, dopo che lo stesso negli ultimi decenni, si \u00e8 molto diffuso in tutta la Regione. Il marchio D.O.P., sarebbe la garanzia del fatto che la pitta 'mpigliata \u00e8 il dolce tipico di San Giovanni in Fiore."}
{"id": "1180074", "revid": "33689", "url": "https://it.wikipedia.org/wiki?curid=1180074", "title": "Battlezone", "text": "Battlezone (traducibile come \"zona di battaglia\") \u00e8 un videogioco arcade prodotto da Atari in voga negli anni ottanta. Mostra una visione reticolata in prima persona, utilizzando grafica vettoriale, su di uno schermo a tubo catodico in bianco e nero, che appare in sezioni verde e rossa grazie a materiale trasparente sovrapposto. Per via della novit\u00e0 di gioco e l'aspetto, questo gioco fu molto popolare per diversi anni.\nModalit\u00e0 di gioco.\nL'ambiente \u00e8 una pianura con orizzonte montagnoso, sono visibili anche la luna crescente e un vulcano in eruzione. Il giocatore controlla un carro armato con visuale in prima persona, in grado di ruotare su s\u00e9 stesso, avanzare, indietreggiare e sparare ad alzo zero colpi che vengono visualizzati come piccole piramidi che viaggiano puntate verso l'obiettivo. La torretta non \u00e8 girevole ma solidale al carro, per cui la visuale coincider\u00e0 sempre con la direzione dello spostamento.\nSulla pianura sono sparsi vari solidi geometrici come piramidi e cubi, trasparenti e indistruttibili, che possono essere usati come riparo. In alto sullo schermo appare anche un radar che mostra la posizione del nemico.\nSi combatte perlopi\u00f9 contro altri carri armati, che superata una soglia di punteggio diventano del modello pi\u00f9 veloce e dalla sagoma pi\u00f9 ristretta.\nOgni tanto appaiono anche dischi volanti che si muovono lentamente sullo sfondo, e missili guidati che percorrono una traiettoria spezzata imprevedibile. I dischi volanti sono innocui, ma non appaiono al radar.\nSi pu\u00f2 sparare solo un colpo alla volta: una volta partito non si avr\u00e0 a disposizione il successivo, finch\u00e9 quello sparato non avr\u00e0 colpito il bersaglio o avr\u00e0 raggiunto il limite di gittata. Anche i nemici appaiono in campo sempre uno alla volta; eliminato uno, entra in gioco il successivo. L'UFO pu\u00f2 apparire contemporaneamente a un carro armato, e perfino essere accidentalmente colpito da questo.\nTutti i nemici si distruggono con un solo colpo. Cos\u00ec come il proprio carro, che se colpito visualizzer\u00e0 sullo schermo delle linee di frattura. I punteggi sono:\nSi vince una nuova vita a 15.000 punti, e altre a 100.000, 200.000, ecc.\nMacchina da sala.\nLa macchina da sala giochi standard era verticale, con una sorta di \"periscopio\" da cui si osserva il gioco appoggiandovi la faccia, ma \u00e8 comunque possibile agli spettatori osservare lo schermo dai lati. In seguito usc\u00ec anche una versione senza periscopio. La macchina senza periscopio usc\u00ec anche in versione pi\u00f9 piccola e \"cocktail\", con schermo inclinato verso l'alto.\nI comandi sono due joystick, entrambi con solo movimento fronte-retro, ognuno dei quali controlla uno dei due cingoli, il movimento perci\u00f2 \u00e8 il risultato della combinazione dei due (es. per ruotare su s\u00e9 stessi si mandano i cingoli in direzioni opposte). Solo uno dei joystick include un pulsante per sparare.\nDurante l'inserimento delle iniziali per il record si sente la \"Ouverture 1812\" di P\u00ebtr Il'i\u010d \u010cajkovskij.\nSviluppo.\nLa tecnica vettoriale \u00e8 simile a quella di giochi come \"Asteroids\". Il gioco fu sviluppato da Ed Rotberg, che svilupp\u00f2 molti giochi per Atari, Atari Games e Sente.\nAtari e la sua sussidiaria Kee Games avevano gi\u00e0 pubblicato giochi simili, ma bidimensionali, nella serie di \"Tank\".\nL'aspetto di \"Battlezone\" ha anche somiglianze con il videogioco \"Panther\", scritto per il sistema PLATO nel 1975.\nUna versione chiamata \"The Bradley Trainer\" (anche conosciuta come \"Army Battlezone\" o \"Military Battlezone\") fu sviluppata per l'utilizzo per l'esercito degli Stati Uniti per addestrare mitragliatori sul \"Bradley Fighting Vehicle\". Solo due vennero prodotti; uno fu consegnato all'esercito e si presume si sia perduto, e l'altro si trova in una collezione privata. Il simulatore era basato sul controllo del Bradley Fighting Vehicle e pi\u00f9 tardi riutilizzato nel gioco arcade Star Wars. Il \"Bradley Trainer\" differisce notevolmente dal Battlezone originale poich\u00e9 possiede elicotteri, missili e mitragliatrici; in pi\u00f9 il carro armato del guidatore non si muove, e i fucili ruotano semplicemente. Apparentemente alcuni sviluppatori all'interno dell'Atari rifiutarono di lavorare sul progetto per la sua associazione con l'esercito.\nPoich\u00e9 utilizza grafica 3D in prima persona, combinata con un vero e proprio \"visore\" in cui il giocatore mette la faccia, \"Battlezone\" pu\u00f2 essere considerato il primo vero gioco in realt\u00e0 virtuale. Analogamente, il Bradley Trainer \u00e8 considerato il primo apparecchio di addestramento in realt\u00e0 virtuale utilizzato dall'esercito statunitense.\nEredit\u00e0.\nDurante gli anni 80 \"Battlezone\" \u00e8 stato portato a diversi computer domestici, tra cui DOS, Apple II, Atari ST, Commodore 64, ZX Spectrum, Atari XEGS e Atari Lynx (quest'ultimo, intitolato \"Battlezone 2000\", includeva un \"gioco nascosto\" con solidi non trasparenti). La versione per Atari 2600 utilizzava grafica raster per via delle limitazioni tecniche.\n\"Red Baron\" \u00e8 uno pseudo-seguito della stessa Atari, del 1980, che riciclava molto dell'hardware di Battlezone.\nUn clone di \"Battlezone\" per il sistema operativo Domain/OS venne scritto nel 1986 e riscritto per X Window System nel 1990. Un altro clone per DOS chiamato \"bzone.exe\" circolava nelle BBS negli anni 80.\nUn gioco molto simile chiamato \"Stellar 7\" venne pubblicato per Commodore 64 e portato anche a Apple II, DOS e Amiga. Ebbe un seguito, \"Nova 9\", per Amiga e DOS, della Sierra Online. Anche \"Battle Command\" per varie piattaforme, del 1990, e \"Spectre\" per Macintosh, del 1991, hanno somiglianze con Battlezone.\nLe workstation SGI dei primi anni novanta avevano un gioco derivato, chiamato \"BZ\", che aveva supporto per multigiocatore in rete e possibilit\u00e0 di lanciare missili guidati.\nSu SourceForge \u00e8 disponibile una versione open source, \"BZFlag\" (\"BattleZone capture Flag\"), con supporto di rete e vera grafica 3D.\n\"T-Mek\" della Atari, del 1994, \u00e8 un altro discendente di Battlezone, molto pi\u00f9 complesso. La macchina da sala \u00e8 fatta a cabina con sedile integrato per il giocatore.\nSeguiti ufficiali.\nNel 1998 la Activision ha pubblicato un rifacimento in 3D per Microsoft Windows, chiamato sempre \"Battlezone\". La somiglianza per\u00f2 \u00e8 minima, essendo un gioco ben pi\u00f9 complicato, con elementi di strategia in tempo reale.\n\"\" \u00e8 un altro seguito, pubblicato dalla Pandemic Studios nel 1999."}
{"id": "1180075", "revid": "289247", "url": "https://it.wikipedia.org/wiki?curid=1180075", "title": "San Leopoldo Mandic", "text": ""}
{"id": "1180083", "revid": "124123", "url": "https://it.wikipedia.org/wiki?curid=1180083", "title": "Oleg Petrov", "text": "Carriera.\nHa esordito nella CSKA di Mosca a soli 18 anni; dopo tre stagioni \u00e8 emigrato verso il Nord America, passando quattro stagioni alternate presso i Montr\u00e9al Canadiens ed il farm team dei Fredericton Canadiens. Dal 1996 al 1999 \u00e8 tornato in Europa, e per la prima volta ha vestito i colori di una squadra svizzera, l'HC Ambr\u00ec Piotta, con la quale ha vinto una Supercoppa Europea ed una Continental Cup.\nDalla stagione 1999-2000 sino al 2003 gioca nuovamente nella NHL, tornando a vestire la maglia dei Montreal Canadiens e facendo anche una breve tappa per i Nashville Predators. Nella sua carriera di NHL ha realizzato in totale 72 gol e 115 assist in 382 partite. Trascorse le quattro stagioni successive di nuovo in Svizzera, la prima con il Ginevra Servette, e le altre nello Zugo. Durante gli anni di militanza nel massimo campionato elvetico Petrov si posizion\u00f2 sempre tra i migliori marcatori della lega, soprattutto grazie al suo fiuto del gol e ad un ottimo movimento del polso."}
{"id": "1180087", "revid": "33921", "url": "https://it.wikipedia.org/wiki?curid=1180087", "title": "National Provincial Championship", "text": "Il National Provincial Championship, denominato per motivi di sponsorizzazione come Bunnings NPC, in precedenza Air New Zealand Cup, ITM Cup e Mitre 10 Cup, \u00e8 il campionato nazionale di rugby a 15 della Nuova Zelanda riservato alle rappresentative delle province rugbistiche in cui \u00e8 suddivisa la Federazione ed \u00e8 la massima competizione rugbistica che si svolga a livello interamente nazionale. A livello superiore si svolge infatti il Super Rugby, campionato professionistico che vede contrapposte \"franchise\" della Nuova Zelanda, dell'Australia, delle isole del Pacifico e in passato dell'Argentina, del Giappone e del Sudafrica.\nLa competizione.\nIl campionato delle province neozelandesi si svolge annualmente tra luglio e novembre, e chiude la stagione agonistica, mentre il Super Rugby si disputa all'inizio dell'anno (febbraio-maggio). Vi partecipano 14 delle 26 federazioni provinciali.\nIl sistema di punteggio \u00e8 quello utilizzato nell'emisfero Sud, ossia:\nIl formato della competizione \u00e8 cambiato numerose volte.\nNel 2006 le squadre erano divise in 2 gironi da 7 squadre con partite di sola andata. Le prime tre di ogni girone andavano a sfidare le tre omologhe dell'altro girone, mentre le altre 8 erano divise in due gironi di ripescaggio di sola andata, dove le capoliste accedevano alla fase a eliminazione diretta, organizzata in quarti di finale, semifinali e finale.\nDal 2007 invece le squadre disputano una \"regular season\" con 10 partite (ossia non affrontano tutte le altre squadre), seguono i play off con quarti di finale, semifinali e finali, a gara unica sul campo della meglio classificata nel girone. Vista la concomitanza con il Tri Nations e la Coppa del Mondo le partite vengono disputate il gioved\u00ec sera con due posticipi teletrasmessi il venerd\u00ec sera. La competizione \u00e8 composta da 3 turni (round).\nDal 2011 il campionato \u00e8 diviso in un primo (\"Premiership\") e secondo livello (\"Championship\"), nel quale ogni squadra affronta una volta tutte quelle della propria divisione e quattro dell'altra divisione, al termine le prime due (dall'anno dopo le prime quattro) di ogni divisione partecipa alla fase eliminatoria, mentre l'ultima classificata della \"Premiership\" retrocede.\nStoria.\nL'NPC fu disputato per la prima volta nel 1976, e malgrado la formula della prima divisione rimase pi\u00f9 o meno la stessa sino al 2006, ci furono vari cambiamenti per quanto riguarda le divisioni inferiori.\n1998-2005.\nAlla fine del 2005: Marlborough e Nelson Bays si sono fuse nella New Tasman Union."}
{"id": "1180095", "revid": "1632387", "url": "https://it.wikipedia.org/wiki?curid=1180095", "title": "Menace to Society (Lizzy Borden)", "text": "Menace to Society \u00e8 il secondo album dei Lizzy Borden, uscito nel 1986 per l'etichetta discografica Metal Blade Records."}
{"id": "1180097", "revid": "7336", "url": "https://it.wikipedia.org/wiki?curid=1180097", "title": "George &quot;Pops&quot; Foster", "text": ""}
{"id": "1180099", "revid": "31886", "url": "https://it.wikipedia.org/wiki?curid=1180099", "title": "Infinity (wargame)", "text": "Infinity \u00e8 un wargame tridimensionale ad ambientazione scientifica, di ispirazione cyberpunk, prodotto dalla spagnola Corvus Belli. Ambientato all'incirca 175 anni avanti nel futuro, permette ai giocatori di ingaggiare piccoli scontri e schermaglie tra gruppi di miniature in scala 28mm, utilizzando un sistema di ordini molto flessibile, permettendo ad ogni giocatore di reagire alle azioni nemiche durante il turno dell'avversario. Nel gioco sono anche presenti notevoli influenze anime/manga.\nBackground.\nSetting.\nIn un tempo di circa 175 anni nel futuro, l'umanit\u00e0 ha, tramite l'uso di wormhole, effettuato con successo viaggi spaziali utilizzati per recarsi e colonizzare, mondi lontani, consentendo finalmente all'umanit\u00e0 di risiedere su 11 sistemi stellari separati in totale. Amministrato da un sistema internazionale conosciuto come 'O-12', e assistito da un onnipresente Intelligenza Artificiale (conosciuto semplicemente come 'Aleph'), lo spazio conosciuto del genere umano (denominato 'Human Sphere') si espande di giorno in giorno.\nTuttavia, anche con tali progressi, i tempi sono raramente pacifici, l'umanit\u00e0 \u00e8 ancora una volta divisa in fazioni diverse, determinate da culture antiche e recenti inimicizie. La necessit\u00e0 di spazio, risorse, potere, o addirittura la sopravvivenza \u00e8 alla base del conflitto tra le civilt\u00e0 umane. A peggiorare le cose, ci sono stati sempre pi\u00f9 notizie di una grande forza di invasione aliena ed ostile, costituita da una moltitudine di specie controllate da una forma antica e altamente avanzata di intelligenza artificiale, che si avvicina alla sfera umana. Gi\u00e0 una forza di esplorazione degli alieni ha istituito un punto d'appoggio per lo spazio umano, e resiste a tutti i tentativi di eliminarla.\nIl tempo per la guerra sta ancora una volta cominciando.\nSfera umana.\nGli 11 sistemi della sfera umana, \u00e8 per lo pi\u00f9 suddiviso in zone diverse controllate da diverse fazioni umane. Mentre alcuni sono condivisi o sotto la giurisdizione della O-12, la maggior parte dei sistemi sono direttamente controllati da poteri diversi. Il wormhole (viaggio tra i sistemi) avviene mediante l'utilizzo di enormi navi commerciali che utilizzano appunto i wormhole, in genere si spostano in un modello circolare intorno alla sfera umana. Tali navi, note come 'rotte circolari', viaggiano tra sistemi diversi, permettendo il contatto e gli scambi tra l'umanit\u00e0.\nGli 11 sistemi includono (in nessun ordine particolare):\nO-12.\nO-12, una potenza internazionale, un'organizzazione molto grande, si erge sopra tutto questo per mantenere la pace e l'ordine. Si occupa di tutti i compiti di carattere sovra-statali, come la manutenzione e la vigilanza di ALEPH, l'Intelligenza Artificiale dell'umanit\u00e0, responsabile per la gestione delle informazioni e delle infrastrutture dei sistemi di grandi dimensioni. ALEPH, frutto della \"quantronics\" pi\u00f9 avanzata (elettronica in uno stato quantistico), \u00e8 uno strumento fondamentale per il progresso e lo sviluppo della sfera umana.\nUn altro compito per 0-12 \u00e8 il controllo delle Rotte Circolari, i percorsi delle enormi navi da carico capaci di attraversare i wormhole che collegano i diversi sistemi stellari. Le Circolari seguono percorsi fissi da un sistema all'altro, raccogliendo altre navi, merci e passeggeri e mantenendo il flusso del commercio in tutta la sfera umana.\nTecnologie.\nLa rete dati della sfera, Cyberspazio, lo spazio virtuale in cui le informazioni viaggiano e vengono memorizzati, \u00e8 noto come Maya. Casa di ALEPH, attraverso Maya si pu\u00f2 navigare alla ricerca di informazioni e intrattenimento. L'industria del tempo libero \u00e8 centralizzata in questa rete, dove si pu\u00f2 godere di cinema, musica, sport, arti e ogni tipo di divertimento e di intrattenimento. Al momento lo sport pi\u00f9 in voga il contatto estremo \u00e8 \"Aristia!\", un circuito ad alto livello di duelli e combattimenti armati.\nLa medicina pi\u00f9 avanzata permette s\u00ec capricci come \"Aristia!\", ma anche l'allungamento della vita e in combinazione con la tecnologia migliore e pi\u00f9 costoso, praticamente garantire l'immortalit\u00e0.\nIl Cubo, molto comune nel settore, \u00e8 un \"cervello\" composto da un sofisticato impianto di wetware ed un microprocessore quantronico biotecnologico, in cui \u00e8 possibile registrare i ricordi e la personalit\u00e0 dei suoi vettori. Una volta morti - e grazie alla sintesi di \"Seta\", un potente farmaco sviluppato dai chimici haqqislamisti - il Cubo pu\u00f2 essere impiantato in un Lhost, adattato ad un corpo biosintetico clonato. Il processo che consente la rianimazione di quelle memorizzate dai Cubi \u00e8 molto costoso a causa del prezzo elevato della \"Seta\", che \u00e8 monopolio esclusivo di Haqqislam. Inoltre, le istituzioni che regolano la resurrezione - le organizzazioni religiose in PanOceania o il partito in Yu Jing, per esempio - rilasciano le licenze a pochi, ovvero esclusivamente per coloro che dimostrano il loro valore personale come membri della societ\u00e0.\nLa combinazione di tecnologia avanzata biogenica e Cubi sperimentale, insieme alla grande capacit\u00e0 di calcolo di ALEPH, ha permesso lo sviluppo della denominata \"Ricreazione\", Lhosts sofisticata che effettuano simulazioni fedeli della personalit\u00e0 di importanti figure storiche. Questi Ricreati, con talenti adattata ai tempi attuali, il lavoro di diplomatici, soldati, comunicatori o artisti, sono dati in prestito da ALEPH a chi li richiede e finanzia la loro creazione.\nAllo stato attuale, il comlog \u00e8 diventato un elemento indispensabile per qualsiasi cittadino. In effetti \u00e8 cos\u00ec pervasivo che alcune persone rimuovendo il Comlogs per viaggiare ad Ariadna (ci\u00f2 \u00e8 richiesto dalla legge) hanno avuto crolli psicotici. Il Comlog permette di accedere a MAYA, di comunicare, di ricercare e di lavorare.\nLe fazioni.\nPanoramica.\nMolto prima del tempo presente, l'umanit\u00e0 si \u00e8 divisa in varie fazioni (la maggior parte lungo le linee politico-culturale) a causa di vari motivi. I tre poteri che si sono cos\u00ec formati sulla Terra sono stati: PanOceania, Yu Jing e Haqqislam. Non appena l'umanit\u00e0 ha raggiunto sistemi pi\u00f9 vivibili durante le prime fasi di espansione della sfera umana, questi ultimi sono stati divisi tra le Potenze, e le porzioni risultanti sono dovute direttamente ai punti di forza militare dei concorrenti, anche se alcuni sistemi sono finiti sotto un controllo congiunto con l'O-12. La formazione successiva di Aleph, alleggerendo il carico di governo per ogni potere, hanno portato molti cittadini a sentirsi insoddisfatti in tutte e tre le macro-nazioni. Queste persone alla fine hanno scelto la propria strada, lontano dall'influenza di Aleph, e sono andate a vivere tra le stelle in tre titaniche astronavi-colonie. Cos\u00ec si \u00e8 formata la fazione nota come i Nomadi. Negli anni precedenti la data corrente, la scoperta del sistema dell'ultima stella nota, Alba, ha portato una scoperta sorprendente, poich\u00e9 in esso, sono stati ritrovati i discendenti di una nave-colonia che si pensava finita dispersa molto tempo fa. La lunga separazione dal resto dell'umanit\u00e0 e l'isolamento prolungato sul pianeta Araidnes ha fatto dei coloni un popolo forte, ma un tecnologicamente arretrato, formando la fazione Ariadna, che lotta per non essere assimilata dalle altre potenze. Come le cinque fazioni umane continuano a combattere tra di loro, una minaccia aliena si sta facendo strada nello Spazio Umano, ma l'Armata Combinata ha finora resistito a tutti i tentativi di essere cacciata.\nInfinity comprende attualmente 7 principali fazioni, pi\u00f9 i mercenari. Ogni fazione umana proviene da una certa cultura di fondo sulla Terra e di tutte le fazioni hanno alcuni vantaggi e svantaggi unici per ciascuna di esse, mentre l'Armata combinata \u00e8 una lega di differenti razze extra-umane.\nPanOceania.\nPanOceania, abbreviato come 'PanO', \u00e8 attualmente (con un piccolo margine), la fazione pi\u00f9 potente dell'uomo nella sfera umana, uno dei due con peso significativo. Trattandosi di un'unione tra l'India, le nazioni dell'Oceania, e molte altre ex-colonie occidentali, Pano sono salite alla ribalta dopo il crollo del blocco nordamericano-UE a causa dell'incidente Aurora. Mentre molte nazioni occidentali contemporanee non sono presenti in Pano, molte delle loro influenze sono evidenti nelle nazioni che costituiscono Pano. Il pensiero occidentale, la religione (il cristianesimo), e le tecnologie hanno lasciato il loro segno su Pano, il che rende l'aspetto dominante della cultura Pano '. Anche cos\u00ec, tuttavia, ci sono molte altre culture esistenti in Pano (l'Induismo \u00e8 un notevole esempio) co-esistente con l'altro. Mentre Pano ha molto da essere contento, detiene il controllo del maggiore territorio nella sfera umana, esiste tuttavia un lato oscuro di essa. Pur essendo un modello culturale 'melting pot', ci sono molte differenze insormontabili tra i suoi popoli, molte delle quali aggravata da un hall-based sistema democratico che favorisce le maggiori fazioni antagoniste (soprattutto la Chiesa). E come i loro antenati spirituali-ideologici, Pano \u00e8 solo troppo felice, data la possibilit\u00e0, di utilizzare il suo potente esercito per ottenere ci\u00f2 che desiderano da altre fazioni, dato che a parole non riescono a 'convincereli' altrimenti ...\nYu Jing.\nYu Jing, come Pano, \u00e8 una delle due fazioni con significativa influenza nella sfera umana. Si sono formati quando i territori dell'Asia orientale (come pure le parti del Nord e del Sud-est asiatico) sono stati (ri) unificata sotto una sola regola da parte della Cina, Yu Jing \u00e8 stato una delle tre maggiori potenze formata in seguito all'incidente Aurora. A differenza di altre fazioni, i territori costituenti che compongono Yu Jing sono culturalmente simili / identici alla cultura dominante cinese, che ha influenzato la loro per millenni. Culturalmente unita e con una grande disciplina , Yu Jing, malgrado le quote, \u00e8 riuscito a fondere le tradizioni antiche e moderne tecnologie per creare una forza che tiene testa anche a quella di Pano, anche se molto resta ancora da migliorare. A differenza delle tattiche di forza bruta favorita dal Pano, Yu Jing preferisce l'uso della diplomazia e del regime attentamente pianificato che, se ascoltato, avrebbe dato loro tutto ci\u00f2 di cui hanno bisogno senza combattere. Gli eserciti di Yu Jing sono spesso pi\u00f9 che sufficienti per il compito. Tuttavia, il metodo utilizzato per promuovere la loro causa \u00e8 l'intrigo,sia sulla Terra, i mondi binario capitale di Yu Jing , o su Svalarheima e il Paradiso,Yu Jing sa che si tratta di una questione di tempo prima che, raggiunga il primato e diventer\u00e0 la forza dominante nella sfera umana ...\nHaqqislam.\nHaqqislam, o 'New Islam' in arabo, \u00e8 la terza delle fazioni formatesi dopo l'incidente Aurora. Un ramo dell'Islam, \u00e8 stata fondata dal filosofo Farhad Khadivar, che ha proposto un'interpretazione radicalmente diversa dell'Islam, che si concentra quasi esclusivamente sull'acquisizione di conoscenze in combinazione con l'umanesimo. Questo fin\u00ec per metterli in contrasto con gli altri rami dell'Islam, tanto che, quando i viaggi nello spazio sono stati resi possibili, i seguaci hanno scelto di stabilire la loro casa nel distante sistema a Bourak, lontano dal conflitto fratricida che ha inghiottito i loro fratelli musulmani. Con la loro enfasi sulla conoscenza umana, il popolo di Haqqislam gode di un vantaggio in tecnologie biologiche ed ambientali, rendendo le loro qualit\u00e0 di vita migliore di quella delle altre fazioni. La loro conoscenza specializzata ha dimostrato di essere una risorsa utile, consentendo loro una grande potenza mercantile (soprattutto a causa del loro monopolio attuale sulla \"Seta\") e gli specialisti migliori sono nei loro eserciti. Tuttavia, la loro specializzazione in tecnologie pacifiche li lascia un po'carenti in quelle di guerra, facendo s\u00ec che la loro influenza globale nella sfera umana sia limitata, anche se non sono affatto impotenti ...\nNomads.\nI nomadi, a differenza delle altre fazioni, si formarono tempo dopo l'incidente di Aurora, in un momento in cui i viaggi nello spazio erano diventati routine. Sono costituiti da ex cittadini di altre fazioni e le nazioni della Terra non allineati che hanno scelto di separarsi dal resto dell'umanit\u00e0, dopo la creazione di Aleph. Aleph, mentre svolge un ruolo importante nella sfera umana, ha sviluppato una sua influenza pervasiva, rendendo queste persone interessate delle sue implicazioni. Piuttosto che sottomettersi ad essa, per un qualsiasi motivo, hanno scelto di lasciare il resto della sfera umana a bordo di tre astronavi separate, ciascuna con una struttura colossale in grado di sostenere un intero ecosistema. Composti di idealisti, elementi criminali e dissidenti, sono visti dagli altri popoli (e non senza una qualche ragione) come gli scarti dell'umanit\u00e0, non legati dalle norme comuni che disciplinano il comportamento civile. Infatti, le loro societ\u00e0 sono basate sulla libert\u00e0 praticamente illimitata, con tutte le conseguenze che ne derivano, solo a stento trattenute dalle \"Forze di Sicurezza\". Eccellenti commercianti a causa dei tagliagole locali, che spesso vendono i loro unici e / o proibiti servizi alle altre fazioni umane. Normalmente l'O-12 ne diffidava, a causa della loro 'incontrollabilit\u00e0, ma essi si sono dimostrati indispensabili contro l'attacco in corso dell'Armata Combinata.\nAriadna.\nAriadna, a differenza di tutte le altre fazioni umane, si \u00e8 effettivamente formata prima dell'incidente Aurora, e allo stesso tempo sono ne stati fra i pi\u00f9 colpiti. Il nome deriva dalla nave-colonia, prima del suo genere, che viaggi\u00f2 con successo attraverso un wormhole fino al lontano sistema stellare conosciuto come 'Dawn'. Una volta stabilitisi l\u00ec, sarebbero dovuto essere raggiunti da altri coloni della nave successiva, l'Aurora, ma prima che essa potesse passare il wormhole, quest'ultimo croll\u00f2 e isol\u00f2 gli Ariadna su Dawn. Mentre l'incidente port\u00f2 a grandi cambiamenti sulla Terra, agli Araidna caus\u00f2 il loro isolamento dal resto della civilt\u00e0, fino alla loro riscoperta alcuni decenni pi\u00f9 tardi. Nel tempo che precede la precedette, i coloni caddero in un'\"internazionale\" guerra civile, che ha infine portato il gruppo di \"Cosacchi\" (ex-unit\u00e0 militari Kazake) a perdere il controllo delle redini del potere. La loro abilit\u00e0 di combattimento non furono per\u00f2 dimenticate, poich\u00e9 il pianeta si era dimostrato ostile. Quando finalmente furono ritrovati, le risorse del ricco pianeta e la debolezza tecnologica si dimostrarono un allettante bersaglio per lo sfruttamento, soprattutto da parte dei PanO, anche se i tentativi di conquista si dimostrarono finora in gran parte inutili. Attualmente, il popolo ariadna \u00e8 felice di poter nuovamente effettuare scambi con la Sfera Umana, ma allo stesso tempo \u00e8 ferocemente attaccata alla propria indipendenza.\nCombined Army.\nL'Armata Combinata (CA), composta da una miriade di razze aliene sotto il controllo dell'Intelligenza Evoluta (EI), una IA pi\u00f9 avanzata anche di Aleph, fu contattata inizialmente pochi anni prima oggi... quando all'improvviso invasero il sistema planetario di Paradiso. Di origine sconosciuta, la EI si pensa abbia soggiogato molte altre civilt\u00e0 aliene sconosciute all'uomo, distruggendone molte e reclutandone altre, in un esercito che conquista crescenti domini nello spazio. Casualmente una spedizione CA entr\u00f2 in contatto con la sfera umana... e prontamente le dichiar\u00f2 guerra. Finora, i tentativi dell'uomo di espellere la loro presenza non sono riusciti, grazie alle loro tecnologie superiori ed esotiche e alla fisiologia stessa della CA, e la loro presenza sta lentamente crescendo di giorno in giorno.\nRiassunto delle regole e dinamiche di gioco.\nCaratteristiche delle unit\u00e0.\nLe unit\u00e0 si dividono in varie classi:\nI profili e le opzioni associate alle varie unit\u00e0 sono quasi standard, come pure le armi, e le differenze tra gli eserciti sono sottili ma significative; Armi principali:\nAbilit\u00e0 principali:\nCostruzione della squadra.\nCome in altri wargame tridimensionali, i giocatori assemblano e dipingono i loro gruppi di combattimento composti da svariate miniature. Essendo un gioco di schermaglie, un numero relativamente ridotto di modelli \u00e8 richiesto per giocare (in media tra 7 e 15, ), naturalmente esistono delle limitazioni nella composizione della propria squadra, che consistono in: \nVari eserciti possono presentare unit\u00e0 simili come caratteristiche ma con un costo differente (ad esempio certi droni che in PanOc hanno AVA 2 in Haqquislam hanno AVA 1, per\u00f2 i medici Haqq hanno un costo inferiore in SWC etc. ). Inoltre ogni squadra deve includere un modello che funga da tenente, il quale riceve un ordine in pi\u00f9, ma deve essere protetto perch\u00e9 la sua perdita disorienta la squadra fino alla nomina di un sostituto.\nSvolgimento del gioco.\nIl gioco \u00e8 diviso in turni; ad ogni turno un giocatore si dice attivo ed agisce, mentre l'altro si dice reattivo e pu\u00f2 solo reagire alle azioni del giocatore attivo; alla fine del turno il ruolo si inverte (oppure ruota in caso di partita a pi\u00f9 giocatori). Il numero di azioni che il giocatore attivo pu\u00f2 svolgere \u00e8 dato dal numero di Ordini che ha a disposizione (in genere ogni miniatura che controlla fornisce un ordine)fino ad max di 10 +1 del tenente per gruppo (un gruppo \u00e8 composto da max 10 miniature se si hanno pi\u00f9 miniature si devono avere pi\u00f9 gruppi ad esempio 2). Questi ordini possono essere spesi per far compiere delle azioni alle proprie miniature (con ogni ordine si pu\u00f2 far muovere la miniatura e farle compiere un qualche altro tipo di azione, come sparare o piazzare mine ad esempio). \u00c8 possibile spendere pi\u00f9 ordini su una singola miniatura per farle compiere pi\u00f9 azioni successive. Se per\u00f2 la miniatura attivata entra in contatto con miniature nemiche (cio\u00e8 entra nel loro campo visivo di 180\u00b0 o in altri casi particolari) queste ricevono la possibilit\u00e0 di reagire con un ordine di risposta automatica (ORA), simile ad un ordine normale ma leggermente meno efficace. Se, in seguito a questo, le due miniature scelgono azioni in conflitto (se cercano di spararsi a vicenda, o se una cerca di schivare la raffica dell'altra) l'evento \u00e8 risolto con un tiro a confronto usando D20, altrimenti si hanno dei tiri semplici (un tiro semplice ha successo quando il risultato \u00e8 inferiore all'Attributo sul quale si tira +- eventuali modificatori, per vincere un tiro a confronto bisogna che il tiro abbia successo e sia superiore a quello del nemico). La miniatura che vince il tiro a confronto ha successo a discapito del nemico (es riesce a buttarsi a terra prima che il nemico la colpisca con una raffica.\nLa caratteristica pi\u00f9 interessante del gioco \u00e8 che per vincere i giocatori sono naturalmente portati ad applicare tattiche particolari a tenere conto delle coperture, pensare bene ad ogni movimento e a quale azione svolgere, oltre che l'avversario deve stare attento a come svolgere i suoi ORA\nRiferimenti.\nIl regolamento \u00e8 distribuito gratuitamente in pdf dalla stessa Corvus Belli sul sito Ufficiale"}
{"id": "1180100", "revid": "119849255", "url": "https://it.wikipedia.org/wiki?curid=1180100", "title": "Sangibano", "text": "Comandava parte del popolo alano, diviso in pi\u00f9 gruppi, nella zona di Orl\u00e9ans. Durante la guerra contro Attila, presidiava con le sue truppe la citt\u00e0 di Aureliana (odierna Orl\u00e9ans), che difese durante l'assedio degli Unni, pur avendo provato a passare dalla parte di Attila. La resistenza della citt\u00e0 fu alimentata dai suoi stessi cittadini, in un'epoca in cui ormai i soldati e il potere centrale non poteva pi\u00f9 garantire la loro sicurezza. L'anima della resistenza era il vescovo Agnano, che raggiunse Ezio ad Arles prima che iniziasse l'assedio per chiedere aiuto. Ezio chiese al vescovo di far s\u00ec che la citt\u00e0 potesse resistere il pi\u00f9 a lungo possibile e che sarebbe arrivato alla citt\u00e0 il 18 delle calende di luglio. Nonostante ci fossero solo venti giorni di cammino tra Arles e Orl\u00e9ans, Ezio stava radunando ulteriori truppe, cercava di convincere i reali visigoti a fornire truppe e cercava di coordinarsi con il re dei Franchi salii. La citt\u00e0 venne liberata dall'assedio nell'alba del 14 giugno, poco dopo la penetrazione degli Unni in citt\u00e0, con l'arrivo delle forze di Ezio da sud-est, dei Franchi a nord e dei Visigoti a sud-ovest. Il loro arrivo colse di sorpresa gli unni, che evacuarono la citt\u00e0 d'emergenza.\nSangibano si un\u00ec nell'inseguimento di Attila, che termin\u00f2 con la terribile battaglia dei Campi Catalaunici. Nella battaglia gli Alani tennero la parte centrale dello schieramento, mentre l'ala sinistra fu tenuta dai Romani di Ezio e quella destra dai Visigoti di Teodorico e Torismondo. Nel 452 Sangibano venne sconfitto dall'ex alleato ai Campi Catalaunici Torismondo."}
{"id": "1180103", "revid": "78273", "url": "https://it.wikipedia.org/wiki?curid=1180103", "title": "Squadra militare", "text": ""}
{"id": "1180110", "revid": "7336", "url": "https://it.wikipedia.org/wiki?curid=1180110", "title": "Joe &quot;King&quot; Oliver", "text": ""}
{"id": "1180113", "revid": "729019", "url": "https://it.wikipedia.org/wiki?curid=1180113", "title": "Stazione di Torre Annunziata Centrale", "text": "La stazione di Torre Annunziata Centrale \u00e8 una stazione ferroviaria posta sulla linea Napoli-Salerno.\nInaugurata nel 1842 unitamente alla linea per Castellammare di Stabia, \u00e8 stata capolinea delle linee per Cancello e per Gragnano.\nLa stazione risulta essere una delle pi\u00f9 attive della linea soprattutto per movimento passeggeri. All\u2019interno del fabbricato viaggiatori \u00e9 presente una chiesa cattolica.\nNei pressi della stazione vi \u00e8 anche uno stabilimento per la demolizione di rotabili ferroviari, mentre \u00e8 stato dismesso il raccordo per la stazione merci di Torre Annunziata Marittima, che era al servizio del porto di Torre Annunziata.\nNella stazione fermano treni regionali e metropolitani in servizio regionale. In passato invece fermavano anche treni a lunga percorrenza come Espressi ed Intercity.\nServizi.\nLa stazione, che RFI classifica nella categoria \"Silver\", dispone di:\nInterscambi.\nLa stazione dispone di:"}
{"id": "1180121", "revid": "547034", "url": "https://it.wikipedia.org/wiki?curid=1180121", "title": "Aligerno", "text": "Fu difensore della piazzaforte di Cuma nell'ultima parte della Guerra gotica, citt\u00e0 dove erano depositate ingenti ricchezze provenienti dal tesoro reale. Dopo la sconfitta e la morte del fratello nella battaglia dei Monti Lattari nell'autunno del 553 si trov\u00f2 isolato e costretto ad arrendersi ai Bizantini di Narsete."}
{"id": "1180122", "revid": "339392", "url": "https://it.wikipedia.org/wiki?curid=1180122", "title": "Berlina 2 volumi", "text": ""}
{"id": "1180126", "revid": "547034", "url": "https://it.wikipedia.org/wiki?curid=1180126", "title": "Battaglia dei Salici", "text": "La battaglia dei Salici o di \"Ad salices\" fu uno scontro tra le forze dell'Impero romano e un esercito di Visigoti comandati da Fritigerno che ebbe luogo in una localit\u00e0 nota come \"ad Salices\", nei pressi di Marcianopoli, nel 377. Fu un episodio della guerra gotica combattuta a seguito del passaggio del Danubio da parte dei Visigoti, un anno prima della battaglia di Adrianopoli.\nContesto storico.\nNel 376, i Goti si erano presentati sulle sponde del Danubio, chiedendo ai Romani di farli transitare all'interno dei territori dell'Impero per proteggerli dalla furia degli Unni che avevano invaso i loro territori. L'imperatore della \"pars Orientis\" Valente, che si trovava a duemila chilometri verso Oriente per preparare la guerra contro i Sasanidi, aveva permesso l'ingresso e lo stanziamento dei Goti, allo scopo di integrarli nella struttura economica e militare dell'Impero, ma l'afflusso di un enorme numero di profughi, il ridotto numero di truppe romane presenti (molte erano state inviate in Oriente nell'esercito d'invasione) e maldestri tentativi dei comandanti romani di gestire l'emergenza avevano portato a una ribellione dei Goti, che avevano preso le armi contro i Romani e inflitto loro alcune sconfitte, devastando le campagne della Tracia.\nAvvertito della situazione di emergenza, Valente strinse una pace con i Sasanidi e si prepar\u00f2 a muoversi a occidente con l'esercito campale; nel frattempo ordin\u00f2 ai suoi generali Traiano e Profuturo di avanzare da Costantinopoli verso nord con tre legioni armene. I generali di Valente si incontrarono con le forze dell'Impero d'Occidente, comandate da Ricomere, che erano state mandate loro in aiuto: i generali decisero di impegnare a battaglia i Goti, accampati in localit\u00e0 \"ad Salices\", a nord di Marcianopoli.\nBattaglia.\nIl racconto della battaglia \u00e8 di Ammiano Marcellino. I Goti disposero i propri carri in circolo, creando una fortificazione in cui si ritiravano quando necessario. I Romani, in inferiorit\u00e0 numerica, persero il loro comandante Profuturo, ma, grazie alla superiore preparazione militare, inflissero grandi perdite al nemico. A un certo punto dello scontro, l'ala sinistra romana cedette, ma ricevette dei rinforzi e torn\u00f2 al suo posto. Lo scontro, molto sanguinoso, dur\u00f2 fino al calare della sera, quando si concluse senza vincitori. I Romani ripiegarono verso Marcianopoli, mentre i Goti rimasero accampati dietro i propri carri disposti a circolo per qualche giorno ancora.\nConseguenze.\nDopo la battaglia i Romani ricevettero ulteriori rinforzi e il loro comandante, Saturnino, decise di cercare di affamare i nemici, ma i Goti chiesero e ottennero l'aiuto degli Alani e furono lasciati liberi di saccheggiare la zona. La guerra si protrasse ancora, vedendo la sconfitta e la morte di Valente nella battaglia di Adrianopoli del 378 e la firma della pace nel 382."}
{"id": "1180127", "revid": "339392", "url": "https://it.wikipedia.org/wiki?curid=1180127", "title": "Berlina 3 volumi", "text": ""}
{"id": "1180131", "revid": "6923", "url": "https://it.wikipedia.org/wiki?curid=1180131", "title": "Nguyen Van Ly", "text": "Biografia.\nSacerdote cattolico, Nguy\u1ec5n V\u0103n L\u00fd \u00e8 un personaggio scomodo per il regime perch\u00e9 contesta i metodi repressivi e la limitata concessione della libert\u00e0 religiosa in atto in Vietnam. \u00c8 stato arrestato una prima volta nel 1977; rimase in prigione per un anno. Fu nuovamente arrestato nel 1983 per \"essersi opposto alla rivoluzione ed aver operato per distruggere l'unit\u00e0 del popolo\". Usc\u00ec dal carcere nove anni dopo, nel 1992\nNel 2001 invi\u00f2 una testimonianza scritta alla Commissione internazionale per la libert\u00e0 religiosa, con sede negli Stati Uniti. Condannato a 15 anni di carcere, Nguy\u1ec5n V\u0103n L\u00fd \u00e8 poi uscito di prigione nel 2005 per un'amnistia. Il suo impegno di sensibilizzazione \u00e8 continuato con il movimento democratico \u00abBlocco 8406\u00bb: fondato nell'aprile 2006, ha conosciuto una rapida espansione grazie soprattutto all'uso di Internet come mezzo di diffusione. \u00c8 online anche la rivista del movimento, \u201cTu Do Ngon Luan\u201d (\"Libert\u00e0 d'espressione\").\nIl 19 febbraio 2007 Nguy\u1ec5n V\u0103n L\u00fd \u00e8 stato arrestato di nuovo e, dopo un processo sommario (durato meno di quattro ore) \u00e8 stato condannato a 8 anni di carcere. I capi d'accusa pi\u00f9 pesanti sono stati: \u201cComportamento criminale assai grave che minaccia la continuit\u00e0 della Repubblica socialista del Vietnam, nuoce alla sicurezza nazionale e crea una rottura tra chi pratica la religione e il popolo\u201d. Nel 2013 \u00e8 stato candidato al Premio Nobel per la Pace.\nIl 20 maggio 2016 \u00e8 stato rilasciato ed \u00e8 tornato un uomo libero."}
{"id": "1180134", "revid": "3732", "url": "https://it.wikipedia.org/wiki?curid=1180134", "title": "Ayman Nur", "text": "Biografia.\nHa frequentato l'Universit\u00e0 della sua citt\u00e0 in un periodo in cui l'Egitto era ancora aperto verso le idee provenienti dall'Occidente. Dopo la laurea in Giurisprudenza, si \u00e8 specializzato in Storia politica e in Diritto internazionale, approdando subito alla politica attiva.\nNel corso della gavetta, trascorsa nei partiti regionali, si fa conoscere sostenendo posizioni liberali, con particolare apertura ai cristiani copti e al mondo femminile. Matura la consapevolezza che il partito al governo, guidato da Hosni Mubarak, sta instaurando giorno dopo giorno un vero e proprio regime. Al fine di contrastare la deriva totalitarista in atto, il 27 ottobre 2004 Ayman Nur fonda il partito al Ghad (Il Domani), una formazione politica liberale e riformista, particolarmente attenta a conciliare la sicurezza con i fondamentali diritti dell'uomo.\nIl regime si accorge presto di lui. Nur viene arrestato una prima volta il 29 gennaio 2005 per presunta falsificazione di documenti, ma \u00e8 rilasciato 6 settimane pi\u00f9 tardi a causa delle forti pressioni dell'Amministrazione degli USA.\nNelle elezioni del settembre 2005 al Ghad ottiene un lusinghiero 7,3%: il suo partito \u00e8 la seconda forza del Paese, dopo il Partito nazionale democratico di Mubarak. Forse a causa del suo crescente successo, Nur viene nuovamente incarcerato il 24 dicembre 2005, ufficialmente per la falsificazione di firme.\nNonostante le pressioni esercitate sul governo egiziano dai paesi occidentali e dalle associazioni per i diritti dell'uomo, Nour ha passato diversi anni di prigionia in precarie condizioni di salute all'interno di una prigione di massima sicurezza.\n\u00c8 stato liberato per ragioni di salute il 18 febbraio 2009."}
{"id": "1180140", "revid": "1573940", "url": "https://it.wikipedia.org/wiki?curid=1180140", "title": "Mascarenotus murivorus", "text": "Il gufo di Rodrigues (Mascarenotus murivorus ()) \u00e8 un uccello rapace della famiglia degli Strigidi, estinto alla fine del diciottesimo secolo.\nQuesto uccello era endemico dell'isola di Rodrigues, nell'arcipelago delle isole Mascarene."}
{"id": "1180143", "revid": "508036", "url": "https://it.wikipedia.org/wiki?curid=1180143", "title": "Mascarenotus sauzieri", "text": "Il gufo di Mauritius (Mascarenotus sauzieri) era una specie di gufo endemica delle isole Mascarene. Si estinse in seguito all'arrivo degli Europei, che distrussero il suo habitat per far spazio alle coltivazioni di canna da zucchero. Gli ultimi esemplari furono avvistati nella prima met\u00e0 del XIX secolo."}
{"id": "1180145", "revid": "117340206", "url": "https://it.wikipedia.org/wiki?curid=1180145", "title": "Aljaksandr Kazulin", "text": "\u00c8 sposato ed ha due figlie. Uno dei principali oppositori del presidente Aljaksandr Luka\u0161\u0117nka.\nDopo la laurea, con lode in matematica (Facolt\u00e0 di Matematica e Meccanica), \u00e8 rimasto all'Universit\u00e0 statale della Bielorussia, dove ha insegnato nella stessa facolt\u00e0, ed ha presieduto l'organismo che organizza i corsi di pre-ammissione. La sua formazione si \u00e8 conclusa con il dottorato.\nLa sua carriera politica \u00e8 stata brillante: nel 1988, a soli 33 anni, \u00e8 stato nominato Ministro dell'Istruzione della Repubblica socialista sovietica bielorussa. Successivamente, dal 1996 al 2003, \u00e8 stato rettore dell'Universit\u00e0 statale della Repubblica bielorussa. Anche nel periodo dal 1998 al 2001 ha fatto parte della compagine di governo con il presidente Aljaksandr Luka\u0161\u0117nka, che solo in un secondo tempo rende bersaglio di pesanti attacchi personali. Nel 2003 Luka\u0161\u0117nka lo faceva dimettere dalla carica di rettore per un sospetto caso di furto d'oro ai danni dell'Universit\u00e0. Il successivo procedimento giudiziario dimostra la sua estraneit\u00e0 ai fatti.\nNel 2005 Kazulin ha deciso di dedicarsi alla politica a tempo pieno. Ha conquistato la presidenza del Partito Socialdemocratico (\"Hramada\"), il terzo partito d'opposizione per numero di consensi. \nNel 2006 si \u00e8 candidato alla presidenza della repubblica. Le elezioni presidenziali del 19 marzo 2006 sono stravinte da Luka\u0161\u0117nka con l'82,6% di voti contro il 6% di Aljaksandr Milinkevi\u010d candidato per le Forze Democratiche Unite della Bielorussia, il 3,5% di Sjarhej Hajdukevi\u010d del Partito Liberal Democratico e solo il 2,3% di Kazulin. Il 25 marzo Kazulin \u00e8 fra gli organizzatori di una manifestazione di protesta in cui si accusa il governo di aver falsificato i voti. La manifestazione viene repressa dalla polizia e lo stesso Kazulin viene trattenuto in stato di fermo.\nIl 13 luglio 2006 Kazulin \u00e8 stato condannato a 5 anni e mezzo di reclusione per disordine pubblico e incitamento alla rivolta di massa. \nIl 21 settembre Kazulin ha cominciato uno sciopero della fame ad oltranza, in opposizione alla condanna. \nNel febbraio 2008 Kazulin ha ottenuto il permesso di uscire dal carcere per recarsi al funerale della moglie. Il 16 agosto dello stesso anno \u00e8 stato liberato."}
{"id": "1180148", "revid": "1632387", "url": "https://it.wikipedia.org/wiki?curid=1180148", "title": "Visual Lies", "text": "Visual Lies \u00e8 il terzo album dei Lizzy Borden, uscito nel 1987 per l'etichetta discografica Metal Blade Records."}
{"id": "1180153", "revid": "1305772", "url": "https://it.wikipedia.org/wiki?curid=1180153", "title": "\u00d3scar El\u00edas Biscet", "text": "Sposato e padre di due figli, Biscet \u00e8 uno dei prigionieri politici pi\u00f9 noti al mondo.\nBiografia.\nNasce nell'Avana nel 1961. Nel 1985 si laurea in Medicina.\nBattaglia per i diritti umani.\nNel 1997 ha costituito la Fondazione Lawton, un'organizzazione non violenta che utilizza il metodo della disobbedienza civile per denunciare i limiti alla libert\u00e0 d'espressione, imposti dal governo cubano, \u201ccontra del aborto, eutanasia y el fusilamiento\u201d, cio\u00e8 a favore della vita che sta per nascere, contro l'aborto, contro l'eutanasia, praticata su malati poveri, che si rivelano un peso economico, e contro la pena di morte e la tortura per i dissidenti. La sua Fondazione, che chiede anche la liberazione di tutti i prigionieri politici dell'isola, \u00e8 stata messa fuori legge dal regime castrista. Il 3 novembre 1999 Biscet \u00e8 stato accusato di insultare i simboli della patria, di creare pubblico disordine e incitamento a commettere reati. Sconta tre anni di prigione.\nTornato in libert\u00e0 il 31 ottobre del 2002, ha immediatamente ripreso la sua attivit\u00e0 in difesa dei diritti civili. Nuovamente processato, \u00e8 stato condannato all'inizio del 2003 per \u201cattentato contro la sovranit\u00e0 di Cuba\u201d. La pena inflitta \u00e8 stata durissima: 25 anni di carcere.\nVarie organizzazioni umanitarie hanno a pi\u00f9 riprese denunciato le condizioni disumane di detenzione a cui Biscet, che soffre di ipertensione e gastrite cronica, viene sottoposto, con lunghi periodi in cella di rigore. Anche dalla prigione, per\u00f2, Biscet non rinuncia alle sue battaglie, attraverso azioni non violente come lo sciopero della fame e la preghiera (\u00e8 di religione cattolica).\nBiscet, che si definisce seguace di Henry David Thoreau, Gandhi, Martin Luther King e del Dalai Lama, \u00e8 definito \u201cprigioniero di coscienza\u201d da Amnesty International.\nNel 2008 ha ricevuto il Premio \u00abHeinz R. Pagels\u00bb, riconoscimento concesso dalla \"Accademia delle Scienze di New York\" a personalit\u00e0 scientifiche che si siano adoperate in favore dei diritti umani degli scienziati.\nNegli ultimi anni, sui principali \"social network\" del web sono nati gruppi e comunit\u00e0 di utenti che hanno invocato a lungo la sua liberazione. Fra questi, in prima fila diversi esuli cubani a Miami, che hanno promosso raccolte di firme e appelli internazionali.\nL'11 marzo 2011 \u00e8 stato scarcerato insieme con altri prigionieri. Il rilascio \u00e8 avvenuto grazie ai negoziati tra la Chiesa cattolica ed il governo. Appena liberato, Biscet ha detto che sarebbe rimasto a Cuba per continuare la sua battaglia per i diritti umani.\nNello stesso anno \u00e8 stato candidato al Premio Nobel per la Pace."}
{"id": "1180161", "revid": "73447", "url": "https://it.wikipedia.org/wiki?curid=1180161", "title": "Economia della germania", "text": ""}
{"id": "1180162", "revid": "1452073", "url": "https://it.wikipedia.org/wiki?curid=1180162", "title": "Enthusia Professional Racing", "text": "Enthusia Professional Racing \u00e8 un videogioco della Konami per PlayStation 2 uscito nel 2005. In questo videogioco si gareggia con auto da strada in circuiti originali, a parte il circuito giapponese Tsukuba e il famoso N\u00fcrburgring. Le modalit\u00e0 sono: gara libera, sfida a tempo, sfida uno contro uno, Enthusia Life, Driving Revolution.\nNella modalit\u00e0 Enthusia Life, una specie di carriera, si gareggia una volta alla settimana per scalare una classifica di 1000 piloti e per ottenere nuove auto. Ogni gara ha un coefficiente di difficolt\u00e0 che dipende dalla velocit\u00e0 della propria auto e da quella dei rivali. Per guadagnare punti Enthu e scalare la classifica si deve guidare in modo pulito e corretto. Se i punti Enthu vengono esauriti per una settimana non si pu\u00f2 gareggiare."}
{"id": "1180164", "revid": "35707", "url": "https://it.wikipedia.org/wiki?curid=1180164", "title": "Bread and roses", "text": ""}
{"id": "1180166", "revid": "1573940", "url": "https://it.wikipedia.org/wiki?curid=1180166", "title": "Unit\u00e9 des Communes vald\u00f4taines Grand-Paradis", "text": "L'Unit\u00e9 des Communes vald\u00f4taines Grand-Paradis , denominata fino al giugno 2015 \"Comunit\u00e0 montana Grand-Paradis\" (in francese \"Communaut\u00e9 de montagne Grand-Paradis\"), \u00e8 un comprensorio montano che unisce i comuni della Val di Cogne, della Valsavarenche, della Val di Rh\u00eames e della Valgrisenche. Inoltre estende la sua competenza anche su una parte della valle centrale lungo la Dora Baltea.\nNome.\nPrende il nome dal Gran Paradiso, monte che domina le valli aderenti alla comunit\u00e0 montana.\nScopo.\nIl suo scopo principale \u00e8 quello di favore lo sviluppo delle valli nella salvaguardia del patrimonio ambientale e culturale proprio.\nAttivit\u00e0.\nNegli anni si \u00e8 concentrata soprattutto sulle seguenti attivit\u00e0:\nSede.\nLa sede \u00e8 situata nel comune di Villeneuve.\nComuni.\nNe fanno parte i Comuni di Aymavilles, Arvier, Avise, Cogne, Introd, Saint-Pierre, Rh\u00eames-Saint-Georges, Rh\u00eames-Notre-Dame, Saint-Nicolas, Sarre, Villeneuve, Valgrisenche e Valsavarenche."}
{"id": "1180168", "revid": "339392", "url": "https://it.wikipedia.org/wiki?curid=1180168", "title": "Berlina 2 volumi e mezzo", "text": ""}
{"id": "1180175", "revid": "1431409", "url": "https://it.wikipedia.org/wiki?curid=1180175", "title": "Matteo Melara", "text": "Caratteristiche tecniche.\nGiocava come difensore centrale.\nCarriera.\nClub.\nCresciuto nelle giovanili del , nella stagione 1997-1998 pass\u00f2 alla prima squadra, militante in Serie A, tuttavia non gioc\u00f2 nessuna partita nell'arco della stagione.\nNella stagione 1998-1999 il Bologna cedette il giocatore all', squadra militante in Serie C2, e qui Melara ottenne i suoi primi successi: in quell'anno gioc\u00f2 infatti 31 partite, segnando anche una rete, e la stagione fu coronata con la promozione della squadra dalla C2 alla Serie C1. La stagione successiva il giocatore rimase nella squadra piemontese e prese parte a 16 partite.\nNella stagione 2000-2001 l'Alessandria lo vendette alla , squadra militante in C2, dove ebbe il suo anno pi\u00f9 prolifico, giocando 30 partite e segnando 6 reti.\nL'anno seguente venne ceduto al , squadra militante in serie C1. Con la squadra amaranto riusc\u00ec a passare da campionati di bassi livelli, fino alla massima serie, contribuendo con quattro reti e oltre ottanta partite a riportare il Livorno, al termine della stagione 2003-2004, in Serie A.\nNel 2004-2005 il giocatore esord\u00ec quindi nel massimo campionato, precisamente il 22 settembre 2004 sul campo della (perdendo per 2-1). A fine stagione il Livorno ottenne la salvezza e Melara gioc\u00f2 24 partite e segnando anche il suo primo gol in massima serie.\nL'anno seguente, a gennaio fu ceduto al , militante in Serie B. Con i granata conquist\u00f2 poi la promozione in Serie A a fine campionato.\nNella stagione 2006-2007 non gioc\u00f2 mai una partita in tutta la stagione.\nA gennaio venne quindi mandato in prestito all', squadra in zona retrocessione; con la squadra marchigiana riconquist\u00f2 la maglia da titolare e gioc\u00f2 16 partite fino alla fine dell'anno che vide, per\u00f2, la retrocessione della squadra in Serie B.\nTornato a Torino il 31 gennaio 2008, dopo due anni (e nessuna presenza in Serie A) fece il suo ritorno a Livorno, in prestito insieme al suo compagno di squadra Tommaso Vailatti, disputando 4 partite fino alla fine dell'anno.\nIl 16 luglio 2010 si aggrega col per il ritiro estivo a Chianciano Terme, in attesa di trovare un club.\nNel luglio 2012, dopo le esperienze con lo Spezia e la Reno Centese, viene ingaggiato dalla Pro Desenzano. Nel settembre dello stesso anno lascia il club.\nTerminata la carriera agonistica, nel maggio 2013 consegue il patentino di allenatore di seconda categoria.\nIl periodo amaranto.\nApprodato a Livorno all'inizio della stagione 2001-02, Melara ha disputato in amaranto complessivamente sei campionati, pur se due in forma parziale e vissuto all'Ardenza, con 138 presenze e sette reti tra campionato e coppa Italia, la stagione pi\u00f9 intensa e prestigiosa della sua carriera incorniciata da due promozioni, gli esordi in serie A e B e una retrocessione proprio nel giorno in cui (ultima partita giocata con i labronici) ha indossato a Empoli la fascia di capitano.\nA Livorno, ogni inizio stagione lo vedeva tra le riserve, ma per ben quattro campionati consecutivi non \u00e8 andato sotto le venti presenze. Nel 2001-02 il Livorno, allenatore Osvaldo Jaconi, vince il campionato di C1 e raggiunge la finale di coppa Italia dove si arrende all'AlbinoLeffe; Melara in campionato gioca 20 volte andando a segno in due occasioni, una delle quali \u00e8 fondamentale per espugnare l'Arena Garibaldi nel derby pi\u00f9 sentito. Il 2002-03, allenatore Roberto Donadoni, \u00e8 un campionato di transizione con il Livorno in Serie B dopo trent'anni che chiude a met\u00e0 classifica; per Melara l'esordio in cadetteria avviene al San Paolo di Napoli e coincide con una vittoria esterna firmata da Igor Protti su calcio di rigore. A fine campionato le presenze saranno 29, i gol nuovamente due. Nel 2003-04, guidati da Walter Mazzarri, gli amaranto passano alla storia conquistando la Serie A che mancava dal 1949; per Melara 38 presenze e la gioia di un gol che diventer\u00e0 l'immagine indimenticabile per una generazione di tifosi giovani che la massima serie l'avevano solo e sempre sentita raccontata dai nonni: 29 maggio 2004, al 57' di Piacenza - Livorno con gli amaranto gi\u00e0 in vantaggio, Matteo Melara va ad incornare un cross di Protti sul secondo palo ed insacca il gol che d\u00e0 la sicurezza della vittoria e mezz'ora pi\u00f9 tardi della promozione matematica. In tribuna, oltre a una marea di tifosi, c'\u00e8 il telecronista livornese Fabrizio Pucci che sta commentando per l'emittente locale e mentre segue Melara esultante col compagno Cannarsa che va a sollevare la bandierina del corner, si lascia andare una frase \"Signori, questa \u00e8 la Serie A! Dopo 55 anni, non c'\u00e8 pi\u00f9 tempo per morire!\" che per parecchio tempo risuoner\u00e0 dalle suonerie dei cellulari livornesi. Il 2004-05, allenatore Franco Colomba sostituito poi dal ritorno di Donadoni, \u00e8 il campionato dell'esordio in Serie A consumatosi all'Oreste Granillo di Reggio Calabria. Per un campionato chiuso al nono posto e la soddisfazione di affrontare attaccanti di valore assoluto, anche la gioia del gol, pur inutile, segnato a Gianluigi Buffon in Juventus-Livorno 4-2 del 9 gennaio 2005."}
{"id": "1180176", "revid": "729019", "url": "https://it.wikipedia.org/wiki?curid=1180176", "title": "Stazione di Castellammare di Stabia", "text": "La stazione di Castellammare di Stabia \u00e8 una stazione ferroviaria di Castellammare di Stabia. \u00c8 posta sulla ferrovia Torre Annunziata-Castellammare di Stabia-Gragnano ed \u00e8 una stazione di testa.\nStoria.\nInaugurata nel 1842, la stazione di Castellammare di Stabia ha influito notevolmente sullo sviluppo della cittadina stabiese portando allo spostamento del centro cittadino verso la ferrovia e la creazione di numerose industrie: nella stazione vi era un elevato traffico sia merci che passeggeri con treni che coprivano interamente la giornata, anche durante la notte. Nel piazzale antistante venne posto anche il capolinea del tram Sorrento-Castellammare di Stabia.\nCon l'inaugurazione della linea Torre Annunziata-Sorrento della Circumvesuviana, nel 1948, l'utenza inizi\u00f2 a diminuire, aggravata di pi\u00f9 dal boom del trasporto su gomma. Inoltre con la crisi industriale degli anni ottanta numerose industrie della zona chiusure, portando alla diminuzione sia di treni merci, sia di passeggeri. Alla fine degli anni novanta, con treni solo per Torre Annunziata e Gragnano il traffico era nullo.\nNel 2008 vennero eseguiti lavori di riqualificazione ma, nel 2009 furono soppressi tutti i servizi passeggeri per Gragnano.\nDal 9 settembre 2012 vennero soppressi anche i treni verso Torre Annunziata e Napoli, e la stazione perse cos\u00ec ogni servizio ferroviario. In seguito alle proteste dell'utenza, il successivo 28 ottobre venne ripristinata una parte dei treni soppressi.\nStrutture e impianti.\nIl fabbricato viaggiatori \u00e8 stato costruito negli anni sessanta, quando \u00e8 stato sostituito il vecchio costruito insieme alla linea. Durante gli anni novanta il fabbricato \u00e8 stato completamente restaurato, che ha portato alla costruzione di un atrio con biglietteria, sala d'attesa, edicola e bar.\nLa stazione \u00e8 dotata di 4 binari, tre per i binari passeggeri, dotati di due banchine, e uno per il servizio merci. Non sono presenti sottopassaggi o sovrappassi.\nOriginariamente era presente un fabbricato merci con un ampio fascio di binari, in seguito sostituito da un parcheggio di circa 400 posti.\nUn altro binario tronco \u00e8 presente poco prima di entrare in stazione, da dove parte anche il raccordo ferroviario diretto alla ex stazione Marittima e ai cantieri navali.\nMovimento.\nLa stazione \u00e8 servita dai treni metropolitani per Napoli Campi Flegrei svolti da Trenitalia nell'ambito del contratto di servizio stipulato con la Regione Campania, integrati nel servizio denominato \"linea 2\".\nServizi.\nLa stazione dispone di:\nInterscambi.\nLa stazione permette i seguenti interscambi:\nFra il 1906 e il 1921 era presente altres\u00ec il capolinea settentrionale della tranvia Castellammare di Stabia-Sorrento."}
{"id": "1180180", "revid": "1406558", "url": "https://it.wikipedia.org/wiki?curid=1180180", "title": "Petizione dei produttori di candele", "text": "La Petizione dei Fabbricanti di Candele \u00e8 una satira sul protezionismo scritta e pubblicata nel 1845 dall'economista francese Fr\u00e9d\u00e9ric Bastiat come parte della sua opera \"Economic Fallacies\". Nella \"Petizione dei Fabbricanti di Candele\", i produttori di candele e gli industriali delle altre parti dell'industria dell'illuminazione sottopongono una petizione alla Camera dei Deputati della Monarchia di Luglio francese (1830\u20131848) per proteggere il loro commercio dall'ingiusta competizione di una potenza straniera: il Sole."}
{"id": "1180182", "revid": "1086846", "url": "https://it.wikipedia.org/wiki?curid=1180182", "title": "Alessandria Unione Sportiva 1930-1931", "text": "Questa voce raccoglie le informazioni riguardanti l'Alessandria Unione Sportiva nelle competizioni ufficiali della stagione 1930-1931.\nStagione.\nLa squadra, risultata indebolita dalla partenza del \"leader\" Giovanni Ferrari, destinato alla Juventus del \"Quinquennio d'Oro\" assieme all'allenatore Carlo Carcano, non and\u00f2 oltre il tredicesimo posto in classifica. Malgrado pecche a livello difensivo (l'Alessandria fu la terza peggior difesa del torneo), la salvezza non fu mai realmente in pericolo grazie alla vena realizzativa di Ettore Banchero, che mise a segno 15 reti, e di Renato Cattaneo.\nIn questa stagione si disput\u00f2 per la prima volta nella storia della Serie A a girone unico il derby tra l'Alessandria e il neopromosso . In panchina sedette per tutto l'arco del campionato l'ungherese B\u00e9la R\u00e9v\u00e9sz.\nOrganigramma societario.\nArea direttiva\nArea organizzativa\nArea tecnica\nArea sanitaria"}
{"id": "1180184", "revid": "125082245", "url": "https://it.wikipedia.org/wiki?curid=1180184", "title": "Orlando Orlandi", "text": "Biografia.\nLa sua famiglia antica e facoltosa non lo trattenne a lungo: dopo gli studi classici a Roma studi\u00f2 arte a Firenze, ove conobbe la sua compagna Erminda Lensi che spos\u00f2 a Milano nel 1906 e da cui ebbe cinque figli, tre maschi Athos, Arnoldo e Orlando e due femmine Nereide ed Esperia.\n\u00c8 riduttivo considerarlo un semplice pittore, fu un eccellente grafico, un ritoccatore conosciuto soprattutto all'estero, un progettista congegnatore ed un prospettista infallibile.\nDurante gli anni di giovent\u00f9 lavor\u00f2 attivamente a Firenze, frequent\u00f2 l'Universit\u00e0 di Pavia studiando Ingegneria Navale, dopo gli studi lavor\u00f2 come progettista presso alcuni Cantieri Navali a La Spezia e ai Cantieri Navali \"Fratelli Orlando\" a Livorno fondati nel 1866 prima di dedicarsi a tempo pieno alla grafica pubblicitaria.\nLavor\u00f2 a Parigi come illustratore, conobbe e frequent\u00f2 Marcello Dudovich, fece manifesti in collaborazione con conosciuti cartellonisti dell'epoca tra i quali Cappelli (Manifesto Borsalino) ed altri.\nRealizz\u00f2 per la Croce Rossa il simbolo che serv\u00ec come immagine per la stampa di francobolli commemorativi e tra le sue opere pi\u00f9 significative si ricordano i manifesti per il Lloyd Sabaudo, per le manifatture Borsalino, per Pirelli, per Cicli Cellina, per RCA Italiana, per CGE, per Assicurazioni Levant, per \"Corriere del Popolo\", per Ente Italiano Audizioni EIAR, per macchine da scrivere ROYAL ed altro.\nNel 1925 esegu\u00ec anche manifesti per il Governo Italiano dell'epoca riguardanti la campagna di sensibilizzazione agricola denominata \"La Vittoria - Battaglia del Grano\" e nel 1926 illustr\u00f2 la copertina del volume di Augusto Turati \"Ragioni Ideali di Vita Fascista\".\nOltre ai manifesti pubblicitari, si impegn\u00f2 nel settore industriale con ambientazioni di macchine utensili, macchinari tipografici, casseforti di sicurezza da lui progettate all'interno di fabbriche e banche.\nLavor\u00f2 nel settore tessile ideando motivi ornamentali che venivano in seguito stampati su tela per tovagliati o vestiti.\nNon trascur\u00f2 neppure la realizzazione di carte da parati con raffinati disegni da lui ideati.\nA Milano fu tra i primi a dedicarsi prevalentemente al cartello pubblicitario ed al disegno navale di carrozzeria.\nNelle sue opere conosciute per ricorrenti accenni mitologici e fantasiosi utilizz\u00f2 tutte le tecniche e le attrezzature disponibili per il suo tempo quali la fotografia, la cianografia ed ogni richiamo alla sua grande facolt\u00e0 ideografica.\nFu amico e grande collaboratore di Raffaello Bertieri (Firenze 1875 \u2013 Asso 1941) promotore del\n\u201cRisorgimento\u201d delle Arti Grafiche Italiane.\nDirettore e proprietario de \u201cIl Risorgimento Grafico\u201d Rivista che seppe dare nuovo slancio alla\ntipografia italiana.\u201cNova ex antiquis\u201d diventa, infatti, il motto, che tradusse\nla volont\u00e0 di recupero del glorioso passato della tradizione tipografica\nitaliana che, va ricordato, dopo Giovanni Battista Bodoni, era caduta nel buio della\ndecadenza tecnica (con una sempre maggiore dipendenza dall'estero per i\nmacchinari, la carta e i caratteri) e stilistica.\nOrlando Orlandi realizzer\u00e0 per lui numerose copertine e\nillustrazioni interne (tra cui la prima Anno I - N\u00b01 del Luglio 1902). In\nqualit\u00e0 di membro della Giuria insieme ad Antonio Rubino selezion\u00f2 inoltre per la Rivista, i finalisti ed i\nvincitori dei prestigiosi Concorsi Internazionali indetti da \u201cIl Risorgimento\nGrafico \u201c per la progettazione grafica e artistica di copertine innovative per\nlibri di poesie e grandi classici della letteratura Italiana.\nAttivo tra gli anni venti e trenta a Firenze e Milano, realizz\u00f2 manifesti di eccellente grafica, dalle linee geometrizzanti di ispirazione futurista.\nTra le sue opere pi\u00f9 famose si ricordano il ciclo di cartelloni \"Conte Verde e Conte Rosso\" realizzati per i piroscafi Soc.An. di Navigazione Lloyd Triestino, il manifesto \"Borsalino\" e \"Cicli Cellina\".\nConsiderato tra gli esponenti di spicco della cartellonistica Italiana, le sue opere unitamente a quelle di Marcello Dudovich, Aldo Mazza e di tutti gli altri cartellonisti dell'epoca sono conservate al Museo civico Luigi Bailo di Treviso nella collezione di Ferdinando Salce e pubblicate all'interno del Catalogo Bolaffi del manifesto Italiano - dizionario degli illustratori (edito da G.Bolaffi - Torino 1995).\nMassone, fu iniziato il 25 giugno 1901 nella loggia \"Concordia\" di Firenze."}
{"id": "1180187", "revid": "6923", "url": "https://it.wikipedia.org/wiki?curid=1180187", "title": "Johann Michael Sailer", "text": "Biografia.\nNel 1770 entr\u00f2 come professo nella Compagnia di Ges\u00f9, ma dovette uscirne per entrare nel clero secolare solo tre anni dopo, a causa della soppressione del suo ordine decretata da papa Clemente XIV nel 1773: venne ordinato sacerdote nel 1775.\nFu professore di teologia dogmatica presso le universit\u00e0 di Ingolstadt (1780 - 1781) e Dillingen (1784 - 1794): il suo lavoro in campo teologico morale e pastorale mirava all'elaborazione di principi di vita cristiana su base biblica e alla rifondazione di una solida teologia cattolica per la riconquista del concetto fortemente oscurato di una religione viva nell'ambito della Chiesa. Osteggiato dalla gerarchia ecclesiastica con l'accusa di eccessive concessioni all'illuminismo, nel 1794 venne destituito dall'incarico di docente.\nTorn\u00f2 all'insegnamento nel 1800, a Landshut; nel 1822 venne nominato vescovo titolare di Germanicopoli e coadiutore, con diritto di successione, della diocesi di Ratisbona.\nIl 23 ottobre 1829, alla morte del vescovo Johann Nepomuk Freiherr von Wolf, si insedi\u00f2 sulla cattedra di Ratisbona, guidando la diocesi fino alla sua morte, nel 1832, distinguendosi nello sforzo di sollevare il livello intellettuale e morale del clero diocesano e per il suo atteggiamento di apertura nei confronti delle altre confessioni cristiane e delle nuove correnti culturali.\nTra le sue opere, prevalentemente di carattere teologico, figura anche una dedicata alla pedagogia, \"\u00dcber Erziehung f\u00fcr Erzieher\" del 1807, ispirata all'insegnamento dell'educatore svizzero Pestalozzi.\nGenealogia episcopale.\nLa genealogia episcopale \u00e8:"}
{"id": "1180198", "revid": "12582", "url": "https://it.wikipedia.org/wiki?curid=1180198", "title": "Denari", "text": ""}
{"id": "1180202", "revid": "33277", "url": "https://it.wikipedia.org/wiki?curid=1180202", "title": "Johann Michael von Sailer", "text": ""}
{"id": "1180205", "revid": "33751", "url": "https://it.wikipedia.org/wiki?curid=1180205", "title": "Azienda per il supporto e l'ammodernamento degli elicotteri iraniani", "text": "L'Azienda per il supporto e l'ammodernamento degli elicotteri iraniani (, acronimo \u067e\u0646\u0647\u0627, \"PANHA\", , acronimo \"IHSRC\") \u00e8 un'azienda aeronautica iraniana nata per assicurare la manutenzione ai velivoli in dotazione alle forze armate e paramilitari iraniane, molti dei quali di costruzione statunitense.\nLa nascita della PANHA si rese necessaria dopo la rivoluzione iraniana del 1979, che ha visto rescindere i rapporti con le case fornitrici, ed \u00e8 iniziata con il reperimento sul mercato parallelo dei pezzi di ricambio per i velivoli. Successivamente si \u00e8 assistito a uno sviluppo di velivoli autoctoni, prevalentemente derivati da quelli gi\u00e0 operativi, ma con l'integrazione di tecnologie di altri paesi."}
{"id": "1180208", "revid": "33921", "url": "https://it.wikipedia.org/wiki?curid=1180208", "title": "Rugby a 15 nel 2004", "text": "Attivit\u00e0 internazionale.\nL' batte l' nella rivincita della finale mondiale in Australia, ma l'Inghilterra si riscatta a novembre a Londra.\nIl si aggiudica un Tri Nations equilibratissimo.\nSuccesso e Grande Slam per la nel \"Sei Nazioni\". L' si aggiudica la Triple Crown.\nL' batte sia il che l' nei test di novembre, mentre l' sconfigge la a Marsiglia.\nIl 2004 vede inoltre l'esordio dei \"Pacific Islanders\", selezione che riunisce i giocatori di Samoa, Tonga e Figi, la storica vittoria del nel Campionato europeo per nazioni e l'addio del n.1 degli arbitri dell'ultimo decennio, Andr\u00e8 Watson.\nTest \"down-under\".\nIl periodo di fine maggio-inizio luglio \u00e8 tradizionalmente dedicato ai tour delle rappresentative dell'emisfero Nord agli antipodi. Nel 2004, i tour sono anche una occasione di rivincite dopo la campionati del mondo del 2003. Su tutte spiccano per\u00f2 le pesanti sconfitte dell', campione del mondo, con e .\nVi \u00e8 anche l'esordio dei Pacific Islanders, selezione formata da giocatori di Samoa, Figi e Tonga.\nAutumn International Tour.\nProtagonisti della serie di tour autunnali del 2004 sono l' di Felipe Contepomi capace di superare la , la che centra tre vittorie su tre e l' capace di battere nell'ordine e . Queste due squadre sembrano appannate, mentre i Bianchi, affidati ad Andy Robinson, sembrano rinati, malgrado l'assenza di Jonny Wilkinson.\nLa Nazionale italiana.\nPrima del torneo delle \"Sei Nazioni\" viene organizzato un match preparatorio contro una selezione di giocatori stranieri del campionato italiano.\nNel Sei Nazioni 2004 la nazionale italiana non riesce ad andare oltre il quinto posto. La vittoria con la Scozia (20-14) evita agli azzurri il \"cucchiaio di legno\" nonostante le pesanti sconfitte contro le altre squadre: l'Inghilterra campione del mondo travolge gli azzurri con 7 mete (9-50), malgrado i proclami della vigilia; \ncontro la Francia (0-25) l'Italia non segna neppure un punto e alcuni errori francesi la salvano da danni peggiori;\nmalgrado qualche miglioramento in difesa, anche contro l'Irlanda arriva una sconfitta (3-19) senza che gli azzurri riescano a varcare la linea di meta avversaria; \ninfine con il Galles si chiude nuovamente sotto una caterva di mete (10-44).\nMalgrado i risultati modesti di questo torneo (una vittoria, quattro sconfitte, 21 mete subite contro due sole segnate) e le critiche che si levano da pi\u00f9 parti, John Kirwan viene confermato sino al 2007.\nSegue un deludente Tour estivo a causa della sconfitta con la Romania (24-25), squadra considerata di livello inferiore. Parziale riscatto contro il Giappone (32-19) grazie alle 3 mete di Mart\u00edn Castrogiovanni.\nAutumn International: il match con il Canada vede gli azzurri vincere facilmente 51-9, un risultato che cancella il 14-19 del 2000. Va detto per\u00f2 che a favorire gli azzurri gioca l'assenza dei giocatori canadesi impegnati nel campionato inglese e non lasciati liberi dalle squadre di club.\nSegue l'ennesima \"sparata\" di John Kirwan che dichiara di voler battere addirittura gli All Blacks. Sar\u00e0 un match disastroso: dopo 8 minuti gli azzurri, forse esaltati dal facile successo il Canada, sono sotto di tre mete. Finisce 59-10 una partita senza storia con una meta concessa agli azzurri nel finale.\nInfine un match con gli , nazionale modesta, con la quale l'Italia soffre pi\u00f9 del previsto (43-25)."}
{"id": "1180211", "revid": "399", "url": "https://it.wikipedia.org/wiki?curid=1180211", "title": "Vortice", "text": "In fisica (fluidodinamica) il vortice \u00e8 il moto rotatorio, spesso turbolento, di un flusso o di un fluido. Il fenomeno \u00e8 dovuto alle forze viscose e, sebbene sia molto comune e semplice da osservare in natura, \u00e8 complesso da descrivere a livello fisico-matematico tramite un modello matematico.\nDescrizione.\nSi forma grazie alla traiettoria di molte particelle di un fluido che, seguendo movimenti a spirale, convergono in un punto detto \"nucleo del vortice\". L'analisi dell'andamento della pressione, della direzione, della velocit\u00e0, della temperatura (quando applicabile), della viscosit\u00e0, nello spazio e nel tempo, \u00e8 materia studiata dalla fluidodinamica. La figura del vortice \u00e8 tra le pi\u00f9 complesse, tenuto conto che ne esistono di diverso tipo.\nIn meteorologia.\nUn classico esempio di vortice \u00e8 per esempio il tornado o quello che si osserva togliendo il tappo a un lavandino colmo d'acqua o, ancora meglio, quando si svuota la vasca da bagno. In meteorologia, quando si vedono le immagini satellitari, i vortici (centri di bassa pressione con al centro \"l'occhio\") sono immediatamente identificabili.\nSu grande scala, come quella dei grandi vortici atmosferici e oceanici, il verso di rotazione dei vortici nell'emisfero boreale risulta essere quello antiorario, mentre nell'emisfero australe risulta essere invece quello orario; ci\u00f2 \u00e8 dovuto alla rotazione della Terra, per la forza di Coriolis. Su piccola scala, invece, cio\u00e8 in piccoli bacini idrici o in contenitori o lavandini, tale effetto non \u00e8 riconducibile all'effetto della forza di Coriolis, poich\u00e9 il sistema di riferimento \u00e8, a causa della scala ridotta in cui il fenomeno si verifica, un sistema di riferimento inerziale. Tale rotazione \u00e8 infatti modificabile tramite accortezze riguardo alla geometria del recipiente."}
{"id": "1180213", "revid": "599013", "url": "https://it.wikipedia.org/wiki?curid=1180213", "title": "Dillingen", "text": ""}
{"id": "1180222", "revid": "1573940", "url": "https://it.wikipedia.org/wiki?curid=1180222", "title": "Actiniaria", "text": "Le attinie (Actiniaria) sono un ordine di Cnidari antozoi sessili della sottoclasse degli Esacoralli.\nLe anemoni di mare (nome generalmente usato per designare l'ordine Actiniaria) sono tra i membri pi\u00f9 diversificati e di successo della sottoclasse Hexacorallia. Occupano habitat marini bentonici a tutte le profondit\u00e0 e latitudini. Actiniaria comprende circa specie di polipi solitari e senza scheletro che non presentano sinapomorfie anatomiche. \nUn rappresentante molto noto di questo ordine \u00e8 \"Actinia equina\" (comunemente nota come \"pomodoro di mare\"), che popola la zona intertidale, fino a pochi metri di profondit\u00e0.\nDescrizione.\nRispetto ad altri membri degli Anthozoa o Hexacorallia, le attinie mostrano una grande diversit\u00e0 nell'anatomia del polipo; la disposizione dei mesenteri, la muscolatura e la morfologia dei tentacoli variano all'interno di questo gruppo. Sono forme a polipo solitarie, talora di dimensioni consistenti, con una estrema variet\u00e0 di forme e colorazioni.\nIl corpo, grossolanamente cilindrico, ha una struttura molto semplice: consiste infatti di uno strato epiteliale esterno, detto ectoderma o epiderma, e di uno interno, detto endoderma o gastroderma. All'estremit\u00e0 superiore del corpo si trova il disco orale, piatto e a simmetria raggiata. La bocca \u00e8 circondata da una o due corone di tentacoli, affusolati, provvisti di nematocisti. D'altronde, le uniche caratteristiche fenotipiche uniche finora identificate per i membri dell'ordine sono i lembi apicali sulle nematocisti, tre elementi triangolari all'apice delle capsule che si flettono verso l'esterno durante la scarica. La bocca \u00e8 collegata alla cavit\u00e0 gastrica mediante un tubo detto stomodeo. Uno o due angoli dell'apertura orale presentano una gronda ciliata, il sifonoglifo, che serve a generare costantemente una corrente d'acqua, e ci\u00f2 anche quando la bocca \u00e8 chiusa. Il corpo poggia su un disco pedale, che consente all'attinia di ancorarsi al substrato grazie alla muscolatura basale e a spostarsi in lenti movimenti per strisciamento. \nL'apertura buccale delle attinie immette in un sacco largo e breve dalle pareti sottili, fibrose e contrattili, il celenteron. Fra questo e l'involucro esterno del corpo, rimane una cavit\u00e0 mesogleica che \u00e8 separata in molte camerette da un gran numero di setti fibrosi longitudinali, i mesenteri, attaccati inferiormente alla faccia interna del disco pedale. Le estremit\u00e0 inferiori dei filamenti mesenterici hanno delle appendici retrattili dette aconzi che sono armate con nematocisti e possono sporgere attraverso la parete del corpo o la bocca. Le divisioni della cavit\u00e0 perigastrica contengono le gonadi , gli apparati della riproduzione, che consistono in sottili cordoncini aggomitolati, circonvoluti ed uniti al margine libero dei diaframmi per mezzo di una delicata membranella. Negli individui del sesso maschile, tali organi racchiudono una moltitudine di granellini, che sono capsule spermatiche contenenti abbondanti spermatozoidi; nelle femmine danno ricetto ad analoghi corpuscoli che sono uova. Queste non possono discernersi dalle capsule precitate se non per mezzo dell'esame microscopico.\nBiologia.\nSono in gran parte animali bentonici; sono presenti anche alcune specie pelagiche, dotate di camera all'interno del disco pedale che permette loro di spostarsi verticalmente nell'acqua.\nAlimentazione.\nSi cibano di invertebrati e piccoli pesci che catturano con i tentacoli dotati di nematocisti.\nRiproduzione.\nLa riproduzione \u00e8 sia sessuata tramite uova che asessuata per scissione.\nNelle specie unisessuali, che sono le pi\u00f9 frequenti, la fecondazione avviene col trasporto nell'acqua degli spermatozoidi fino alle cavit\u00e0 ovigere. Le larve, dopo la nascita, sono quasi perfettamente simili ai progenitori; essi rimangono qualche tempo nel corpo della madre, e quando hanno raggiunto le condizioni opportune per vivere indipendenti, questa li espelle fuori della sua bocca.\nSi hanno anche esempi di attinie ermafrodite come il \"Cerianthus membranaceus\"; in esse non \u00e8 necessario il concorso di due individui perch\u00e9 si compiano le funzioni della generazione, e lo svolgimento nonch\u00e9 la nascita dei nuovi individui si effettua come nelle altre specie.\nSimbionti.\nLe attinie contraggono frequentemente rapporti di mutualismo o commensalismo con altri organismi animali quali pesci (tipico esempio i pesci pagliaccio della sottofamiglia Amphiprioninae), spugne, crostacei (p.es. il granchio porcellana) o gamberetti (p. es. i gamberetti pulitori della famiglia Palaemonidae) o anche con microrganismi fotosimbiotici.Tutti questi organismi, immuni alle punture urticanti delle nematocisti, trovano ospitalit\u00e0 e protezione tra i tentacoli delle attinie e, almeno in alcuni casi, ricambiano l'ospitalit\u00e0 ripulendo l'anemone dai detriti organici e dai parassiti.\nTassonomia.\nIn passato l'ordine Actiniaria veniva suddiviso in quattro sottordini: Endocoelantheae, Nynantheae, Protantheae e Ptychodacteae. \nPoich\u00e9 le anemoni sono caratterizzate da un'assenza di attributi che definiscono altri ordini esacoralliani e sono cos\u00ec diverse dal punto di vista anatomico, si \u00e8 ipotizzato che l'ordine sia parafiletico. Anche se la monofilia \u00e8 prevista sulla base di studi su larga scala delle relazioni intra-cnidari (gli attiniari sono tipicamente considerati come un gruppo parallelo agli ordini Antipatharia, Corallimorpharia, Scleractinia e Zoanthidea), questi non avevano fornito ancora una prova convincente della monofilia dell'ordine. Uno studio filogenetico su 156 taxa, che ha testato nel 2014 la loro monofilia e ha messo in luce le relazioni nell'ordine Actiniaria, ha portato ad una semplificazione, con il riconoscimento di due soli sottordini:\nLa sistematica attualmente accettata \u00e8 pertanto la seguente:"}
{"id": "1180226", "revid": "78273", "url": "https://it.wikipedia.org/wiki?curid=1180226", "title": "Rivoluzione di Ottobre", "text": ""}
{"id": "1180227", "revid": "106908", "url": "https://it.wikipedia.org/wiki?curid=1180227", "title": "Wordsworth", "text": ""}
{"id": "1180230", "revid": "599013", "url": "https://it.wikipedia.org/wiki?curid=1180230", "title": "Marek Heinz", "text": "Carriera.\nClub.\nDopo aver passato una stagione nel AFK Lazne Bodahnec passa nel 1997 al Sigma Olomouc, dove in 3 stagioni totalizza 70 presenze e 17 gol. Dal 2000 al 2002 gioca con la maglia dell' in Bundesliga dove realizza 5 gol in 51 presenze. Nel 2002 rimane in Germania, passando all'. Dopo 14 presenze senza alcun gol, torna in patria con il Ban\u00edk Ostrava dove realizza 19 gol (suo record personale) in 32 presenze contribuendo alla vittoria del titolo ceco e vincendo la classifica dei capocannonieri. Nel 2004 viene prelevato dal Borussia M\u00f6nchengladbach, tornando cos\u00ec in Bundesliga dove in 23 presenze realizza 1 gol.\nPer questo motivo viene scaricato dal club tedesco e sbarca in Turchia, firmando un contratto con il Galatasaray. In quella stagione colleziona 3 gol in 18 presenze. Nel 2006-2007 ha giocato con il AS Saint-Etienne, nella Ligue 1 francese. Nella stagione 2007-2008 viene ceduto al Nantes. La stagione successiva viene acquistato dal Brno. Nell'estate 2009 passa al Kapfenberger. Nel 2010 passa agli ungheresi del Ferencv\u00e1ros. Nel 2011 viene acquistato dal Sigma Olomouc. Nel novembre 2012 rescinde il contratto con il Sigma Olomouc. Nel gennaio 2013 passa allo Znojmo. Nell'estate 2013 passa all'1. HFK Olomouc. Nel 2014 viene acquistato dagli austriaci del Melk. Nel 2015 torna all'1. HFK Olomouc. Al termine della stagione 2015-2016 si ritira.\nNazionale.\nGioca in nazionale ceca dal 2000. Ha partecipato al in Portogallo dove la sua nazionale \u00e8 arrivata terza e al in Germania."}
{"id": "1180231", "revid": "339392", "url": "https://it.wikipedia.org/wiki?curid=1180231", "title": "Oceano australe", "text": ""}
{"id": "1180235", "revid": "148107", "url": "https://it.wikipedia.org/wiki?curid=1180235", "title": "Gradiente di temperatura", "text": "In fisica, il gradiente di temperatura \u00e8 una quantit\u00e0 fisica utilizzata per descrivere la direzione e l'intensit\u00e0 delle variazioni di temperatura.\nFormalmente, esso \u00e8 un campo vettoriale definito come campo gradiente di un campo scalare, che \u00e8 appunto il \"campo di temperatura\".\nDescrizione.\nSupponendo di poter associare un valore di temperatura ad ogni punto dello spazio, si avr\u00e0 una legge formula_1 del tipo:\nSe tale funzione \u00e8 sufficientemente regolare, sar\u00e0 possibile calcolarne il gradiente:\nIl significato fisico di tale grandezza vettoriale \u00e8 quello generale di gradiente di una funzione di pi\u00f9 variabili: la direzione del vettore indica il verso di maggior crescita della temperatura, mentre il suo modulo indica l'intensit\u00e0 di tale crescita.\nL'equazione:\ndetermina una variet\u00e0, in generale, tridimensionale, sulla quale la temperatura rimane costantemente pari al valore formula_5; poich\u00e9, dunque, la temperatura non varia sul piano tangente a tale variet\u00e0, il gradiente termico avr\u00e0 proiezione nulla e sar\u00e0 quindi ad esso perpendicolare. Di fatto, una simile superficie \u00e8 anche detta, nell'ambito delle funzioni di pi\u00f9 variabili, curva di livello, la quale soddisfa alla propriet\u00e0 di ortogonalit\u00e0 test\u00e9 enunciata.\nNel Sistema internazionale (SI) l'unit\u00e0 di misura \u00e8 K/m (Kelvin al metro).\nEffetti nella materia.\nSe la funzione formula_6 descrive le distribuzioni di temperatura all'interno di un corpo, per via delle differenze di temperatura (supposte finite) all'interno di questo si manifesteranno dei flussi di calore diretti dalle zone a temperatura maggiore verso quelle pi\u00f9 fredde. Il gradiente di temperature risulta in questo fenomeno un elemento discriminante: empiricamente \u00e8 possibile osservare che il flusso di calore \u00e8 direttamente proporzionale alla norma di tale vettore. Dal momento che il flusso avviene in direzione opposta a quella del gradiente, il quale punta nella direzione di crescita della temperatura, si avr\u00e0:\nLa direzione del flusso non necessariamente coincide con quella del gradiente: tale equivalenza richiederebbe isotropia nelle propriet\u00e0 termiche del corpo soggetto al gradiente di temperature. In generale, la conducibilit\u00e0 termica non sar\u00e0 uno scalare, bens\u00ec un tensore di rango 2. La direzione del flusso sar\u00e0 allora data da\nNella conduzione termica viene dunque considerato questo nuovo vettore\nche integrato su una superficie fornisce il flusso di calore attraverso di essa."}
{"id": "1180245", "revid": "767487", "url": "https://it.wikipedia.org/wiki?curid=1180245", "title": "Invasion of the Blood Farmers", "text": "Invasion of the Blood Farmers \u00e8 un film splatter del 1972, diretto da Ed Adlum, con Norman Kelley e Tanna Hunter. Alla sua uscita, il film venne inserito in un quadruplo spettacolo composto da \"Detective G\", \"Hit Man\" e \"Blacula\".\nTrama.\nUna comunit\u00e0 agricola statunitense, uccide a pi\u00f9 non posso uomini, donne e bambini. Il loro scopo \u00e8 quello di dissanguare le vittime perch\u00e9 il plasma del sangue serve a riportare in vita la regina Onhorrid (Cynthia Fleming). Ma uno scienziato, coadiuvato da un suo amico, ha deciso di portare alla luce la verit\u00e0 e di fermare la setta di druidi a capo dell'organizzazione di contadini.\nCommento.\nIl film \u00e8 oggi considerato un cult, nonostante sia la regia che la sceneggiatura lascino parecchi vuoti durante tutta la visione. I dialoghi risultano insostenibili e il talento degli attori assente, ma sono famose alcune scene come la lotta tra un druido ed un cane, l'omicidio di un boscaiolo ad opera di uno dei druidi e la macabra fotografia della pellicola."}
{"id": "1180250", "revid": "146644", "url": "https://it.wikipedia.org/wiki?curid=1180250", "title": "Isola di Scott", "text": ""}
{"id": "1180262", "revid": "110157", "url": "https://it.wikipedia.org/wiki?curid=1180262", "title": "Dillingen an der Donau", "text": "Dillingen sul Danubio, ufficialmente Dillingen an der Donau (in dialetto svevo \"Dillinga\"), \u00e8 una cittadina di circa abitanti della Baviera, in Germania; capoluogo dell'omonimo circondario, sorge lungo il corso del Danubio.\nDal 1554 al 1804 fu sede di un'importante universit\u00e0.\nIl monastero di Dillingen, fondato dal conte Hartmann nel 1241, \u00e8 casa madre e sede generalizia delle suore francescane di Dillingen.\nAmministrazione.\nGemellaggi.\nDilligen \u00e8 gemellata con:"}
{"id": "1180263", "revid": "647919", "url": "https://it.wikipedia.org/wiki?curid=1180263", "title": "Dillingen sul Danubio", "text": ""}
{"id": "1180269", "revid": "1632387", "url": "https://it.wikipedia.org/wiki?curid=1180269", "title": "Master of Disguise", "text": "Master of disguise \u00e8 il quarto album dei Lizzy Borden, uscito nel 1989 per l'etichetta discografica Metal Blade Records."}
{"id": "1180276", "revid": "767487", "url": "https://it.wikipedia.org/wiki?curid=1180276", "title": "Guido da Cortona", "text": "Biografia.\nGuido nacque da famiglia nobile e benestante, ma, trascorsa un'agiata giovinezza, decise di donare ai poveri i propri beni materiali e di seguire San Francesco d'Assisi, dopo averne ascoltata e accolta la predicazione. \nEntrato nell'Ordine, indoss\u00f2 il saio francescano nella pieve di Santa Maria di Cortona e di l\u00ec a poco divenne sacerdote, ricevendo da San Francesco d'Assisi il permesso di predicare.\nCulto.\nAlla sua morte, il corpo fu deposto dentro un sarcofago di marmo in Santa Maria di Cortona. La testa venne asportata e custodita nel pozzo della chiesa. Nel 1945 testa e corpo vennero riuniti e deposti insieme sotto l'altare della Cattedrale di Cortona.\n\u00c8 commemorato il 12 giugno."}
{"id": "1180285", "revid": "20768", "url": "https://it.wikipedia.org/wiki?curid=1180285", "title": "Guido di Anderlecht", "text": "Biografia.\nLasciata la terra natia, giunse a Laeken, vicino a Bruxelles, dove divenne sacrestano, svolgendo un'intensa attivit\u00e0 a favore dei poveri, dapprima raccogliendo elemosine e poi costituendo un'attivit\u00e0 commerciale via mare, i cui fondi erano destinati agli indigenti. \nIn seguito al naufragio nella Zenne, il porto fluviale di Bruxelles, della nave che trasportava le merci, Guido abbandon\u00f2 l'attivit\u00e0 commerciale e part\u00ec in pellegrinaggio per Roma, giungendo poi fino a Gerusalemme. La sua vita si era trasformata in quella di un pellegrino, povero tra i poveri, umile ma tenace annunciatore del messaggio evangelico. Per questo motivo, san Guido di Anderlecht pu\u00f2 essere a ragione considerato un precursore di san Francesco d'Assisi. \nTrascorsi sette anni di faticosi viaggi, torn\u00f2 stanco e malato ad Anderlecht, dove mor\u00ec poco dopo.\nLa sua tomba divenne presto luogo di culto e san Guido di Anderlecht fu da allora invocato come patrono dei sacrestani, degli agricoltori, dei campanari, dei cocchieri e dei carrozzieri. \u00c8 commemorato il 12 settembre."}
{"id": "1180290", "revid": "1632387", "url": "https://it.wikipedia.org/wiki?curid=1180290", "title": "Deal with the Devil", "text": "Deal With The Devil \u00e8 il quinto album dei Lizzy Borden, uscito nel 2000 per l'Etichetta discografica Metal Blade Records."}
{"id": "1180301", "revid": "28592", "url": "https://it.wikipedia.org/wiki?curid=1180301", "title": "Vasilij \u017dukovskij", "text": ""}
{"id": "1180304", "revid": "729019", "url": "https://it.wikipedia.org/wiki?curid=1180304", "title": "Padri e figli", "text": ""}
{"id": "1180306", "revid": "1714743", "url": "https://it.wikipedia.org/wiki?curid=1180306", "title": "Casimiro di Cracovia", "text": "Biografia.\nCasimiro della nobile famiglia dinastica dei Jagelloni, nacque a Cracovia nel Wawel, il famoso palazzo reale della citt\u00e0. Terzogenito di Casimiro IV re di Polonia, e della regina Elisabetta d'Austria, nipote di Ladislao II di Polonia. Suo nonno materno era Alberto II d'Asburgo, Re di Boemia, d'Ungheria, e \"Re dei Romani\" nel Sacro Romano Impero.\nDall'et\u00e0 di nove anni ricevette la propria educazione da Giovanni Dlugosz, storiografo e canonico di Cracovia, e da Filippo Buonaccorsi (anche conosciuto come Callimachus). A tredici anni gli fu offerto il trono d'Ungheria dalle fazioni avverse al Re Mattia Corvino al momento in carica. Casimiro, inizialmente entusiasta di difendere i territori cristiani dai Turchi, estern\u00f2 la propria disponibilit\u00e0 in tal senso e si rec\u00f2 in Ungheria per essere incoronato. La sua nomina aveva legittimazione per il fatto che suo zio Ladislao III, Re di Polonia e di Ungheria, era stato ucciso nella battaglia di Varna nel 1444. Appena seppe per\u00f2 della contrariet\u00e0 del Papa Sisto IV alla sua incoronazione, contrariet\u00e0 legata all'obiettivo di non accrescere le tensioni gi\u00e0 elevate con l'Impero Ottomano, Casimiro fece ritorno nella propria terra polacca.\nSuo padre, Re Casimiro IV, inizi\u00f2 allora ad indirizzarlo verso la politica interna della Confederazione polacco-lituana e sugli affari pubblici del regno e quando suo fratello Ladislao ascese al trono boemo, Casimiro divent\u00f2 l'erede designato per il trono polacco. Nel 1479 il Re si rec\u00f2 per 5 anni in Lituania, lasciando di fatto il figlio al potere in Polonia. Dal 1481 al 1483 amministr\u00f2 lo Stato con grande saggezza ed equilibrio. Suo padre nel frattempo cerc\u00f2 di combinare il suo matrimonio con la figlia dell'Imperatore Federico III, ma Casimiro prefer\u00ec rimanere celibe. Per la sua grande devozione religiosa, si esponeva a frequenti e prolungati digiuni che forse minarono il suo stato di salute. Indebolito nel fisico, fu colpito dalla tubercolosi, dalla quale non riusc\u00ec pi\u00f9 a guarire. Nel 1484, durante un suo viaggio in terra lituana, mor\u00ec a Hrodna. I suoi resti mortali furono sepolti a Vilnius, dove sono ancora conservati in una cappella della Cattedrale della citt\u00e0.\nCulto e canonizzazione.\nL'iter di canonizzazione prese il via nel 1517 quando il vescovo Alberto da Vilnius e Re Sigismondo III inoltrarono la richiesta a Roma, dove Papa Leone X incaric\u00f2 Monsignor Zaccaria Ferreri di recarsi in Polonia per indagare su tale presunta santit\u00e0. La documentazione inerente a Casimiro fu inviata da quest'ultimo al Pontefice nel 1520 il quale, secondo una tradizione non supportata da fonti storiche, nel 1521 lo canonizz\u00f2. In realt\u00e0 sia la documentazione sia gli atti della glorificazione di Casimiro (se mai sono esistiti) sono andati successivamente persi. Di Monsignor Zaccaria Ferreri rimane solo una \"Vita beati Casimiri confessoris\" dove il Granduca di Lituania ci viene presentato come un giovane integerrimo, sempre pronto ad aiutare il prossimo il cui corpo tuttavia, provato da continue veglie e digiuni, non era riuscito a sorreggere un'anima di tal fatta. Tali riferimenti, di spiccato accento agiografico e come tali storicamente poco attendibili, dimostrano tuttavia l'estremo tentativo da parte della Chiesa cattolica di fornire un modello agli abitanti della Lituania, in cui solo da poco si era affermato il cristianesimo (il nonno di Casimiro, prima della conversione, era infatti di religione pagana).\nIl culto del santo sub\u00ec tuttavia un arresto per buona parte del XVI secolo, a causa della penetrazione della fede protestante in Polonia e nel Granducato, per poi tornare a manifestarsi nel secolo successivo, dopo che le tendenze luterane, calviniste e ariane, che inizialmente avevano attecchito nella Confederazione, erano state nuovamente soppiantate dal Cattolicesimo della Controriforma.\nNel 1602 Papa Clemente VIII approv\u00f2 la festa del santo, sancendone la definitiva canonizzazione, nel 1604 inizi\u00f2 ufficialmente il culto con l'invio da Roma a Vilnus di uno stendardo con l'effigie di Casimiro. Nel 1621 Papa Paolo V inser\u00ec la festa del santo nel messale e nel breviario mentre nel 1636 Papa Urbano VIII proclam\u00f2 Casimiro patrono ufficiale della Lituania. Nel 1948 Papa Pio XII lo proclam\u00f2 patrono speciale dei Giovani.\nNel 1907 a Scranton venne fondata la congregazione delle Suore di San Casimiro, per l'assistenza agli emigrati lituani.\nIl culto di Casimiro, lungi da restare relegato nei territori facenti un tempo parte della Confederazione polacco-lituana, si \u00e8 diffuso in tutta la Cristianit\u00e0, tanto che la Basilica di San Lorenzo a Firenze ne conserva alcuni resti inviati a Cosimo III nel 1667 da un vescovo di Vilnus."}
{"id": "1180307", "revid": "56620", "url": "https://it.wikipedia.org/wiki?curid=1180307", "title": "Paolo Savi", "text": "Biografia.\nNacque a Pisa da Gaetano Savi. Frequent\u00f2 l'istituto arcivescovile Santa Caterina e divenne professore di botanica all'Universit\u00e0 di Pisa. Da giovane Savi fu assistente di zoologia all'Universit\u00e0 nel 1820, fu poi professore nella stessa materia del 1823.\nDedic\u00f2 grande attenzione al museo dell'universit\u00e0 e cur\u00f2 una delle migliori esposizioni di storia naturale. Studi\u00f2 la geologia dei Monti Pisani e delle Alpi Apuane, spiegando l'origine geologica del marmo di Carrara.\nSi occup\u00f2 inoltre di ornitologia: nel 1827 pubblic\u00f2 \"Ornitologia Toscana\" e nel 1873 \"Ornitologia Italiana\". Descrisse per primo la \"Locustella luscinioides,\" che in Inglese viene tuttora chiamata \"Savi's Warbler\".\nNel 1847 fu nominato socio dell'Accademia nazionale delle scienze. Il 30 novembre 1862 fu nominato Senatore del Regno d'Italia."}
{"id": "1180310", "revid": "1543377", "url": "https://it.wikipedia.org/wiki?curid=1180310", "title": "BRT (azienda)", "text": "BRT S.p.A. (precedentemente Bartolini S.p.A.) \u00e8 un'azienda italiana attiva nel settore del trasporto di merci, controllata per l'85% da La Poste attraverso DPD.\nLe sue attivit\u00e0 principali sono quelle di trasporto nazionale su gomma e di logistica mentre per quelle di trasporto internazionale si avvale della collaborazione di network esteri con copertura di destinazioni in tutto il mondo.\nIn Italia \u00e8 presente con 203 filiali sul territorio, e i suoi automezzi sono riconoscibili dalla livrea di colore rosso.\nStoria.\nL'azienda \u00e8 nata nel 1928 a Bologna. \u00c8 stata nota sino al 6 giugno 2011 come Bartolini S.p.A., quando ha cambiato nome in BRT, dalle prime tre consonanti.\nNel 2000 una quota del 20% del capitale sociale \u00e8 stata acquisita da Poste Italiane attraverso la sua controllata SDA Express Courier, con conseguente formazione di un consorzio tra le tre aziende per lo smistamento di pacchi sul territorio nazionale. Questo accordo \u00e8 stato anche oggetto di contestazione da parte delle aziende concorrenti in sede legale, ma si \u00e8 concluso a favore del consorzio stesso. Il consorzio rappresentava il 40% del mercato.\nNel 2005 Poste Italiane non rinnov\u00f2 i termini dell'accordo originariamente stipulato e vendette le quote di partecipazione in Bartolini.\nNel 2016 una quota di minoranza dell'azienda \u00e8 stata acquistata dall'azienda francese DPD (gruppo La Poste), attiva anch'essa nel trasporto merci. Nell'agosto del 2019 La Poste ha aumentato la partecipazione della quota societaria passando dal 37,5% al 85% lasciando il controllo del restante 15% alla famiglia italiana. Dopo questa operazione finanziaria il nuovo CEO dell'azienda, prendendo il posto di Daniele Bartolini, \u00e8 diventato Dalmazio Manti, gi\u00e0 direttore generale.\nDati.\nAl 2001, l'azienda dichiarava un numero annuo di spedizioni e di colli trasportati rispettivamente di 43 e 80 milioni, un fatturato annuale di oltre 927 milioni di euro e la copertura di circa il 22,4 % del mercato italiano nel settore del trasporto di pacchi sino a 30\u00a0kg.\nRelativamente al 2010 l'azienda ha dichiarato un volume di colli trasportati superiori a 125 milioni. Secondo le statistiche diffuse da Confetra relative all'anno 2012, si \u00e8 piazzata al secondo posto tra le imprese di trasporto operanti in Italia."}
{"id": "1180311", "revid": "106456", "url": "https://it.wikipedia.org/wiki?curid=1180311", "title": "Corso Giulio Cesare", "text": "Corso Giulio Cesare \u00e8 una delle principali arterie stradali di Torino. Lungo circa 5,2\u00a0km, \u00e8 uno dei corsi pi\u00f9 estesi della citt\u00e0: inizia da piazza della Repubblica e collega il centro storico all'estrema periferia nord, terminando davanti al piazzale della Stazione di Torino Stura, con relativa area commerciale e di parcheggio.\nIl corso attraversa i seguenti quartieri: \nTracciato.\nProlungamento ideale di via Milano, il suo percorso attraversa dapprima il fiume Dora Riparia (tramite l'ottocentesco ponte Mosca) e, dopo aver incrociato corso Brescia, corso Emilia, corso Novara, corso Palermo, via Sempione, via Gottardo, corso Taranto, via Sandro Botticelli, piazza Derna, attraversa il torrente Stura di Lanzo (tramite il ponte Ferdinando di Savoia), il successivo piazzale Romolo e Remo al termine di corso Vercelli, la rotatoria della zona commerciale ed il parcheggio vicino alla stazione ferroviaria Stura.\nStoria.\n nacque dall'approvazione del nuovo Piano urbanistico comunale del 1823, che stabiliva un ampliamento della citt\u00e0 nel suo versante nord, verso la Dora Riparia. Da un lato, infatti, vi era la necessit\u00e0 di collegare il popoloso rione di Borgo Dora con le industrie del Canavese e con la pi\u00f9 lontana Lombardia, dall'altro la volont\u00e0 di completare l'assetto urbanistico dell'odierna piazza della Repubblica.\nFu cos\u00ec che si realizz\u00f2 un viale alberato che, partendo dal piazzale Emanuele Filiberto (l'attuale piazza della Repubblica), conduceva verso la campagna.\nIn tale contesto s'inserisce anche la sostituzione del vecchio ponte in legno sulla Dora con il pi\u00f9 funzionale e adeguato ponte Mosca che, all'epoca della sua inaugurazione, costituiva un monumentale ingresso alla citt\u00e0 ma anche il suo confine naturale verso nord. Tale confine venne presto superato con l'avanzamento di questa importante strada cittadina che, oltre la Dora, attraversava piccoli opifici e campagne. La costruzione del corso rese inevitabile l'abbattimento di numerosi edifici i quali, nel loro dedalo di viuzze, talvolta rendevano difficoltoso il passaggio di chi voleva raggiungere in breve tempo il centro della citt\u00e0. Peraltro una statua bronzea di Gaio Giulio Cesare \u00e8 presente presso le Porte Palatine che sorgono a breve distanza da dove ha origine il corso.\nSino agli anni '20 del Novecento, l'odierno corso Giulio Cesare risultava denominato \"corso Ponte Mosca\", in omaggio a Carlo Bernardo Mosca, progettista nel 1823 del Ponte Mosca, che oltrepassa la Dora Riparia: infatti nelle immediate vicinanze la stazione della Ciri\u00e8-Lanzo era chiamata anche \"Stazione di Torino Ponte Mosca\".\nGiulio Cesare ebbe modo di soggiornare nella Julia Augusta Taurinorum in occasione della sua nomina a console romano, quando gli fu affidato il governo delle tre province romane in Gallia, dal 58 a.C. al 50 a.C.\nMonumenti e luoghi d'interesse.\nProcedendo dal centro verso la periferia si trovano nell'ordine:\nTrasporti.\nCorso Giulio Cesare, grazie anche a due corsie riservate al trasporto pubblico, \u00e8 percorso dalla linea tranviaria 4, e da diverse linee di autobus, sia urbani sia extraurbani.\nIl tram 4 costituisce una tranvia moderna ed efficiente per la sua impostazione e realizzazione: la maggior parte del tracciato di questa linea \u00e8 caratterizzato dall'autonomia della sede tranviaria rispetto al resto della carreggiata, poich\u00e9 le vetture tranviarie circolano al centro della sezione stradale, separata rispetto al normale traffico veicolare privato.\nProgetti futuri.\nSecondo il progetto recentemente approvato dalla Regione Piemonte, il corso sar\u00e0 intersecato dalla Linea 2 della metropolitana, il cui primo lotto prevede la realizzazione della fermata \"Giulio Cesare\" in prossimit\u00e0 dell'incrocio con la via Gottardo."}
{"id": "1180312", "revid": "899609", "url": "https://it.wikipedia.org/wiki?curid=1180312", "title": "Patrick Stewart (soldato)", "text": "Biografia.\nPatrick Stewart nacque il 21 ottobre 1970 a Reno, in Nevada, negli Stati Uniti.\nPrima della sua morte risiedeva a Fernley, in Nevada, era di religione wiccana ed era sposato con il medico Roberta Stewart.\nServizio militare, morte e sepoltura.\nSi arruol\u00f2 volontario nell'Esercito degli Stati Uniti nel 1988, entrando nella Nevada National Guard.\nCon il grado di sergente partecipa alla guerra in Afghanistan dove rimase ucciso il 25 settembre 2005 all'et\u00e0 di 34 anni, quando il suo elicottero CH-47 Chinook venne abbattuto nella Provincia di Zabul da un razzo RPG-7 sparato dai Talebani mentre stava rientrando alla base.\nFu sepolto presso il Cimitero Memoriale dei Veterani del Nevada Settentrionale, e particolare risonanza ebbe alcune circostanze relative alla sua sepoltura: per la prima volta nella storia fu infatti rappresentato un simbolo wiccan su una placca commemorativa militare.\nControversie sul pentacolo.\nDopo la morte del soldato ebbero inizio alcune controversie per il fatto che il Dipartimento degli Affari dei Veterani degli Stati Uniti avesse rifiutato di apporre il pentacolo neopagano sulla lapide nonostante la costernazione della vedova del militare, Roberta Stewart. Il Dipartimento degli Affari dei Veterani e la legata Amministrazione Nazionale Cimiteriale proibiscono l'apposizione sulle tombe di qualsiasi simbolo religioso non riconosciuto dal catalogo ufficiale. La Wicca, religione seguita da Patrick Stewart, utilizza come simboli principali la Tripla Luna e il pentacolo, simboli che nel 2005 non erano ancora inclusi nell'elenco.\nRoberta Stewart, alla luce del rifiuto da parte delle autorit\u00e0, comment\u00f2 che: \"le libert\u00e0 sono ci\u00f2 per cui si deve sempre combattere\". In seguito ad una funzione liturgica wiccana non ufficiale (in quanto allora come oggi al clero wiccano non \u00e8 consentito l'accesso ai cimiteri dei veterani), la moglie del soldato piazz\u00f2 sulla tomba del marito, rimasta senza alcuna targa, una corona blu con un pentacolo bianco centrale la quale riportava il nome dell'uomo e le date di nascita e morte.\nIl 27 maggio 2006 l'Associated Press riport\u00f2 come \"nel corso degli anni, le famiglie hanno avuto la possibilit\u00e0 di utilizzare simboli religiosi quali il Maghen David ebraico, la croce cristiana, la mezzaluna islamica per onorare la memoria dei cari attraverso pietre tombali che ne rappresentassero la fede. Il simbolo che rispecchi la religiosit\u00e0 del sergente Patrick Stewart \u00e8 il pentacolo wiccano, ma di tutti i simboli e religioni riconosciute dal Dipartimento degli Affari dei Veterani, la Wicca e il suo emblema, una stella a cinque punte inscritta in un cerchio, non sono permessi\". In accordo alla regola, infatti, solo i simboli allora riconosciuti dal catalogo potevano essere utilizzati sulle placche memoriali.\nReverenda Selena Fox, una delle autorit\u00e0 principali del Santuario del Cerchio, importante Chiesa wiccana di Barneveld, nel Wisconsin, \u00e8 tra coloro (tra cui si ricordi anche Lady Amythyst) che lottarono contro le decisioni del governo federale per permettere il riconoscimento del simbolo. Fox afferm\u00f2 che \"gli Affari dei Veterani stanno ignorando le richieste da parte delle famiglie neopagane da pi\u00f9 di nove anni. Mentre queste controversie non trovano una soluzione definitiva, decine di famiglie di soldati sacrificatisi per questo Paese stanno ancora aspettando per vedere rispettati i propri diritti\".\nJohn Whitehead, presidente del Rutherford Institute, il 5 giugno 2006 scrisse sul suo editoriale del sito web di Christianity Today che \"anche se il nostro Paese fu fondato su basi ideologiche giudaicocristiane, gli autori della costituzione compresero la necessit\u00e0 di dotare tutti di libert\u00e0 religiosa, non riservarla unicamente ai cristiani. In altre parole, se i cristiani si dichiarano sostenitori della libert\u00e0 dovrebbero dimostrarlo rispettando e lottando per i diritti di altre religioni\".\nIl 13 settembre 2006 l'attorney general dello Stato del Nevada dichiar\u00f2 che il governo dello Stato aveva giurisdizione sui cimiteri dei veterani, incluso il Cimitero Memoriale dei Veterani del Nevada Settentrionale, dove le spoglie di Patrick Stewart erano state riposte. Gli ufficiali di Stato permisero l'uso della placca con il simbolo wiccano, il quale fu installato sulla lapide nel fine settimana tra il 18 e il 19 novembre 2006. Il 23 aprile 2007 il Dipartimento degli Affari dei Veterani aggiunse il simbolo del pentacolo al catalogo ufficiale dei simboli religiosi riconosciuti."}
{"id": "1180315", "revid": "28592", "url": "https://it.wikipedia.org/wiki?curid=1180315", "title": "Turgenev", "text": ""}
{"id": "1180319", "revid": "171091", "url": "https://it.wikipedia.org/wiki?curid=1180319", "title": "Unit\u00e9 des Communes vald\u00f4taines Grand-Combin", "text": "L'Unit\u00e9 des Communes vald\u00f4taines Grand-Combin, denominata fino al 2014 \"Comunit\u00e0 montana Grand Combin\" (in francese \"Communaut\u00e9 de montagne Grand-Combin\"), \u00e8 un ente locale che associa gli 11 comuni della Valpelline e della Valle del Gran San Bernardo.\nPrende il nome dal monte Grand Combin, il quale, sebbene in territorio svizzero, domina la Valpelline.\nScopo e attivit\u00e0.\nSuo scopo principale, ai sensi della legge regionale n 54 del 1998, \u00e8 quello di esercitare delle funzioni in forma associata per conto dei suoi comuni; tali funzioni sono prevalentemente servizi sociali (asilo nido, scuola, animazioni estive per ragazzi, case di riposo ecc.) e territoriali (raccolta rifiuti, gestione del servizio idrico, impianti sportivi, servizi cartografici ecc..) che per la loro natura sono gestiti nel principi di una maggiore efficienza ed efficacia a livello comunitario rispetto ad una loro gestione comunale. Altri servizi esercitati hanno la finalit\u00e0 di promuovere in maniera unitaria il territorio, la cultura e le tradizioni.\nComuni.\nFanno parte dell'Unit\u00e9 Grand-Combin i comuni di: Allein, Bionaz, Doues, Etroubles, Gignod, Ollomont, Oyace, Roisan, Saint-Oyen, Saint-Rh\u00e9my-en-Bosses e Valpelline.\nSede.\nLa sede si trova a Gignod in fraz. Chez Roncoz n\u00b0 29i.\nFanno parte del complesso dell'Unit\u00e9 le sedi distaccate delle microcomunit\u00e0 di Doues, Roisan e Variney (Gignod)."}
{"id": "1180321", "revid": "1342115", "url": "https://it.wikipedia.org/wiki?curid=1180321", "title": "Filippo Corsini", "text": "Carriera.\nAssunto in Rai nel 1997, dopo un breve passaggio in tv in forza all'allora TGS (Testata Giornalistica Sportiva), passa in pianta stabile a Radio Rai nella Redazione sportiva del Giornale Radio. Inizia come inviato, soprattutto nella veste di bordocampista (presente ad esempio in questo ruolo al \"Curi\" per Perugia-Milan, che nel 1999 assegna lo scudetto ai rossoneri) passa poi alla conduzione da studio. Su Radiouno conduce Domenica Sport alla domenica pomeriggio e la trasmissione \"Tutto il calcio minuto per minuto\" al sabato pomeriggio, con lo sdoppiamento della popolare trasmissione dovuto allo spostamento delle partite della Serie B al sabato dalla stagione 2005-2006. Alfredo Provenzali lo design\u00f2 come suo successore alla conduzione domenicale: il 26 agosto 2012 \u00e8 diventato a tutti gli effetti il quarto conduttore nella storia della trasmissione, succedendo oltre che allo stesso Provenzali a Roberto Bortoluzzi e Massimo De Luca.\nA partire dal 2007 ha avuto il ruolo di vice-caporedattore della redazione sportiva guidata per i seguenti dieci anni da Riccardo Cucchi; al pensionamento di quest'ultimo, avvenuto nel 2017, gli succede divenendo il nuovo caporedattore dello sport di Radio Rai."}
{"id": "1180327", "revid": "28592", "url": "https://it.wikipedia.org/wiki?curid=1180327", "title": "Padri e Figli", "text": ""}
{"id": "1180344", "revid": "729019", "url": "https://it.wikipedia.org/wiki?curid=1180344", "title": "Distretto di Salzburg-Umgebung", "text": "Il distretto di Salzburg-Umgebung (indicato anche come Flachgau o Salzburg-Land) \u00e8 un distretto amministrativo dello stato del Salisburghese, in Austria. Il capoluogo \u00e8 Salisburgo, che \u00e8 esterno al territorio distrettuale. I centri maggiori distrettuali sono la citt\u00e0 di Seekirchen ed il comune di Wals-Siezenheim.\nSuddivisione amministrativa.\nIl distretto si suddivide in 37 comuni, di cui 3 con status di citt\u00e0 e 6 con diritto di mercato.\nComuni.\n\"(Popolazione al 15 maggio 2001)\""}
{"id": "1180345", "revid": "1543377", "url": "https://it.wikipedia.org/wiki?curid=1180345", "title": "Dipendenza di Ross", "text": "La dipendenza di Ross comprende un'area dell'Antartide (e altre terre emerse comprese nell'Oceano Australe) rivendicata dalla Nuova Zelanda.\nGeografia.\nIl territorio \u00e8 delimitato da una sezione circolare avente origine al Polo Sud e passante per i meridiani 160\u00b0E e 150\u00b0O. La rivendicazione termina con il parallelo 60\u00b0S. La dipendenza prende il nome da Sir James Clark Ross che ha scoperto, tra gli altri, anche il Mare di Ross.\nLa Dipendenza include parte della Terra della regina Victoria e buona parte della Barriera di Ross. L'Isola di Ross, le Isole Balleny, l'Isola Roosevelt e la piccola Isola di Scott completano la geografia del territorio.\nInsediamenti.\nLa base scientifica Scott (Nuova Zelanda) e la Stazione McMurdo (USA) formano attualmente gli unici insediamenti permanenti sul territorio. Una pista di neve e, a seconda delle condizioni climatiche e del periodo dell'anno, due piste di ghiaccio all'aeroporto di campo Williams garantiscono una piena accessibilit\u00e0 alle strutture sia agli aerei con carrello \"tradizionale\" che a quelli con carrello a slitta per tutto l'arco dell'anno.\nGiurisdizione.\nIl governo britannico ha preso possesso del territorio nel 1923 assegnandone la gestione al dominion della Nuova Zelanda. In base a quanto stabilito dal trattato antartico, siglato anche dalla Nuova Zelanda, nessun paese pu\u00f2 rivendicare la sovranit\u00e0 sui territori del continente antartico. Se la rivendicazione fosse possibile (anche se relativamente piccola se comparata con quelle degli altri paesi), la \"Dipendenza di Ross\" sarebbe il pi\u00f9 esteso territorio della Nuova Zelanda, pi\u00f9 esteso dell'Isola del Nord e dell'Isola del Sud messe assieme.\nIl governatore generale della Nuova Zelanda ha competenza anche per il territorio di Ross. Ufficiali del governo visitano la dipendenza di Ross con cadenza almeno annuale.\nVerso la fine degli anni ottanta una nave di ricerca non governativa britannica, la \"Southern Quest\" affond\u00f2 nel mare di Ross. Elicotteri della United States Coast Guard salvarono l'equipaggio portandolo nella stazione McMurdo. I sopravvissuti (tra cui alcuni neozelandesi) denunciarono \"abusi verbali\" da parte del comandante della base. L'indignazione dell'opinione pubblica neozelandese spinse il governo di Wellington ad emettere una protesta formale dichiarando che \"cittadini neozelandesi che si trovano in territorio neozelandese possono essere interrogati da autorit\u00e0 neozelandesi\".\nNel 2006 la polizia neozelandese dichiar\u00f2 che un difetto di giurisdizione gli impediva di obbligare un teste statunitense che soggiornava nella \"dipendenza di Ross\" a testimoniare per il caso del presunto omicidio per avvelenamento di Rodney Marks avvenuto al Polo Sud.\nBandiera.\nAttualmente la bandiera nazionale della Nuova Zelanda \u00e8 l'unico vessillo utilizzato nella \"Dipendenza di Ross\", con l'unica eccezione della bandiera postale neozelandese presente presso l'ufficio postale della base Amundsen-Scott. Tuttavia il vessillogista neozelandese James Dignan ha comunque disegnato una bandiera che \u00e8 stata utilizzata nella Dipendenza in modo non ufficiale.\nFrancobolli.\nDurante la spedizione britannica del 1908 le poste neozelandesi sovrascrissero 23.492 francobolli con il nome dell'epoca della Dipendenza: Terra di re Edward VII. Lo stesso Ernest Shackleton, capo spedizione, giur\u00f2 come postino.\nAnni dopo il New Zealand Post Office ha emesso francobolli sotto la denominazione \"Ross Dependency\" per essere utilizzati dagli scienziati stanziati nella dipendenza. L'emissione di francobolli venne sospesa nel 1987 dopo che l'ufficio postale alla base Amundsen-Scott venne chiuso a causa di una politica di razionalizzazione dei costi. Le richieste dei collezionisti spinsero per\u00f2 la Nuova Zelanda a riprendere le emissioni nel 1994."}
{"id": "1180346", "revid": "1573940", "url": "https://it.wikipedia.org/wiki?curid=1180346", "title": "Chromodoris quadricolor", "text": "Chromodoris quadricolor () \u00e8 un mollusco nudibranchio della famiglia Chromodorididae.\nDescrizione.\nIl corpo \u00e8 di colore blu-azzurro, con righe nere lungo il corpo, bordi del mantello bianco-giallo e arancio. Rinofori, branchie e organi riproduttori sono di colore giallo-scuro o arancio-scuro. Non supera di solito i 4\u00a0cm.\nBiologia.\nSi nutre di spugne della specie \"Latrunculia magnifica\".\nDistribuzione e habitat.\nNativa dall'oceano Indiano e del mar Rosso, la specie \u00e8 stata avvistata anche nel mar Mediterraneo."}
{"id": "1180348", "revid": "78273", "url": "https://it.wikipedia.org/wiki?curid=1180348", "title": "Flachgau", "text": ""}
{"id": "1180350", "revid": "78273", "url": "https://it.wikipedia.org/wiki?curid=1180350", "title": "Salzburg-Umgebung", "text": ""}
{"id": "1180351", "revid": "78273", "url": "https://it.wikipedia.org/wiki?curid=1180351", "title": "Salzburg-Land", "text": ""}
{"id": "1180352", "revid": "3082", "url": "https://it.wikipedia.org/wiki?curid=1180352", "title": "Flavio Ricomero", "text": ""}
{"id": "1180354", "revid": "1566286", "url": "https://it.wikipedia.org/wiki?curid=1180354", "title": "Lux Film", "text": "La Lux Film fu una delle pi\u00f9 importanti case cinematografiche italiane.\nStoria.\nFondata a Torino nel 1935, poi trasferita a Roma nel 1940, con l'incarico a Valentino Brosio di organizzatore generale e direttore delle produzioni. Faceva capo a Riccardo Gualino, attraverso il suo Procuratore Mario Palombi e l'Amministratore delegato Guido Maggiorino Gatti, che toccato da vicende finanziarie negative e divenuto inviso al Regime fascista, era interdetto dalle attivit\u00e0 imprenditoriali. Tramite consociate francesi tuttavia Gualino continu\u00f2 a interessarsi di affari e oltre a presiedere la societ\u00e0 Rumianca intraprese attivit\u00e0 nel campo cinematografico. \nNel 1947 la societ\u00e0 fu trasformata in S.p.A. con un capitale di Lit. 250.000.000, per arrivare a Lit. 1.200.000.000 nel 1952.\nNegli anni a cavallo della seconda guerra mondiale e in quelli successivi (all'incirca dal 1939 al 1955) occup\u00f2 un ruolo fondamentale nel campo della cinematografia italiana, producendo anche autentici capolavori, sia pure frammisti a produzioni commerciali.\nFederico Fellini collabor\u00f2 come sceneggiatore.\nCon la Lux Film collaborarono, formandosi una esperienza fondamentale, due dei pi\u00f9 famosi futuri produttori: Carlo Ponti e Dino De Laurentiis. In una fase successiva l'espressione \"Prodotto da Ponti - De Laurentis per la Lux Film\", \"distribuito da Lux Film\" divennero espressioni frequenti. Cos\u00ec ad esempio il film \"Europa '51\" di Roberto Rossellini fu prodotto da \"Ponti - De Laurentiis Cinematografica\" e distribuito in Italia da \"Lux Compagnie Cin\u00e9matographique de France\".\nL'attivit\u00e0.\nFilm.\nProduzioni.\nLa produzione complessiva \u00e8 indicata in cento film di cui la met\u00e0 insieme alla consociata \"Lux Compagnie Cin\u00e9matographique de France\":\nDocumentari.\nTra i documentari si segnalano quelli realizzati da:"}
{"id": "1180361", "revid": "767487", "url": "https://it.wikipedia.org/wiki?curid=1180361", "title": "Unione Sportiva Alessandria Calcio 1912 2006-2007", "text": "Questa pagina raccoglie le informazioni riguardanti l'Unione Sportiva Alessandria Calcio 1912 nelle competizioni ufficiali della stagione 2006-2007.\nStagione.\nMalgrado i favori del pronostico, l'Alessandria fall\u00ec per il secondo anno consecutivo ogni obiettivo (Coppa Italia, promozione in Serie C2, play-off); fu un'annata contrassegnata da incertezze per i continui cambiamenti nello staff tecnico e per la contestazione della dirigenza da parte dei tifosi. Il primo problema sorse gi\u00e0 in estate, quando l'allenatore designato, Claudio Gabetta, prefer\u00ec accasarsi al Teramo, in Serie C1. La societ\u00e0 ripieg\u00f2 dunque in fretta sull'ex Savona Felice Tufano; la campagna acquisti non fu particolarmente brillante e gi\u00e0 ai primi di ottobre la squadra, eliminata dalla Coppa ed evidentemente impacciata in campionato, perse atto delle dimissioni del direttore sportivo Berago. Il ritorno di Ivano Della Morte e l'ingaggio di Emilio Belmonte non migliorarono la situazione; gi\u00e0 in dicembre, mese in cui Tufano fu rimpiazzato dall'ex allenatore del Brescello Azzali (quinto allenatore dell'Alessandria, escluso Gabetta, in un anno e mezzo), la squadra aveva perso ogni velleit\u00e0 di primato.\nI mesi successivi furono quelli di una vana rincorsa al quinto posto, fallita all'ultima giornata dopo la sconfitta interna contro il Voghera. Anche i primi due derby giocati contro il in un campionato dilettantistico furono avari di soddisfazioni.\nMaglie e sponsor.\nIl fornitore ufficiale di materiale tecnico per la stagione 2006-2007 fu Garman, mentre lo sponsor di maglia fu It.Caff\u00e8, con il marchio Caf\u00e8 Sol.\nOrganigramma societario.\nArea direttiva\nArea organizzativa\nArea tecnica\nArea sanitaria"}
{"id": "1180363", "revid": "1573940", "url": "https://it.wikipedia.org/wiki?curid=1180363", "title": "Nembrotha purpureolineata", "text": "Nembrotha purpureolineata \u00e8 un mollusco nudibranchio della famiglia Polyceridae."}
{"id": "1180366", "revid": "121405", "url": "https://it.wikipedia.org/wiki?curid=1180366", "title": "Teorema di finitezza", "text": ""}
{"id": "1180370", "revid": "1442080", "url": "https://it.wikipedia.org/wiki?curid=1180370", "title": "Ricomere", "text": "Vita.\nOrigini e battaglia di Adrianopoli.\nEra lo zio di Arbogaste, un altro generale romano di origine franca; spos\u00f2 Ascyla, da cui ebbe Teodimiro, re dei Franchi.\nNel 377 era \"comes domesticorum\" dell'imperatore romano Graziano in Gallia, quando venne destinato a condurre i rinforzi per l'esercito orientale dell'imperatore Valente in Tracia, dove erano sconfinati i Visigoti. Combatt\u00e9 nella battaglia dei Salici (377).\nQuando Valente giunse nella piana di Adrianopoli per affrontate i Visigoti di Fritigerno, Ricomere tent\u00f2 di convincerlo di non dare battaglia prima dell'arrivo dei rinforzi di Graziano; a seguito della richiesta del capo goto di ostaggi come pegno per la pace, Ricomere si offr\u00ec volontario e si mosse con gli altri ostaggi per raggiungere il campo goto. Alcuni reparti dell'esercito romano attaccarono senza attendere gli ordini e la battaglia di Adrianopoli (378) inizi\u00f2, sorprendendo Ricomere dietro le linee nemiche. Il generale franco riusc\u00ec a salvarsi, ma la battaglia fu disastrosa per i Romani, che persero moltissimi uomini e ufficiali, tra cui Valente stesso.\nMagno Massimo ed Eugenio.\nNel 383 era generale nella porzione orientale dell'impero, col titolo di \"magister militum per Orientem\"; l'anno successivo divenne console. Nel 388 venne inviato dall'imperatore Teodosio I contro l'usurpatore Magno Massimo: assieme al nipote Arbogaste e ai generali Promoto e Timasio, lo sconfisse nella battaglia della Sava. Quello stesso anno divenne \"comes et magister utriusque militiae\", comandante supremo dell'esercito orientale, fino alla sua morte, avvenuta nel 393.\nRicomere era interessato alla letteratura, ed era conoscente di retori quali Libanio e Agostino, di letterati come Simmaco e Flaviano; fu Ricomere a far conoscere il retore Eugenio al nipote Arbogaste, il \"magister militum\" d'Occidente, che cercava un tutore per l'imperatore Valentiniano II. Dopo la morte di Valentiniano (392), Arbogaste elev\u00f2 al trono Eugenio: Teodosio I (393) chiese a Ricomere di comandare il contingente di cavalleria dell'esercito mandato a combattere i due ribelli, ma Ricomere mor\u00ec lungo il viaggio."}
{"id": "1180377", "revid": "287204", "url": "https://it.wikipedia.org/wiki?curid=1180377", "title": "Alfonso d'Aviz", "text": "Origine familiare.\nFiglio primogenito del re del Portogallo, Giovanni (figlio terzogenito del re del Portogallo Alfonso V e di sua moglie, Isabella di Coimbra, figlia del duca di Coimbra e reggente del regno del Portogallo, Pietro d'Aviz e di Isabella di Urgell e Aragona, figlia del conte Giacomo II di Urgell) e di sua moglie Eleonora di Viseu, figlia di Ferdinando d'Aviz e della moglie Beatrice del Portogallo, (figlia di don Giovanni del Portogallo e di Isabella di Braganza, figlia del futuro duca di Braganza, Alfonso, e di Beatriz Pereira de Alvim, l'unica figlia di Nuno \u00c1lvares Pereira, conestabile del regno e conte di Arraiolos, Barcelos e Our\u00e9m, e di sua moglie Leonor de Alvim).\nBiografia.\nNel 1481, alla morte di suo nonno Alfonso V, il padre, Giovanni assunse la corona del Portogallo come Giovanni II.\nNel 1483, gli nacque un fratellino, Giovanni che visse solo pochi giorni.\nIl matrimonio.\nAlfonso spos\u00f2 la principessa Isabella di Trast\u00e1mara, figlia di Ferdinando II, re di Aragona, e della regina di Castiglia, Isabella I, nonch\u00e9 sorella dell'erede al trono dei regni di Aragona e Castiglia, il principe delle Asturie, Giovanni e di Giovanna, la futura regina di Castiglia, che pass\u00f2 alla storia come \"Giovanna la Pazza\".Comunque Isabella era la seconda nella linea di successione ai troni di Castiglia ed Aragona e la cosa preoccupava i re cattolici, perch\u00e9 se il principe delle Asturie, che era gracilino, non fosse arrivato all'et\u00e0 adulta i tre regni si sarebbero riuniti sotto la guida portoghese.\nLa morte.\nLe cose per\u00f2 andarono diversamente, Alfonso mor\u00ec in circostanze misteriose per una caduta da cavallo durante una passeggiata lungo le sponde del Tago.\nSi ipotizz\u00f2 anche l'assassinio politico, ma ci\u00f2 non fu mai provato.\nAlfonso fu molto amato dal padre che in suo onore chiam\u00f2 \"Pr\u00edncipe\" l'isola pi\u00f9 piccola dell'arcipelago di S\u00e3o Tom\u00e9 e Pr\u00edncipe, che, nel 1493, iniziarono ad essere colonizzate da \u00c1lvaro de Caminha.\nLa successione.\nCon la morte di Alfonso, il padre, Giovanni II rimase senza eredi legittimi ma aveva avuto un figlio da Anna de Mendon\u00e7a, una delle dame di compagnia della sua matrigna, Giovanna, \"la Beltraneja\": Giorgio di Lencastre (1481-1550).Giovanni cerc\u00f2 di legittimare il figlio per poter avere un successore, ma la regina Eleonora si oppose molto tenacemente ed obblig\u00f2 il marito ad una soluzione di compromesso: l'erede al trono sarebbe stato il fratello minore di Eleonora, Emanuele, che avrebbe sposato la vedova di Alfonso, Isabella d'Aragona che nel frattempo era rientrata in Castiglia."}
{"id": "1180382", "revid": "324026", "url": "https://it.wikipedia.org/wiki?curid=1180382", "title": "Nehru-Gandhi", "text": "La famiglia Nehru-Gandhi (in devanagari \"\u0928\u0947\u0939\u0930\u0942-\u0917\u093e\u0902\u0927\u0940 \u092a\u0930\u093f\u0935\u093e\u0930\") \u00e8 un'importante famiglia di politici indiani che tradizionalmente domina il partito del Congresso Nazionale Indiano e l'intera politica indiana.\nLa \"dinastia\", iniziata con Motilal Nehru, ha visto tre suoi membri succedersi nella carica di Primo ministro dell'India: il figlio di Motilal Jawaharlal Nehru (dal 1947 al 1964), sua figlia Indira Gandhi (1966-1977 e 1980-1984), e il figlio di quest'ultima Rajiv Gandhi (1984-1989).\nIl cognome Gandhi non \u00e8 riconducibile al pi\u00f9 famoso Mahatma Gandhi, ma al marito di Indira, Feroze Gandhi, il quale non aveva alcun legame di parentela con il Mahatma. \nStoria.\nLa \"dinastia\" \u00e8 iniziata con l'avvocato Motilal Nehru, che fu presidente del Congresso Nazionale Indiano nel 1919-1920.\nIl figlio Jawaharlal Nehru divenne Primo ministro dell'India indipendente, dal 1947 al 1964. Alla sua morte, sal\u00ec alla guida del partito la sua unica figlia, Indira Nehru, che aveva sposato il politico Feroze Gandhi, anche lui attivo nel movimento d'indipendenza indiano, ma non parente del famoso Mahatma Gandhi. Indira fu primo ministro dal 1966 al 1977 e poi nuovamente dal 1980 al 1984, quando fu assassinata dalle sue guardie del corpo sikh.\nLe succedette quindi il figlio maggiore, Rajiv Gandhi, che rest\u00f2 primo ministro dal 1984 al 1989. Anche Rajiv venne ucciso, nel 1991, in un attentato dalle Tigri Tamil, durante la campagna elettorale.\nLa famiglia Gandhi \u00e8 stata quindi assente dalla politica indiana fino al 1998, quando Sonia Maino, vedova di Rajiv, di nascita italiana, divenne presidente del partito e, dopo le elezioni parlamentari indiane del 1999, leader dell'opposizione. Da presidente del partito, Sonia guid\u00f2 quindi il Congresso a un'inaspettata vittoria alle successive elezioni del 2004, ma rinunci\u00f2 all'incarico di primo ministro in favore di Manmohan Singh.\nAlle stesse elezioni del 2004, fu inoltre eletto per la prima volta in parlamento il figlio di Rajiv e Sonia, Rahul Gandhi; Rahul \u00e8 quindi il candidato a primo ministro per il Congresso nelle elezioni parlamentari indiane del 2014."}
{"id": "1180383", "revid": "729019", "url": "https://it.wikipedia.org/wiki?curid=1180383", "title": "Il lavoro dell'attore sul personaggio", "text": "Il lavoro dell'attore sul personaggio (\"Rabota aktera nad rol'ju\") \u00e8 una raccolta di studi critici ed appunti raccolti da Konstantin Sergeevi\u010d Stanislavskij pubblicata postuma nel 1957.\nIl testo rappresenta un approfondimento del primo lavoro, \"Il lavoro dell'attore su se stesso\", che \u00e8 complementare per uno studio dell'arte della recitazione e della messa in scena. Stanislavskij affront\u00f2 dapprima il problema della preparazione dell'attore, per poi concentrarsi sul lavoro di quest'ultimo sul testo e sull'allestimento. \nLa storia della stesura dell'opera \u00e8 molto tormentata: concepito come quarto volume di una serie di saggi e studi sulla recitazione teatrale (i volumi previsti, non tutti realizzati, erano sette), non fu mai terminato per l'enorme mole di materiali continuamente raccolti da Stanislavskij in oltre vent'anni e mai organizzati in maniera omogenea."}
{"id": "1180384", "revid": "1543377", "url": "https://it.wikipedia.org/wiki?curid=1180384", "title": "Alessandro Matri", "text": "Biografia.\nNasce il 19 agosto 1984 a Sant'Angelo Lodigiano e cresce nel paese di Graffignana in provincia di Lodi. La prima passione non \u00e8 per il pallone bens\u00ec per il ciclismo. Matri correva per il Pedale Graffignanino, prometteva bene, come testimoniano le medaglie che ha vinto, per\u00f2 una caduta violenta dalla bici lo porta a un cambiamento di progetti sportivi per il futuro. In accordo con i genitori, abbandona le due ruote e sceglie di concentrare le proprie energie sul calcio.\nIncomincia la carriera calcistica nella squadra della Virtus Don Bosco di Graffignana per poi passare al Fanfulla su segnalazione di un dirigente che lo vide giocare. All'et\u00e0 di 11 anni, in seguito alla segnalazione dell'osservatore Ruben Buriani, passa nelle giovanili del , dove rimarr\u00e0 fino all'et\u00e0 di 20 anni.\nDal marzo 2009 \u00e8 legato sentimentalmente a Federica Nargi, ex velina di \"Striscia la notizia\", dalla quale ha avuto due figlie, Sofia, nata il 26 settembre 2016, e Beatrice, nata il 16 marzo 2019.\nCaratteristiche tecniche.\nCentravanti puro, amava muoversi lungo la profondit\u00e0 del campo, e spiccava per qualit\u00e0 dei movimenti offensivi e dei tempi di inserimento. Dotato di spirito di sacrificio, era anche abile nel pressing.\nCarriera.\nGiocatore.\nClub.\nMilan e i vari prestiti.\nOttiene il suo esordio, da titolare, in Serie A il 24 maggio 2003 durante la trasferta persa, per 4-2, contro il disputando 70 minuti di gioco per poi essere sostituito dal compagno di squadra Roberto Bortolotto. Nella sua prima stagione da professionista ottiene una sola presenza mentre nella seconda non scender\u00e0 mai in campo disputando le sue partite nella Primavera del Milan.\nSi mette successivamente in mostra in Serie C1, in prestito, con le maglie di nella stagione 2004-2005 (36 presenze e 5 gol) e nella stagione 2005-2006 (35 presenze e 14 gol).\nNell'estate del 2006 passa al di mister Acori, in Serie B, con la formula del prestito. In questa stagione, nonostante la presenza di attaccanti pi\u00f9 esperti come Ricchiuti, Jeda e Moscardelli, riesce a ritagliarsi uno spazio importante. Matri chiude il campionato con quattro reti all'attivo, tutte siglate nel girone di ritorno, tra cui la sua prima doppietta in carriera sul campo del e il gol che ha deciso il derby romagnolo contro il .\nCagliari.\nL'11 giugno 2007 met\u00e0 del suo cartellino viene acquistato dal . Ha esordito con la maglia rossobl\u00f9 il 26 agosto seguente, andando subito a segno nella prima giornata di campionato contro il . Nonostante alcuni gol nell'arco della stagione, Matri viene spesso relegato in panchina dall'allenatore Davide Ballardini, che gli preferisce il compagno di reparto Acquafresca. Tuttavia, il giorno dopo il divorzio tra la societ\u00e0 sarda e il tecnico ravennate, il Cagliari riscatta l'altra met\u00e0 del suo cartellino per 2,3 milioni di euro. Il 24 febbraio 2008 decide la gara con la , segnando nell'occasione il 1000\u00ba gol dei sardi in A.\nNella prima parte della stagione successiva Matri non riesce ancora a ritagliarsi uno spazio da titolare nella compagine sarda, che lo vede spesso partire dalla panchina. Tuttavia, nel girone di ritorno, l'attaccante lodigiano mette a segno sei gol, risultando essere il terzo miglior cannoniere della squadra dopo Acquafresca e Jeda.\nL'annata 2009-2010 comincia sulla falsariga della precedente per Matri che, inizialmente, parte dalla panchina. Tuttavia, dopo la cessione di Robert Acquafresca, riesce a guadagnare nel giro di poche settimane il posto da titolare. Il 13 dicembre 2009, dopo 16 partite, riesce anche a eguagliare il record di Gigi Riva di sette match consecutivi a segno. Termina la stagione con 13 gol messi a segno, stabilendo il proprio record personale.\nComincia la stagione 2010-2011 con una doppietta, realizzata l'11 settembre 2010 contro la nella gara giocata al Sant'Elia e vinta per 5-1. In totale l'attaccante realizza quattro doppiette, con un bottino complessivo di 11 reti. Con 36 marcature, inoltre, risulta essere al quinto posto nella classifica dei migliori marcatori di sempre in massima serie con la maglia del Cagliari.\nJuventus.\nIl 31 gennaio 2011 viene ufficializzato il suo trasferimento alla con la formula del prestito oneroso (2,5 milioni di euro) con diritto di riscatto fissato a 15,5 milioni di euro. L'esordio con la maglia bianconera arriva il 2 febbraio seguente, nella trasferta di che vede la Juventus perdere per 2-1. Tre giorni dopo torna a Cagliari da avversario e realizza i suoi primi due gol con la maglia della Juventus, nella partita terminata sul punteggio di 3-1 per i bianconeri. Il 13 febbraio seguente, invece, esordisce con la maglia bianconera allo Stadio Olimpico di Torino, segnando con un colpo di testa il gol che ha permesso alla Juve di vincere il derby d'Italia contro l' per 1-0. Termina la sua stagione con 20 gol segnati (11 in rossobl\u00f9 e 9 in bianconero), battendo il record personale dell'anno prima.\nRiscattato dalla Juventus, nella stagione successiva conquista il suo primo scudetto, ottenuto il 6 maggio 2012, con una giornata d'anticipo, nella partita giocata sul campo neutro di Trieste contro il Cagliari e vinta per 2-0. Conclude la stagione con 10 reti, di cui una nell'1-1 contro il Milan del 25 febbraio 2012.\nLa stagione 2012-2013 inizia con la conquista della Supercoppa italiana, arrivata l'11 agosto 2012 allo Stadio nazionale di Pechino grazie alla vittoria per 4-2 contro il .\nIl 19 settembre 2012 esordisce nelle competizioni UEFA per club, in occasione della partita di Champions League pareggiata per 2-2 in casa del Chelsea. Il 29 settembre seguente arriva anche il suo primo gol stagionale, nel corso della partita casalinga vinta per 4-1 contro la . Il 12 febbraio 2013 segna la sua prima rete nella massima competizione europea per club, durante la partita esterna vinta per 3-0 contro il , valevole per gli ottavi di finale della competizione.\nIl 5 maggio successivo, grazie alla vittoria interna della Juventus sul per 1-0, vince (con tre giornate d'anticipo) il secondo scudetto consecutivo.\nIl 18 agosto aggiunge al suo palmar\u00e8s un'altra Supercoppa italiana, battendo in finale la allo Stadio Olimpico di Roma; Matri, tuttavia, non scende in campo nella partita terminata 4-0 per i bianconeri.\nRitorno al Milan, Fiorentina e Genoa.\nIl 30 agosto 2013 viene ufficializzato il suo ritorno al per 11 milioni di euro. Torna a vestire la maglia rossonera il 1\u00ba settembre seguente, in occasione della partita interna vinta per 3-1 contro il Cagliari, sua ex squadra. Il 27 ottobre 2013 arriva il suo primo e unico gol con la societ\u00e0 milanese, nel corso della trasferta persa per 3-2 contro il .\nDopo 19 presenze e 1 rete con i \"rossoneri\", il 15 gennaio 2014 viene ufficializzato il suo prestito dal Milan alla fino al termine della stagione. Esordisce in maglia viola il 19 gennaio seguente, realizzando una doppietta nella partita di campionato -Fiorentina (0-3). Il 20 febbraio esordisce in Europa League nella gara di andata dei sedicesimi di finale contro l'Esbjerg, segnando anche il primo gol per i viola che si imporranno sugli avversari per 1-3. Chiude la stagione con i viola con 21 presenze e 5 reti.\nFinito il prestito in Toscana, fa inizialmente ritorno al Milan che l'11 luglio 2014 lo cede nuovamente in prestito, stavolta al . Con la maglia rossobl\u00f9 esordisce in campionato il 14 settembre in trasferta a Firenze proprio contro la sua ex squadra subentrando nel secondo tempo a Mauricio Pinilla. Il 24 settembre, nella quarta giornata di campionato, sigla le sue prime due reti con la maglia dei grifoni (al 35' e al 48') nella gara - (2-2). Il 5 ottobre siglando la rete della vittoria nella trasferta vinta 2-1 contro il . Complessivamente con i \"rossobl\u00f9\" colleziona 17 presenze e 7 gol.\nRitorno alla Juventus.\nIl 2 febbraio 2015, ritorna alla con la modalit\u00e0 del prestito gratuito per 6 mesi con 2,5 milioni di euro di stipendio lordo pagato per met\u00e0 dal Milan. Qui ritrova Stefano Sturaro con il quale ha giocato a Genova nei sei mesi precedenti e Massimiliano Allegri che lo ha gi\u00e0 allenato sia al Cagliari sia al Milan e nutre grande stima nei suoi confronti. Il 7 aprile, in occasione della semifinale di Coppa Italia tra Fiorentina e Juventus, segna il gol dello 0-1 del complessivo 0-3 che porta la Juventus in finale.\nIl 20 maggio, una sua rete risolve la finale di Coppa Italia all'Olimpico contro la . Il gol decisivo del 2-1 durante i tempi supplementari, al minuto 97, consegna la decima Coppa Italia alla Juventus. Chiude il semestre bianconero con 9 presenze e 2 gol.\nLazio, Sassuolo, Brescia e ritiro.\nTornato al Milan nell'estate 2015, il successivo 31 agosto passa in prestito alla per un anno. L'esordio arriva il 13 settembre successivo dove mette a segno anche una doppietta nella partita casalinga vinta, proprio per 2-0, contro l'. Conclude la stagione e il prestito alla Lazio con un totale di 31 presenze e 7 reti. A fine stagione rientra al Milan.\nIl 16 agosto 2016 viene ceduto a titolo definitivo al . Segna il suo primo gol in neroverde il 23 ottobre, durante la nona giornata di serie A, contro il al Dall'Ara, fissando il risultato sull'1-1. Sigla la sua prima doppietta in nero verde il 15 gennaio 2017 contro il Palermo. Una settimana dopo, contro il Pescara, Matri segna il gol pi\u00f9 veloce del campionato dopo appena un minuto di gioco; nella stessa partita va poi nuovamente a segno, siglando cos\u00ec la sua seconda doppietta consecutiva. In tre anni con i neroverdi mette a referto 82 presenze e 14 gol.\nIl 2 settembre 2019 passa in prestito al , neopromosso in Serie A. Il 31 gennaio 2020, dopo sole 8 presenze in campionato, torna anticipatamente al Sassuolo prima di restare svincolato.\nIl 6 maggio 2020 annuncia il suo ritiro dal calcio giocato.\nNazionale.\nIl 6 febbraio 2011 viene convocato per la prima volta in nazionale, da parte del CT Cesare Prandelli, in vista dell'amichevole del 9 febbraio seguente contro la (1-1), nella quale tuttavia non viene impiegato. Nel seguente mese di marzo, viene ancora una volta convocato in azzurro per le gare in trasferta contro la (0-1) e l' (0-2). Esordisce proprio in quest'ultima gara, subentrando al 61' della ripresa a Giuseppe Rossi, e segnando la rete dello 0-2 finale per gli azzurri su assist di Sebastian Giovinco.\nDopo il ritiro.\nUna volta ritiratosi dal calcio giocato, Matri intraprende la carriera dirigenziale diventando nel settembre 2020 collaboratore di Igli Tare, direttore sportivo della , sua ex squadra da calciatore; nel frattempo segue il corso da direttore sportivo della FIGC. Dopo appena una stagione, l'ex attaccante biancoceleste decide di interrompere l'esperienza dirigenziale con il club romano per intraprendere un nuovo percorso.\nDopo l\u2019addio alla Lazio, nel luglio 2021 viene presentato come uno dei volti nuovi di DAZN, la piattaforma che trasmetter\u00e0, tra le altre cose, le gare della Serie A, Serie B, Europa League e Conference League. Dopo aver conseguito la qualifica da direttore sportivo il 19 luglio, il 14 ottobre dello stesso anno consegue anche quella da allenatore UEFA A a Coverciano che consente di allenare tutte le selezioni giovanili e le squadre femminili, le prime squadre fino alla Serie C oltre a poter essere tesserato come allenatore in seconda sia in Serie B che in Serie A.\nStatistiche.\nPresenze e reti nei club.\n\"Statistiche aggiornate al 26 marzo 2020.\""}
{"id": "1180385", "revid": "30297", "url": "https://it.wikipedia.org/wiki?curid=1180385", "title": "Traffic Festival", "text": ""}
{"id": "1180387", "revid": "52463", "url": "https://it.wikipedia.org/wiki?curid=1180387", "title": "Hinoi team", "text": ""}
{"id": "1180389", "revid": "1982", "url": "https://it.wikipedia.org/wiki?curid=1180389", "title": "Provincia di Gran Canaria", "text": ""}
{"id": "1180393", "revid": "307923", "url": "https://it.wikipedia.org/wiki?curid=1180393", "title": "Troyes AF", "text": ""}
{"id": "1180394", "revid": "110157", "url": "https://it.wikipedia.org/wiki?curid=1180394", "title": "Division 1 1977-1978", "text": "La Division 1 1977-1978 \u00e8 stata la 40\u00aa edizione della massima serie del campionato francese di calcio, disputato tra il 3 agosto 1977 e il 2 maggio 1978 e concluso con la vittoria del , al suo terzo titolo.\nCapocannoniere del torneo \u00e8 stato Carlos Bianchi () con 37 reti.\nStagione.\nAvvenimenti.\nDopo l'iniziale dominio del neopromosso , a punteggio pieno per le prime cinque gare, per tutto il girone di andata si assistette ad un continuo alternarsi al comando della classifica fra il e i monegaschi stessi, interrotto dall': sfruttando anche i risultati positivi negli scontri diretti con le due contendenti principali, l\"OM\" concluse il girone di andata solo al comando.\nI marsigliesi si confermarono capolisti anche alla fine dell'anno solare, ma una serie di risultati negativi conseguiti nel mese di gennaio lasciarono il via libera al Nizza e al Monaco, che ripresero il duello interrotto poche giornate prima. Nel frattempo erano emersi i campioni in carica del , in sostituzione del Nizza che, in seguito a una crisi di risultati, si defil\u00f2 dalla lotta per il titolo sino a concludere quasi a centroclassifica. Primi per diverse giornate, i \"Canaris\" lottarono per il titolo contro l'Olympique Marsiglia, il Monaco e lo fino alla penultima giornata, quando i monegaschi approfittarono di dei risultati favorevoli (pareggio di Strasburgo e Nantes, nonch\u00e9 sconfitta dell'Olympique Marsiglia contro squadre in lotta per non retrocedere) per passare in testa. All'ultima giornata, una vittoria contro un ancora in corsa per la vittoria della Coppa UEFA consegn\u00f2 ai monegaschi il terzo titolo nazionale: la squadra divenne il terzo caso di neopromossa vincitrice del campionato francese, eguagliando il record del nel 1949-50 e del nel 1963-64.\nI risultati della penultima giornata furono decisivi anche per i verdetti in chiave europea: perdendo contro il l'Olympique Marsiglia si vide tagliato fuori anche dalla qualificazione in Coppa UEFA: assieme al Nantes ne trasse vantaggio lo Strasburgo, neopromossa rivelazione del torneo.\nUn graduale calo di rendimento nel girone di ritorno risucchi\u00f2 il nella zona bassa della classifica; malgrado un disperato tentativo di rimonta nel finale, culminato con l'aggancio dell' all'ultima giornata, una peggiore differenza reti condann\u00f2 i \"sang et or\" alla retrocessione a soli dodici mesi dal secondo posto in campionato. In una condizione analoga si trov\u00f2 il , cui non bast\u00f2 il risultato di prestigio contro l'Olympique Marsiglia della penultima giornata per superare le concorrenti. Chiuse la classifica il , ultimo in solitaria dall'undicesima giornata ed uscito dalla lotta per la salvezza gi\u00e0 durante il girone di ritorno.\nClassifica finale.\nLegenda:\nNote:\nIn caso di arrivo di due o pi\u00f9 squadre a pari punti, la graduatoria verr\u00e0 stilata secondo la \"classifica avulsa\" tra le squadre interessate che prevede, in ordine, i seguenti criteri:\nStatistiche.\nSquadre.\nPrimati stagionali.\nSquadre\nArbitri.\nDi seguito \u00e8 indicata, in ordine alfabetico, la lista dei 21 arbitri che presero parte alla Division 1 1977-1978. Tra parentesi \u00e8 riportato il numero di incontri diretti."}
{"id": "1180396", "revid": "729019", "url": "https://it.wikipedia.org/wiki?curid=1180396", "title": "Guanto d'arme", "text": "Il guanto d'arme (\"Kampfhandschuh\" in lingua tedesca, \"Gauntlet\" in lingua inglese) \u00e8 un guanto rinforzato o composto da sezioni metalliche utilizzato per proteggere la mano, il polso e, negli esemplari di maggiori dimensioni, l'avambraccio del portatore. In Europa, venne sviluppato a partire dal XIII secolo, evolvendo nel guanto d'arme a piastre di metallo articolate sia nella variante a \"dita unite\" (mittene) sia nella variante a \"dita libere\" poi (XVI secolo) passata in uso alle forze di cavalleria pesante armate di pistola a ruota (raitri, corazzieri, ecc.). In Giappone il guanto d'arme rest\u00f2 invece sempre al gradino evolutivo della \"cotta mista\", con componenti a lamina metallica sovrapposti direttamente su una sottile maglia di ferro.\nStoria.\nIl guanto d'arme fu un'invenzione precipua del periodo medievale.\nSi tratta infatti di una tipologia di arma bianca da difesa completamente assente dalle panoplie dell'Antichit\u00e0. A quel tempo, infatti, i manufatti in cuoio e metallo destinati alla copertura della mano, del polso e dell'avambraccio avevano \"in primis\" un campo d'applicazione sportivo e non bellico e, secondariamente, una vocazione pi\u00f9 offensiva che difensiva: il \"caestus\", antenato dei Guanti da boxe, tanto quanto il \"myrmex\" e gli \"sphairai\" erano infatti guantoni orlati di metallo destinati a ferire il pugile avversario.\nPrecisazione etimologica.\nIn lingua inglese, il vocabolo indicante il guanto d'arme, \"gauntlet\", vale anche ad indicare il guanto utilizzato in falconeria per proteggere il braccio del falconiere dagli artigli del rapace."}
{"id": "1180399", "revid": "320578", "url": "https://it.wikipedia.org/wiki?curid=1180399", "title": "FC Schaffhausen", "text": ""}
{"id": "1180400", "revid": "1149807", "url": "https://it.wikipedia.org/wiki?curid=1180400", "title": "Big X", "text": " \u00e8 una serie manga fantascientifica creata da Osamu Tezuka e pubblicata tra il 1963 e il 1966. La storia si basa sugli esperimenti condotti dai nazisti sul finire della seconda guerra mondiale per creare armi segrete. Una serie televisiva anime da 59 episodi basata sul fumetto e prodotta dallo studio Tokyo Movie Shinsha \u00e8 stata trasmessa dal 3 ottobre 1964 al 27 settembre 1965 su TBS.\nTrama.\nInvitato in Germania durante la seconda guerra mondiale, al viene chiesto da Adolf Hitler di collaborare all'invenzione di una nuova arma segreta, la Big X. Preoccupato per le conseguenze che il completamento dell'arma potrebbe avere, Asagumo si mette in combutta con il subdolo per rallentare il pi\u00f9 possibile i progressi della ricerca. Anticipando la sconfitta tedesca da parte degli alleati, il Dottor Asagumo riesce a trapiantare una carta con i segreti della Big X dentro suo figlio, , prima che l'esercito tedesco riesca a rintracciarlo ed ucciderlo.\nVent'anni dopo viene scoperto che la carta \u00e8 dentro al corpo di Shigeru, che nel frattempo si \u00e8 trasferito a T\u014dky\u014d. Saputa la notizia, un'organizzazione con presunti legami con i nazisti si mette in moto e riesce a rubare la carta, completando il progetto Big X. Nel frattempo il nipote del dottor Engel, , si \u00e8 unito all'alleanza nazista per poter conquistare il mondo. La Big X si scopre alla fine essere una droga in grado di espandere il corpo umano senza limiti. Dopo aver recuperato la Big X dal nemico, il figlio di Shigeru, , decide di sfidare i nazisti e Hans Engel per fermare i suoi piani malvagi.\nMedia.\nManga.\nIl manga, scritto e disegnato da Osamu Tezuka, \u00e8 stato serializzato dal novembre 1963 al febbraio 1966 sulla rivista \"Sh\u014dnen Book\" edita da Sh\u016beisha. I capitoli sono stati poi raccolti in quattro volumi \"tank\u014dbon\" pubblicati dal 15 settembre al 30 novembre 1972. La serie \u00e8 apparsa su pi\u00f9 testate nel corso degli anni. Queste sono , edito da Akita Shoten (4 volumi), , edito dalla K\u014ddansha (4 volumi), , edito dalla Home-sha (3 volumi), , edito dalla Sh\u016beisha (3 volumi), , edito da Akita Shoten (3 volumi) e , edito da K\u014ddansha (2 volumi).\nIn Italia la serie \u00e8 stata annunciata a settembre 2021 sul canale Twitch di Edizioni BD ed \u00e8 stata pubblicata sotto l'etichetta J-Pop dal 20 ottobre al 29 dicembre 2021 in un edizione composta da due volumi.\nAnime.\nUn adattamento anime prodotto dallo studio Tokyo Movie Shinsha e diretto da Mitsutero Okamoto e Osamu Dezaki, \u00e8 stato trasmesso in Giappone dal 3 ottobre 1964 al 27 settembre 1965 su TBS per un totale di cinquantanove episodi. La serie animata \u00e8 da considerarsi in parte perduta e gli unici episodi rimasti sono l'1, l'11 e dal 40 al 59."}
{"id": "1180401", "revid": "48479", "url": "https://it.wikipedia.org/wiki?curid=1180401", "title": "Patrick Stewart (militare)", "text": ""}
{"id": "1180402", "revid": "198277", "url": "https://it.wikipedia.org/wiki?curid=1180402", "title": "Michelangelo Minieri", "text": "Carriera.\nClub.\nCresciuto nelle giovanili della Lazio, non ha mai avuto l'occasione di esordire in prima squadra. Ceduto al , squadra militante in C1, diventa titolare, giocando ventuno partite.\nNella stagione 2002/03 la Florentia Viola, ex Fiorentina, riparte dalla C2 e decide di ingaggiarlo. Diventa cos\u00ec uno dei punti di forza della compagine viola, promossa in serie C1, per poi essere ripescata in Serie B. Nella stagione 2003/04 viene ceduto alla , squadra militante in serie B, qui giocher\u00e0 da titolare, per ventisette volte, esordendo cos\u00ec nel campionato cadetto, e con cui militer\u00e0 anche nella stagione successiva. Nella stagione 2005/06 gioca tredici partite, e segna il suo primo goal, ma nel gennaio 2006 viene ceduto all', con cui disputa solamente 8 partite.\nNell'estate del 2006 passa all', squadra militante in Serie A, esordendo in massima serie il 24 settembre 2006, e collezionando 19 presenze\nIl 31 gennaio del 2008, approda al , dopo un inizio non fortunato in terra marchigiana.\nIl 19 luglio 2008 viene acquistato dal dove resta fino al 2 febbraio 2009, quando ritorna al Vicenza.\nDisputa in totale 143 partite tra Serie A e Serie B, 186 complessive nei campionati professionistici."}
{"id": "1180404", "revid": "767487", "url": "https://it.wikipedia.org/wiki?curid=1180404", "title": "Division 1 1976-1977", "text": "La Division 1 1976-1977 \u00e8 stata la 39\u00aa edizione della massima serie del campionato francese di calcio, disputato tra il 6 agosto 1976 e l'8 giugno 1977 e concluso con la vittoria del , al suo quarto titolo.\nCapocannoniere del torneo \u00e8 stato Carlos Bianchi () con 28 reti.\nStagione.\nNovit\u00e0.\nVenne ripristinato il sistema di assegnazione dei punti abolito nel 1973, che non prevede l'assegnazione di punti bonus.\nAvvenimenti.\nDopo un avvio favorevole al emersero l', che si port\u00f2 in testa vincendo lo scontro diretto alla settima giornata, il e soprattutto il . Soli al comando dall'ottava giornata, nelle giornate successive i \"Canaris\" condivisero la testa della classifica con i \"Gones\" e con i corsi: primi alla penultima di andata, questi ultimi si fecero in seguito sorpassare dal Nantes, che concluse con un punto di vantaggio sulle due concorrenti.\nIn apertura del girone di ritorno il Nantes sconfisse il Bastia nello scontro diretto e diede avvio alla fuga, in parte contrastata dall'Olympique Lione che, alla ventiseiesima giornata, agganci\u00f2 la capolista. Il successivo calo dei \"Gones\" diede il via libera al Nantes, che a quattro giornate dalla fine si trov\u00f2 con un vantaggio di nove punti sul Bastia, utile per poter festeggiare il titolo. Con una giornata di anticipo furono invece decisi i verdetti in \"zona UEFA\", che videro il Bastia e il prevalere su un inseritosi troppo tardi nella bagarre per la qualificazione europea. Sempre alla penultima giornata vennero definiti gli ultimi verdetti in zona retrocessione, con l' che accompagn\u00f2 nella discesa in seconda divisione e , da tempo condannate.\nClassifica finale.\nLegenda:\nNote:\nIn caso di arrivo di due o pi\u00f9 squadre a pari punti, la graduatoria verr\u00e0 stilata secondo la \"classifica avulsa\" tra le squadre interessate che prevede, in ordine, i seguenti criteri:\nStatistiche.\nSquadre.\nPrimati stagionali.\nSquadre"}
{"id": "1180408", "revid": "1655645", "url": "https://it.wikipedia.org/wiki?curid=1180408", "title": "Franco Nebbia", "text": "Biografia.\nInizi\u00f2 la sua carriera come musicista jazz: nel 1949 con Carlo Loffredo fond\u00f2 la mitica Roman New Orleans Jazz Band. (Il nome stesso della band fu suggerito da Louis Armstrong che non di rado in quegli anni veniva a Roma per improvvisare una jam session con la band, la quale aveva debuttato suonando mentre sfilava per le vie di Roma, cos\u00ec come usavano fare le prime jazz band di New Orleans). Ottenne alcuni successi tra il 1950 e il 1963, quando le sue canzoni vennero interpretate da Domenico Modugno, Renato Rascel, Milva, Bruno Martino, Laura Betti, Miranda Martino e le gemelle Kessler. Due sue canzoni furono splendidamente orchestrate da Ennio Morricone (\"L'agente dell' FBI\" e \"Il fusto\"). Nello stesso periodo fu pianista-bar della \"Dolce vita\" (suonando nei locali pi\u00f9 esclusivi come \"L' Hostaria dell'Orso\" di Roma) e del festival del cinema di Venezia (hotel \"Principe di Savoia\" ed \"Excelsior\"). Per molti anni fu il pianista bar italiano di maggior successo.\nAll'inizio degli anni cinquanta, grazie all'incontro con il trio teatrale de I Gobbi (Alberto Bonucci, Vittorio Caprioli e Franca Valeri) inizi\u00f2 la carriera di cabarettista musicale. (In quell'occasione fu l'autore delle musiche di scena da lui stesso eseguite dal vivo durante lo spettacolo). \nCompositore di brani impegnati, svolti sempre in chiave surreale, nel 1964 fonda a Milano il Nebbia Club, locale alternativo rispetto al Derby, caratterizzato da una programmazione underground colta e graffiante. I testi degli spettacoli erano scritti spesso, oltre che da Nebbia stesso, da Enrico Vaime e moltissimi intellettuali spesso censurati e controcorrente come Umberto Eco, Luciano Bianciardi, Bruno Munari, Carmelo Bene, Dario Fo e tanti altri.\nNebbia e Jannacci erano stati comunque i primi ad inaugurare anche la lunga e prolifica stagione cabarettistica del \"Derby club\".\nDal 1969 al 1975, Franco Nebbia godette di grande popolarit\u00e0 a livello radiofonico quando venne improvvisamente chiamato dalla Rai a sostituire Enzo Tortora, epurato dalla stessa televisione di stato, alla conduzione della popolare trasmissione \"Il gambero\", un quiz controcorrente e definito \"il quiz alla rovescia\", perch\u00e9 il monte premi del concorrente si dimezzava a ogni sua risposta errata, che fu l'appuntamento del pranzo domenicale per le famiglie. Nel 1975 condusse, con Felice Andreasi e Anna Mazzamauro, le numerose puntate della trasmissione \"Quelli del cabaret\". In quegli anni e fino alla sua scomparsa fu importante autore di programmi radiofonici di grande successo, arrivando a scrivere e dirigere interi pomeriggi radiofonici della Rai di Milano (ad esempio \"Domenica con noi\", che rimase in onda tutte le domeniche pomeriggio per diversi anni, con ospiti musicali, interviste a personaggi dello spettacolo, monologhi e canzoni cabarettistici scritti e interpretati dallo stesso Nebbia).\nIl successo gli schiuse le porte del cinema, dove apparve in diversi film, e in televisione con alcuni sceneggiati. Nel 1982 partecip\u00f2, nelle vesti di regista e speaker, alla realizzazione del \"Corso di chitarra\" di Franco Cerri e Mario Gangi, pubblicato dal Gruppo Editoriale Fabbri.\nNebbia mor\u00ec a 57 anni per un infarto, durante le repliche de \"La signorina Pollinger\" al Politeama Rossetti di Trieste. Aveva vinto il Premio della Satira di Forte dei Marmi pochi mesi prima di morire.\nLa figlia Silvia \u00e8 anch'essa attrice mentre il figlio Antonello gestisce un blog di successo: highdefinitionlab.it."}
{"id": "1180409", "revid": "78273", "url": "https://it.wikipedia.org/wiki?curid=1180409", "title": "Salzburg-Flachgau", "text": ""}
{"id": "1180412", "revid": "287204", "url": "https://it.wikipedia.org/wiki?curid=1180412", "title": "Ac\u00e0mbaro", "text": ""}
{"id": "1180414", "revid": "836193", "url": "https://it.wikipedia.org/wiki?curid=1180414", "title": "Guida sicura", "text": "Con guida sicura si intende l'utilizzo di un insieme di capacit\u00e0 cognitive e tecniche che consente di dominare, o quantomeno di governare, i problemi che si verificano nella guida di un veicolo. \nCapacit\u00e0 tecniche e cognitive.\nContrariamente a quanto si potrebbe pensare di primo acchito, la guida sicura non riguarda unicamente le capacit\u00e0 tecniche di guida, che pure sono fondamentali affinch\u00e9 la guida sicura abbia luogo: ad esempio, un pilota provetto che guidi spericolatamente per strada potrebbe essere ineccepibile dal punto di vista tecnico, pur guidando in maniera non sicura. \nLa guida sicura presuppone quindi indubbie capacit\u00e0 tecniche, anche se non necessariamente professionistiche (ad esempio, la capacit\u00e0 di governare un veicolo in situazioni di emergenza, con frenate e pericoli vari), le quali non sono separabili dalla capacit\u00e0 di previsione e prevenzione dei pericoli che derivano dalla circolazione quotidiana nel traffico urbano e suburbano.\nLa formazione.\nLa guida sicura ingloba pertanto ogni attivit\u00e0 formativa, teorica e pratica, che preveda l'addestramento pratico al superamento di situazioni di aderenza e viabilit\u00e0 critiche, garantendo cos\u00ec la sicurezza di marcia del proprio veicolo. Nel contempo il perseguimento di una guida sicura deve essere rivolta allo sviluppo di un'adeguata percezione delle situazioni di rischio, onde permettere di prevenire i pericoli della strada e della viabilit\u00e0. Infine la guida sicura deve giungere a sviluppare una corretta capacit\u00e0 di autovalutazione del guidatore. Anche il miglior guidatore in particolari situazioni di stress psicofisico, o in caso di influenza o raffreddore, pu\u00f2 avere capacit\u00e0 di guida ridotte sensibilmente; la guida sicura dovrebbe quindi tenere conto anche delle condizioni psicofisiche del soggetto.\nLa guida sicura, intesa come momento formativo del guidatore, si pone l'obiettivo di insegnare al guidatore concetti ed argomenti che durante il conseguimento della patente non sono stati toccati: prendere la patente non significa necessariamente saper guidare coscientemente. \nApproccio multidisciplinare.\nI concetti alla base della guida sicura si basano su un approccio multidisciplinare dato dalla fisica dei corpi in movimento, ma anche della tecnica dei materiali (basti pensare al diverso comportamento degli pneumatici a seconda delle condizioni atmosferiche). Oltremodo non si pu\u00f2 prescindere dall'elettronica, che ormai riempie di centraline le nostre autovetture e quindi obbliga il guidatore ad essere quantomeno conscio del comportamento del suo mezzo in determinate condizioni date dall'asfalto o atmosferiche. Infine la guida sicura non pu\u00f2 prescindere dagli aspetti umani e, come tale, deve prendere in considerazione anche aspetti sociologici (ad es. l'utilizzo del telefonino in auto da parte di molte persone) e perfino psicologici (ad es. alcuni guidatori tendono ad operare un transfer delle loro capacit\u00e0 mutuandole da quelle del veicolo in loro possesso). Qui gli esempi potrebbero essere numerosi, ma ci si limita a dare un quadro di massima, laddove \u00e8 necessario preparare il guidatore ad affrontare gli imprevisti del traffico e della strada: il guidatore dovr\u00e0 quindi comprendere un addestramento specifico alle tecniche di arresto di emergenza del veicolo di fronte ad un ostacolo improvviso, a quelle di evitamento, alle perdite di aderenza su asfalti a basso coefficiente di grip, all'aquaplaning e alle emergenze ambientali. La guida sicura inoltre si rivolge non solo al superamento di pericoli ed ostacoli, ma \nanche a prevenirli. Infatti la sperimentazione pratica della guida in condizioni di emergenza sviluppa una maggiore consapevolezza dei pericoli della circolazione stradale.\nBibliografia.\nSiegfried Stohr, \"La guida sicura - Tecnica, psicologia e filosofia della guida\", Fucina Editore, Milano, 2009. ISBN 978-88-88269-27-6."}
{"id": "1180418", "revid": "17351", "url": "https://it.wikipedia.org/wiki?curid=1180418", "title": "Wind-shear", "text": ""}
{"id": "1180420", "revid": "767487", "url": "https://it.wikipedia.org/wiki?curid=1180420", "title": "Division 1 1975-1976", "text": "La Division 1 1975-1976 \u00e8 stata la 38\u00aa edizione della massima serie del campionato francese di calcio, disputato tra il 7 agosto 1975 e il 19 giugno 1976 e concluso con la vittoria del , al suo nono titolo.\nCapocannoniere del torneo \u00e8 stato Carlos Bianchi () con 34 reti.\nStagione.\nAvvenimenti.\nL'iniziale bagarre vide contrapposti , e , questi ultimi presero il comando solitario della classifica alla decima giornata e proseguirono, braccati dai \"Gones\" e dall'. Rimasti inizialmente indietro rispetto alla concorrenza, i campioni in carica del Saint-\u00c9tienne recuperarono posizioni fino a concludere il girone di andata soli in testa, con due punti di vantaggio sul Nizza.\nNel corso del girone di ritorno i \"Verts\" marciarono indisturbati verso il terzo titolo consecutivo, mentre alle spalle si alternavano diverse squadre come l'Olympique Marsiglia, il e il ; questi ultimi, assieme al Nizza, prevalsero con novanta minuti di anticipo nella bagarre ottenendo l'accesso in Coppa UEFA, mentre i \"Verts\" risultavano gi\u00e0 campioni di Francia a 180 minuti dalla conclusione del torneo.\nSul fondo della classifica, l'Olympique Lione super\u00f2 all'ultima giornata il , sconfitto in rimonta da un privo di obiettivi da raggiungere. I monegaschi accompagnarono nella caduta in seconda divisione lo , retrocesso con una gara di anticipo, e l', ultimo in solitaria sin dalla seconda giornata.\nClassifica finale.\nLegenda:\nNote:\nStatistiche.\nCapoliste solitarie.\nPrimati stagionali.\nSquadre\nArbitri.\nDi seguito \u00e8 indicata, in ordine alfabetico, la lista dei 20 arbitri che presero parte alla Division 1 1975-1976. Tra parentesi \u00e8 riportato il numero di incontri diretti."}
{"id": "1180424", "revid": "287204", "url": "https://it.wikipedia.org/wiki?curid=1180424", "title": "Tadeusz Rozewicz", "text": ""}
{"id": "1180427", "revid": "124375608", "url": "https://it.wikipedia.org/wiki?curid=1180427", "title": "Rosaria De Cicco", "text": "Biografia.\nNata a Napoli, inizia a recitare a teatro affiancando artisti come Nello Mascia e registi come Ugo Gregoretti. Nel 2000 conosce Ferzan \u00d6zpetek, che le affida ruoli in film di successo come \"Le fate ignoranti\" (2001), \"La finestra di fronte\" (2003) e \"Un giorno perfetto\" (2008), la vuole inoltre testimonial di uno spot pubblicitario. Antonio Capuano la vuole co-protagonista al fianco di Valeria Golino nel film \"La guerra di Mario\". Paolo Sorrentino la sceglie per il film \"L'uomo in pi\u00f9\". Renzo Arbore, invece, la vuole nel suo programma \"Speciale per me, ovvero meno siamo meglio stiamo\". Dal 1996 inizia a lavorare come \"coach\" nella soap \"Un posto al sole\", dove successivamente interpreta i due ruoli di Vera e di Aida. Parallelamente all'attivit\u00e0 di attrice, Rosaria coltiva la sua vena comica, \u00c8 rappresentante dell'associazione culturale \"La piccionaia\"."}
{"id": "1180431", "revid": "228587", "url": "https://it.wikipedia.org/wiki?curid=1180431", "title": "Judge Jules", "text": "Frequent\u00f2 la University College School and the London School of Economics. Studi\u00f2 legge alla LSE, prendendo da qui il suo nome d'arte \"Judge Jules\", letteralmente tradotto come \"Giudice Jules\".\nJules inizi\u00f2 la sua carriera di DJ sulla radio pirata Kiss FM. Successivamente, nel 1997, entr\u00f2 alla BBC Radio 1, dove ancora oggi conduce un programma ogni notte tra il venerd\u00ec e il sabato(23:00 - 01:00). Conduce inoltre un altro programma, chiamato \"The Global Warm Up\", che pu\u00f2 essere ascoltato negli Stati Uniti, Russia, molti paesi Europei e del Medio Oriente.\nJules \u00e8 molto ben conosciuto per il suo frasario spiritoso ed eloquente durante il suo show in radio. \u00c8 inoltre ben noto per il suo modo di vestire, in particolare per le sue camicie e t-shirt estremamente sgargianti e ricercate, che indossa per lo pi\u00f9 durante le sue serate nei club di tutto il mondo.\nThe Saturday Warm Up.\nLo show di Judge Jules su BBC Radio 1, chiamato \"The Saturday Warm Up\" va in onda dalle 19:00 alle 21:00 (GMT): per l'Italia dalle 20:00 alle 22:00. \u00c8 molto di moda ed ascoltato principalmente da tutti coloro che si preparano ad uscire il sabato sera. Insieme allo show condotto da Pete Tong, \u00e8 uno dei programmi pi\u00f9 seguiti in tutto il Regno Unito e richiama molti ascoltatori da tutto il mondo grazie alla possibilit\u00e0 di ascoltare BBC Radio 1 via Internet e la Sirius Satellite Radio network per Stati Uniti e Canada. Gli ascoltatori sono quasi due milioni a serata. Inoltre il sito della BBC Radio 1 permette, durante tutta la settimana successiva alla messa in onda dello show, di riascoltarlo sul suo portale web.\nAttraverso il veicolo radiofonico Jules seleziona e fa ascoltare al pubblico Inglese e mondiale molti brani di musica trance ed \u00e8 oltretutto considerato il pioniere della musica dance commerciale del momento.\nGrazie ai programmi radiofonici e alle moltissime serate in giro per il mondo ha raggiunto un successo globale e negli ultimi dieci anni \u00e8 sempre rimasto nella classifica dei primi 20 DJ mondiali del magazine britannico DJ Mag, la cosiddetta \"Top 100 DJ's poll\".\nIl lavoro di produttore musicale.\nJules lavora anche come produttore musicale.\nInizialmente sotto il nome del progetto Hi-Gate in collaborazione con Paul Masterson, successivamente usando il suo nome, Judge Jules, egli ha realizzato una serie di singoli. Il suo nuovo album, intitolato Proven Worldwide \u00e8 uscito nel Regno Unito e vuole essere una raccolta dei brani prodotti da Jules che egli suona abitualmente nei club in giro per il mondo - \"testati in tutto il mondo\" - appunto.\nVita privata.\nJules vive a Highgate, a nord di Londra. \u00c8 sposato con Amanda, vocalist che ha lavorato in alcuni progetti di musica trance. Amanda ha anche prestato la sua voce per il singolo \"Without Love\", brano prodotto da Jules e apparso per la prima volta nella compilation \"Clubbers Guide, Summer 2005\".\nI loro due figli si chiamano Jake e Phoebe.\nUn suo zio \u00e8 il famoso cuoco Inglese Rick Stein, che ha lavorato nella televisione inglese e scritto numerosi libri di cucina.\nTifa per l'Arsenal FC e fu incaricato di remixare l'inno ufficiale della Premier League nel 2005.\nLa serata presso il club Eden.\nJudge Jules suona regolarmente tutte le estati ad Ibiza nel club Eden, localit\u00e0 Sant'Antonio. La serata si chiama \"Judgement Sundays\" ovvero \"le domeniche del giudizio\". Ogni domenica d'estate da giugno a settembre, infatti, Sant'Antonio si prepara a vivere la \"San Antonio's busiest night\", una serata che propone la migliore trance e musica dance del momento avendo come DJ resident Judge Jules e grandi ospiti a rotazione che propongono musica trance e sonorit\u00e0 dance. Per l'estate 2007 Judge Jules verr\u00e0 affiancato ad esempio da Eddie Halliwell, Sander van Doorn e Vicky Devine.\nA causa del suo lavoro, Jules possiede una seconda casa ad Ibiza.\nJules e la televisione.\nJudge Jules \u00e8 anche apparso in televisione qualche volta. Sulla BBC nello show \"Top Gear\" nel 1990, a Top of the Pops con Paul Masterson, presentando il loro singolo \"Pitching\", dal loro album \"Hi-Gate\".\n\u00c8 stato anche ospite di due programmi, una serie inglese intitolata \"SuperStar DJ's\" e \"Ibiza Uncovered\".\nJudgeJules.net.\nJules scrive una sorta di diario sul suo sito web www.JudgeJules.net che fornisce una visione completa della sua vita di DJ che viaggia in tutto il mondo per suonare nelle varie discoteche. In pi\u00f9, parla della sua vita privata e di come riesce a conciliare la sua carriera di DJ professionista e il suo essere marito e padre.\nInoltre, Jules ha un contatto diretto con tutti i suoi fans, dato che risponde a ogni e-mail mandata a lui, parlando di qualunque argomento. Questo contribuisce a rendere la sua figura di DJ estremamente focalizzato nel suo lavoro, ma al tempo stesso una persona eccezionale e gentile.\nSempre sul suo sito sono disponibili downloads gratuiti di sequenze mixate mensili, con il meglio della musica suonata durante le sue serate.\nDiscoteche.\nJudge Jules suona regolarmente presso queste famose discoteche nel Regno Unito:\nHa suonato - e suona regolarmente - in queste discoteche nel mondo:\nD'estate in queste discoteche di Ibiza:"}
{"id": "1180432", "revid": "767487", "url": "https://it.wikipedia.org/wiki?curid=1180432", "title": "Division 1 1974-1975", "text": "La Division 1 1974-1975 \u00e8 stata la 37\u00aa edizione della massima serie del campionato francese di calcio, disputato tra il 2 agosto 1974 e il 3 giugno 1975 e concluso con la vittoria del , al suo ottavo titolo.\nCapocannoniere del torneo \u00e8 stato Delio Onnis () con 30 reti.\nStagione.\nNovit\u00e0.\nVenne corretto il sistema di assegnazione dei punti bonus, da questa stagione riservati alle squadre che avrebbero ottenuto una vittoria con tre o pi\u00f9 gol di scarto.\nAvvenimenti.\nLa prima parte del campionato vide lo lottare al vertice con il e il , presto raggiunti dai campioni in carica del ripresosi da una partenza lenta.; al termine del girone di andata i \"Verts\" e lo Stade Reims erano appaiati in vetta, con il Bastia distanziato di un punto.\nAll'inizio del girone di ritorno il Saint-\u00c9tienne approfitt\u00f2 del declino delle due concorrenti per portarsi definitivamente in testa ed accumulare un vantaggio sulle seconde che, a met\u00e0 marzo, arriver\u00e0 a 7 punti. Mantenendo tale distacco sostanzialmente invariato, i \"Verts\" poterono festeggiare l'ottavo titolo alla penultima giornata, prevalendo nello scontro diretto con l', ultima squadra rimasta in gara. I verdetti per l'ultimo posto utile per la qualificazione in Coppa UEFA rimasero in bilico fino all'ultima giornata e furono influenzati sia dalla moltitudine di squadre ancora in gara sia dal nuovo sistema di assegnazione di punti, che permetter\u00e0 all' di prevalere su e .\nI verdetti in chiave salvezza si decisero nelle ultime tre giornate: la prima a cadere, alla terzultima, fu il , seguito alla giornata successiva da un che, nelle ultime giornate, tent\u00f2 inutilmente di colmare il grave ritardo sulle altre concorrenti al giro di boa. L'ultima squadra a retrocedere fu il , superato in extremis dal .\nClassifica finale.\nLegenda:\nNote:\nStatistiche.\nCapoliste solitarie.\nPrimati stagionali.\nSquadre"}
{"id": "1180434", "revid": "146644", "url": "https://it.wikipedia.org/wiki?curid=1180434", "title": "Ross Dependency", "text": ""}
{"id": "1180435", "revid": "146644", "url": "https://it.wikipedia.org/wiki?curid=1180435", "title": "Dipendenza Ross", "text": ""}
{"id": "1180436", "revid": "146644", "url": "https://it.wikipedia.org/wiki?curid=1180436", "title": "Terra di Ross", "text": ""}
{"id": "1180438", "revid": "146644", "url": "https://it.wikipedia.org/wiki?curid=1180438", "title": "Territorio di Ross", "text": ""}
{"id": "1180439", "revid": "146644", "url": "https://it.wikipedia.org/wiki?curid=1180439", "title": "Territorio antartico neozelandese", "text": ""}
{"id": "1180440", "revid": "14691", "url": "https://it.wikipedia.org/wiki?curid=1180440", "title": "Judge jules", "text": ""}
{"id": "1180441", "revid": "146644", "url": "https://it.wikipedia.org/wiki?curid=1180441", "title": "Antartide neozelandese", "text": ""}
{"id": "1180445", "revid": "767487", "url": "https://it.wikipedia.org/wiki?curid=1180445", "title": "Nazar\u00edn", "text": " Nazarin \u00e8 un film del 1958 diretto da Luis Bu\u00f1uel, basato su un racconto realista di Benito P\u00e9rez Gald\u00f3s del 1895. Il film fu presentato in concorso al Festival di Cannes 1959, dove vinse il Prix international.\nTrama.\nAmbientato nel Messico nei primi del Novecento, durante la dittatura di Porfirio D\u00edaz, il film segue le vicende di Nazario, prete cattolico di origine spagnola che vive deliberatamente in estrema povert\u00e0, mettendo in pratica i principi evangelici che, invece di portare alla salvezza, non sembrano aver alcun risultato positivo. Egli dimostra comprensione e compassione per chiunque incontra, come Beatrice, la sua vicina di casa, una donna afflitta da episodi psicotici e pensieri di suicidio, e che ha una relazione tormentata con un uomo di nome Pinto.\nUna notte, la prostituta Andara arriva di corsa nell'abitazione di Nazario cercando rifugio dalle autorit\u00e0; ha accoltellato un'altra prostituta, Camella, ed \u00e8 rimasta pure ferita nella lotta. Padre Nazario trattiene il giudizio sulla sua colpevolezza o innocenza e accetta di aiutare Andara finch\u00e9 non verranno scoperti. Nazario cura le sue ferite al meglio che pu\u00f2 e mentre recita una preghiera, Andara immagina di vedere un ritratto di Ges\u00f9 che ride di lei.\nQualche giorno dopo Beatrice avverte Andara che qualcuno andr\u00e0 a chiamare le autorit\u00e0 per farla arrestare e giustiziare. Offre alla prostituta di nascondersi nella sua camera, affermando di infischiarsene se verr\u00e0 arrestata e impiccata pure lei per essere stata complice. La padrona dell'abitazione, la signora Chanda, li scopre e suggerisce ad Andara di andarsene e di ripulire la camera da qualsiasi traccia della sua presenza per non trascinare Nazario nei suoi guai. Quando rimane sola nell'appartamento, Andara appicca un incendio e scappa.\nSenza pi\u00f9 rifugio, Nazario viene sospeso dal ministero per quanto accaduto e non capace di pagare le investigazioni, quindi pianifica di trasferirsi in campagna dove sopravviver\u00e0 chiedendo l'elemosina. Vende la tonaca da prete per procurarsi indumenti normali e offre di lavorare nella costruzione di una ferrovia in cambio di cibo. Alcuni dei lavoratori risentono la presenza di Nazario perch\u00e9 credono che dovranno condividere la paga del lavoro per il nuovo arrivato. Nazario si allontana senza ricevere nulla per i suoi sforzi e subito dopo si scatena un litigio tra i lavoratori che finisce in colpi di pistola.\nGiunto in un villaggio, Nazario ritrova casualmente Beatrice. Nel villaggio Nazario incontra di nuovo Andara e conosce una bambina malata. Convinta che Nazario possa compiere miracoli, la madre della bambina supplica Nazario di curarla. Nazario esita suggerendo invece di chiamare un dottore, ma alla fine accetta di pregare insieme e rimane infastidito dai comportamenti superstiziosi dei presenti. Il giorno seguente la salute della bambina migliora e quindi Nazario viene considerato un taumaturgo. Andara e Beatrice si mettono a seguire Nazario nonostante egli voglia proseguire da solo per la penitenza.\nNazario poi si ferma per aiutare un colonnello, la sua donna e un prete che sono rimasti bloccati per via del loro cavallo con la zampa rotta. Quando un contadino passa senza riconoscere i suoi superiori, il colonnello lo rimprovera per la sua scortesia, nonostante le scuse. Il colonnello costringe il contadino a tornare indietro e passare di nuovo davanti a loro salutandoli. Nazario d\u00e0 al colonnello del barbaro e del crudele per come ha trattato il contadino, definendolo un comportamento non cristiano. Quando Nazario si allontana, il colonnello fa per tirare fuori la pistola e sparargli, ma viene fermato dal prete, che si limita a definire Nazario un eretico esaltato che dovrebbe essere lasciato solo.\nBeatrice e Andara continuano a seguire Nazario. Egli accetta con riluttanza di farsi accompagnare. I tre finiscono in un villaggio di appestati, dove Nazario offre aiuto. Fanno quello che possono, ma i loro servizi sono rifiutati da una donna morente, Lucia, la quale preferisce il supporto morale del marito pi\u00f9 che quello di un sacerdote. Cacciato via, Nazario rimane profondamente ferito.\nGiunti in un altro villaggio, Andara cattura l'attenzione di un nano di nome Hugo, che afferma di provare tanta stima per lei nonostante le dica quanto sia brutta e si insultino a vicenda. Nello stesso villaggio, Beatrice viene trovata da Pinto (giunto nel villaggio con l'intenzione di prendere possesso della valle), che le intima di lasciare Nazario e partire con lui. Beatrice vuole restare con Nazario, mentre Andara inizia ad essere gelosa accusandolo di preferire Beatrice a lei. Nazario tenta di dimostrare l'amore cristiano per entrambe.\nLa mattina seguente i tre vengono scoperti dalle autorit\u00e0. Nazario e Andara vengono arrestati, mentre Beatrice supplica la scarcerazione. Pinto e la madre di Beatrice la visitano e la madre, ascoltando la devozione che Beatrice ha per il sacerdote, l'accusa di amare Nazario \"come uomo\", il che la manda in un'altra crisi. Intanto Nazario viene maltrattato dai compagni di cella. Alla fine egli si sfoga: \"\u00abPer la prima volta in vita mia mi \u00e8 difficile perdonare. Ma vi perdono perch\u00e9 \u00e8 mio dovere di cristiano. Vi perdono... Per\u00f2, quanto vi disprezzo! E quanto mi sento colpevole per non saper separare il disprezzo dal perdono!\u00bb\" A queste parole, un carcerato decide di difenderlo. Nazario lo ripaga con i pochi soldi che gli sono rimasti.\nIl giorno successivo i prigionieri vengono portati via. Nazario \u00e8 accusato di essere pazzo e di offendere la chiesa. Viene separato dal gruppo e scortato da un solo agente per essere \"meno imbarazzante\". Mentre \u00e8 condotto via, Pinto e Beatrice gli passano vicino in carrozza senza riconoscerlo. Nella scena finale, Nazario e la guardia raggiungono una vecchia signora che vende frutta. La venditrice offre a Nazario un ananas. Nazario sembra sopraffatto dalla confusione e dal dubbio. In un primo momento rifiuta e si allontana, ma poi torna, accetta l'ananas e prosegue tenendo il frutto sotto il braccio, con lo sguardo completamente sconvolto."}
{"id": "1180446", "revid": "146644", "url": "https://it.wikipedia.org/wiki?curid=1180446", "title": "Mawson Station", "text": ""}
{"id": "1180447", "revid": "767487", "url": "https://it.wikipedia.org/wiki?curid=1180447", "title": "Division 1 1973-1974", "text": "La Division 1 1973-1974 \u00e8 stata la 36\u00aa edizione della massima serie del campionato francese di calcio, disputato tra il 7 agosto 1973 e il 25 maggio 1974 e concluso con la vittoria del , al suo settimo titolo.\nCapocannoniere del torneo \u00e8 stato Carlos Bianchi () con 30 reti.\nStagione.\nNovit\u00e0.\nVenne modificato il sistema di assegnazione dei punti, con l'attribuzione di un punto bonus per la squadra che avrebbe segnato pi\u00f9 di tre gol in un incontro, a prescindere dall'esito dell'incontro.\nAvvenimenti.\nLe prime battute del campionato videro una lotta a tre fra , il e il , che fu anche la prima squadra a prendere il comando solitario della classifica. Successivamente i campioni in carica ebbero una flessione, cedendo il testimone al e al , che si alternarono in vetta alla classifica con i \"Verts\" fino a novembre, quando riemerse il Nantes: al termine del girone di andata, i \"Canaris\" si ritrovarono a -3 dal Saint-\u00c9tienne, in coabitazione con e Olympique Lione.\nIn apertura del girone di ritorno il Nantes rimase sulla scia dei \"Verts\", piazzando il sorpasso grazie alla vittoria nello scontro diretto casalingo del 27 gennaio; i campioni in carica mantennero il primato fino a marzo, quando una serie di sconfitte e pareggi permise al Saint-\u00c9tienne di guadagnare definitivamente il comando della graduatoria. Aumentando gradualmente il proprio vantaggio, i \"Verts\" giunsero alla terzultima giornata con sei punti di distacco sul Nantes, utili per fregiarsi del titolo con due gare di anticipo. Contemporaneamente, i campioni in carica e l' guadagnarono l'accesso in Coppa UEFA, grazie anche a un numero di punti bonus sostanzialmente identico a quello dell'Angers, principale concorrente delle due squadre.\nLo stesso fenomeno si verific\u00f2 anche nella lotta per non retrocedere: pur raggiungendo il all'ultima giornata, il dovette retrocedere per via di una peggior differenza reti, accompagnando le gi\u00e0 condannate e .\nClassifica finale.\nLegenda:\nNote:\nStatistiche.\nSquadre.\nPrimati stagionali.\nSquadre"}
{"id": "1180453", "revid": "146644", "url": "https://it.wikipedia.org/wiki?curid=1180453", "title": "Isole Heard e Isole McDonald Islands", "text": ""}
{"id": "1180468", "revid": "101768", "url": "https://it.wikipedia.org/wiki?curid=1180468", "title": "Chiesa di Santa Tecla", "text": ""}
{"id": "1180469", "revid": "486946", "url": "https://it.wikipedia.org/wiki?curid=1180469", "title": "Araphor", "text": ""}
{"id": "1180470", "revid": "36426", "url": "https://it.wikipedia.org/wiki?curid=1180470", "title": "Chiesa di San Lorenzo (Milano)", "text": ""}
{"id": "1180474", "revid": "767487", "url": "https://it.wikipedia.org/wiki?curid=1180474", "title": "Terra di Enderby", "text": "La Terra di Enderby (centrata alle coordinate ), \u00e8 una regione antartica. La maggior parte dei paesi considera questa regione come la porzione di terra che si estende tra la baia di William Scoresby (), a est, e il ghiacciaio Shinnan (), a ovest. Secondo questa definizione, la costa Terra di Enderby confina a est con la costa di Mawson (e quindi con la Terra di Mac. Robertson) e a ovest con la costa del Principe Olav (e quindi con la Terra della Regina Maud).\nInoltre, sempre secondo la maggior parte dei paesi, la costa della Terra di Enderby \u00e8 considerata divisa in due: la costa di Kemp, che si estende dal limite orientale della regione fino al lato occidentale della baia di Edoardo VIII, alla latitudine di 56\u00b025'E, e un tratto di costa ancora senza nome che, a partire dal lato occidentale della baia di Edoardo VIII, si estende fino al confine occidentale della regione.\nStoria.\nLa Terra di Enderby \u00e8 stata scoperta nel 1831 da John Biscoe, comandante della baleniera \"Tula\", ed \u00e8 stata cos\u00ec rinominata in onore dei fratelli Enderby, proprietari della Samuel Enderby &amp; Sons ed armatori della \"Tula\", che incoraggiarono i loro capitani a unire la caccia alla foca con l'esplorazione della costa antartica.\nDescrizione.\nL'Australia, che rivendica questa regione come facente parte del Territorio Antartico Australiano, considera invece la Terra di Enderby e la costa di Kemp come due regioni separate (per questo si riferisce a quest'ultima come \"Terra di Kemp\"), rivedendone anche i confini. Secondo la visione australiana, infatti, la Terra di Enderby si estende dai 45\u00b0E ai 55\u00b0E e la Terra di Kemp dai 55\u00b0E ai 60\u00b0E, sovrapponendosi in parte alla costa di Mawson, nella Terra di Mac. Robertson. D'accordo con questi confini \u00e8 anche la Norvegia, che rivendica il possesso della Terra della Regina Maud, i cui confini verrebbero, in questo modo, estesi e al cui interno si andrebbe a trovare il ghiacciaio Shinnan.\nLe formazioni pi\u00f9 significative di questa regione sono la baia di Amundsen, la baia di Casey e le montagne di Tula, di Scott e di Napier. La cima pi\u00f9 alta \u00e8 quella del monte McMaster, che arriva a 2.830\u00a0m s.l.m. Il mare che bagna la costa occidentale della Terra di Enderby e la parte orientale della costa del Principe Olav \u00e8 solitamente conosciuto come mare dei Cosmonauti, mentre il mare che bagna il settore orientale della costa, ossia la costa di Kemp, \u00e8 conosciuto come mare della Cooperazione.\nDavanti alla costa occidentale della regione sono presenti diverse piattaforme glaciali: sul lato orientale della base della penisola Sakellari, \u00e8 presente la piattaforma di ghiaccio Wyers, centrata alle coordinate (), sulla costa meridionale della stessa penisola \u00e8 poi presente anche la piccola piattaforma di ghiaccio Zubchatyy, centrata alle coordinate () e infine, alle coordinate (), \u00e8 situata la piattaforma di ghiaccio Hannan."}
{"id": "1180475", "revid": "146644", "url": "https://it.wikipedia.org/wiki?curid=1180475", "title": "Enderby Land", "text": ""}
{"id": "1180476", "revid": "1632387", "url": "https://it.wikipedia.org/wiki?curid=1180476", "title": "Rush (Rush)", "text": "Rush \u00e8 il primo album in studio della band canadese Rush, pubblicato nel 1974.\nL'album \u00e8 stato registrato nel 1973 presso gli Easter Sound e Toronto Sound Studios di Toronto, mixato ai Toronto Sound Studios, e pubblicato il 1\u00ba marzo 1974 con etichetta indipendente Moon Records. \"Rush\" viene pubblicato nuovamente il 1\u00ba luglio dello stesso anno con etichetta Mercury Records. Certificato disco d'oro dalla RIAA il 1\u00ba febbraio 1995.\nDescrizione.\nL'album \u00e8 caratterizzato dall'hard rock/blues tipico di molte band inglesi del tempo. I Rush infatti erano fan di gruppi quali Led Zeppelin e Cream e queste influenze sono manifestate anche nel loro primo lavoro. I testi di tutti i brani sono composti da Geddy Lee, anche se una prima stesura delle liriche era stata curata dal percussionista John Rutsey, che non soddisfatto del proprio lavoro, se ne disf\u00f2, costringendo cos\u00ec il collega alla riscrittura.\nI pezzi pi\u00f9 significativi dell'album, nonch\u00e9 quelli pi\u00f9 frequentemente eseguiti dal vivo, sono \"Finding My Way\", \"In the Mood\" e \"Working Man\".\nOriginariamente l'album doveva esser prodotto da Dave Stock (gi\u00e0 produttore del primo singolo della band del 1973 \" Not Fade Away\"/\"You Can't Fight it\") registrato in 5 giorni durante i turni notturni, ma a causa dei risultati non soddisfacenti ottenuti sotto la sua direzione il disco fu remixato da Terry Brown presso i \"Toronto Sound Studios\" mentre alcune tracce furono registrate nuovamente (\"Finding My Way\" - che prese il posto inizialmente previsto per \"Not Fade Away\" - \"Need Some Love\" e \"Here Again\"), aggiungendo cos\u00ec altri 3 giorni alle sessioni di registrazione, concludendo nel contempo il rapporto con il primo produttore. Dato che i Rush non disponevano ancora di un contratto discografico, inizialmente \"Rush\" venne pubblicato dalla Moon Records (l'etichetta creata dallo staff del gruppo), soltanto in poche migliaia di copie; successivamente, nel luglio 1974, il disco venne riedito dalla Mercury Records, compagnia che aveva nel frattempo messo sotto contratto la band.\n\"Rush\" \u00e8 l'unico album dei Rush con il batterista John Rutsey in formazione.\nLe recensioni d'epoca generalmente parlano di \"Rush\" come un buon prodotto fresco e pieno d'energia e prospettano per alla band una popolarit\u00e0 in ascesa per il futuro. Vengono evidenziate come punti forti della band principalmente la voce di Lee (paragonata a quella di Robert Plant o di Steve Marriott), le buone prestazioni dei singoli componenti, tra cui i potenti riff di Lifeson. Dal punto di vista compositivo il gruppo viene valutato positivamente, sottolineando sempre la palese derivazione della loro musica da quella dei Led Zeppelin. Anche le recensioni pi\u00f9 recenti confermano sostanzialmente questo tipo di valutazione, evidenziando per\u00f2 il notevole progresso della band determinato dall'ingresso in formazione di Neil Peart.\nIl logo \"rush\" della copertina, realizzato da Paul Weldon, in originale era rosso, ma, una volta che la band ottenne un contratto con la Mercury Records, l'album venne ristampato: un errore di stampa fece apparire il logo pi\u00f9 rosa. Questo \u00e8 uno dei due album dei Rush avente errore di stampa (l'altro \u00e8 \"Caress of Steel\").\nPrincipali edizioni e formati.\n\"Rush\" \u00e8 stato pubblicato nel corso degli anni in varie edizioni, ristampe e formati; queste le principali:\nReDISCovered LP Box.\nEdizione speciale dell'album, pubblicata il 29 aprile 2014, per commemorare il quarantesimo anniversario del debutto discografico dei Rush. Il box contiene:"}
{"id": "1180477", "revid": "146644", "url": "https://it.wikipedia.org/wiki?curid=1180477", "title": "Terra Enderby", "text": ""}
{"id": "1180478", "revid": "146644", "url": "https://it.wikipedia.org/wiki?curid=1180478", "title": "Costa di Enderby", "text": ""}
{"id": "1180479", "revid": "146644", "url": "https://it.wikipedia.org/wiki?curid=1180479", "title": "Territorio di Enderby", "text": ""}
{"id": "1180481", "revid": "146644", "url": "https://it.wikipedia.org/wiki?curid=1180481", "title": "Territorio Enderby", "text": ""}
{"id": "1180492", "revid": "1318658", "url": "https://it.wikipedia.org/wiki?curid=1180492", "title": "Terra di Kemp", "text": "La Terra di Kemp (centrata alle coordinate ), chiamata anche costa di Kemp, \u00e8 una porzione della costa antartica. La maggior parte dei paesi considera questa regione come la costa pi\u00f9 orientale della Terra di Enderby (per questo la definisce \"costa di Kemp\") e ne riconosce come suoi confini la baia di William Scoresby (), a est, e la baia di Edoardo VIII (), a ovest. Secondo questa definizione, la costa di Kemp confina a est con la costa di Mawson (e quindi con la Terra di Mac. Robertson) e a ovest con la costa occidentale della Terra di Enderby, tratto che ad oggi non possiede un nome definito. L'Australia, che rivendica questa regione come facente parte del Territorio Antartico Australiano, considera invece la Terra di Enderby e la costa di Kemp come due regioni separate (per questo si riferisce a quest'ultima come \"Terra di Kemp\"), rivedendone anche i confini. Secondo la visione australiana, infatti, la Terra di Enderby si estende dai 45\u00b0E ai 55\u00b0E e la Terra di Kemp dai 55\u00b0E ai 60\u00b0E, sovrapponendosi in parte alla costa di Mawson, nella Terra di Mac. Robertson.\nDavanti alla costa, nella parte pi\u00f9 interna della baia di Edoardo VIII, \u00e8 situata la piattaforma di ghiaccio Edoardo VIII, centrata alle coordinate ().\nSulla costa \u00e8 presente il ghiacciaio Hoseason.\nStoria.\nLa Terra di Kemp \u00e8 stata cos\u00ec rinominata in onore del capitano Peter Kemp, cacciatore di foche britannico che scopr\u00ec questo tratto di costa nel 1833."}
{"id": "1180493", "revid": "36426", "url": "https://it.wikipedia.org/wiki?curid=1180493", "title": "Santa Sabina (Roma)", "text": ""}
{"id": "1180495", "revid": "52076", "url": "https://it.wikipedia.org/wiki?curid=1180495", "title": "Ramon de Cardona", "text": ""}
{"id": "1180497", "revid": "146644", "url": "https://it.wikipedia.org/wiki?curid=1180497", "title": "Terra Kemp", "text": ""}
{"id": "1180498", "revid": "767487", "url": "https://it.wikipedia.org/wiki?curid=1180498", "title": "Tristana (film)", "text": "Tristana \u00e8 un film del 1970 diretto da Luis Bu\u00f1uel, presentato fuori concorso al 23\u00ba Festival di Cannes.\nTrama.\nTristana, in base alle ultime volont\u00e0 della defunta madre, viene affidata al turpe tutore Don Lope, un borghese, anticlericale, squattrinato e molto pi\u00f9 anziano che, conquistato dalla bellezza della giovane orfana e approfittando della propria posizione di potere e della debolezza della ragazza, non esita a rivolgerle attenzioni sempre pi\u00f9 morbose, rendendola sua amante e imprigionandola di fatto in un rapporto che gli permette di assumere il ruolo ora di marito ora di tutore, secondo convenienza.\nLope s'innamora perdutamente di Tristana alla quale per\u00f2, geloso della bellezza della giovane compagna, impone un rapporto asfissiante: \u00abLa donna onesta tutto l'anno in casa resta\u00bb, le recita. Tristana matura un recondito odio per Lope, che disprezza e che vorrebbe abbandonare, soprattutto dopo essersi innamorata di Horacio, pittore \"boh\u00e9mien\" con cui fugge in un'altra citt\u00e0. Ma dopo due anni, Tristana si trova costretta a tornare dall'ex-tutore, gravemente malata, tormentata da un tumore che le sta divorando un ginocchio: la malattia rapidamente peggiorer\u00e0 fino a rendere inevitabile l'amputazione. Poco prima del ritorno di Tristana, Lope aveva ereditato un'ingente somma di denaro dall'odiata sorella defunta, considerata una bigotta, e che d'ora in avanti gli permetter\u00e0 di vivere in tutta agiatezza.\nApprofittando della debolezza di Tristana a causa della malattia prima e dell'infermit\u00e0 dopo, Lope riprende con s\u00e9 la pur sempre amata compagna che, lasciato Horacio, si rassegna a vivere con l'anziano tutore e che in seguito sposer\u00e0. Ma l'amputazione cambia il carattere di Tristana, rendendola sempre pi\u00f9 decisa a fare cessare le smaniose attenzioni del marito, tradendolo col giovane giardiniere sordo Saturno. Lope, continuamente rifiutato e umiliato dalla moglie, imprigionato stavolta lui in un rapporto che lo fa soffrire ogni giorno, morir\u00e0 presto colto da infarto. Tristana, alle richieste disperate del marito sul letto di morte di telefonare al medico, finger\u00e0 di farlo lasciandolo morire e liberandosene cos\u00ec definitivamente.\nAnalisi.\n\"Tristana\" \u00e8 tratto da un romanzo scritto da Benito P\u00e9rez Gald\u00f3s, autore stimatissimo dal regista. Bu\u00f1uel sviluppa la trama in maniera relativamente diversa dall'omonimo romanzo; inoltre i fatti e i luoghi dove si svolge il film sono diversi dall'opera di Gald\u00f3s, e infatti il film \u00e8 ambientato a Toledo negli anni che vanno dal 1929 al 1935, mentre il romanzo a Madrid nel secondo Ottocento."}
{"id": "1180499", "revid": "146644", "url": "https://it.wikipedia.org/wiki?curid=1180499", "title": "Territorio di Kemp", "text": ""}
{"id": "1180500", "revid": "1345932", "url": "https://it.wikipedia.org/wiki?curid=1180500", "title": "Costa di Kemp", "text": ""}
{"id": "1180502", "revid": "146644", "url": "https://it.wikipedia.org/wiki?curid=1180502", "title": "Kemp Land", "text": ""}
{"id": "1180504", "revid": "486946", "url": "https://it.wikipedia.org/wiki?curid=1180504", "title": "Argeleb II", "text": ""}
{"id": "1180505", "revid": "146644", "url": "https://it.wikipedia.org/wiki?curid=1180505", "title": "Kemp Coast", "text": ""}
{"id": "1180511", "revid": "3535", "url": "https://it.wikipedia.org/wiki?curid=1180511", "title": "Orazio Nelson", "text": ""}
{"id": "1180517", "revid": "599013", "url": "https://it.wikipedia.org/wiki?curid=1180517", "title": "Congregazione di Santa Teresa del Bambin Ges\u00f9", "text": "La Congregazione di Santa Teresa del Bambin Ges\u00f9, detta anche del Little Flower (in latino \"Congregatio Sanctae Theresiae a Iesu Infante ritus Syro-Malabarensis\", in inglese \"Congregation of St. Theresa of the Child Jesus \"Little Flower\"\"), \u00e8 un istituto religioso maschile di diritto pontificio del rito siro-malabarese: i membri di questa congregazione clericale pospongono al loro nome la sigla C.S.T.\nStoria.\nLa congregazione, in origine formata esclusivamente da religiosi laici, venne fondata il 19 marzo 1931 da Thomas Panat (1831-1897) a Mookkannur, nello stato indiano del Kerala; nel 1946, con l'autorizzazione di Augustine Kandathil, arcivescovo di Ernakulam, all'istituto vennero ammessi anche i sacerdoti e la congregazione divenne clericale.\nL'istituto \u00e8 intitolato a santa Teresa del Bambin Ges\u00f9 ed \u00e8 comunemente detto congregazione del \"Little Flower\" (ovvero del \"Piccolo Fiore\", dal nome con cui \u00e8 popolarmente nota la religiosa carmelitana nei paesi anglofoni).\nL'8 ottobre 1947 l'istituto venne approvato come congregazione religiosa di diritto eparchiale e le sue costituzioni vennero approvate il 18 aprile 1963 dal futuro cardinale Joseph Parecattil, arcivescovo di Ernakulam.\nLa congregazione venne approvata come istituto di diritto pontificio il 21 dicembre 1995; giuridicamente dipende dalla Congregazione per le Chiese Orientali.\nAttivit\u00e0 e diffusione.\nI religiosi della congregazione, attivi essenzialmente nelle comunit\u00e0 siro-malabaresi, si dedicano all'educazione della giovent\u00f9, al ministero parrocchiale e all'apostolato missionario tra i non cristiani.\nSono presenti in India e, con piccole comunit\u00e0, in Canada, Germania, Papua Nuova Guinea, Stati Uniti d'America e Tanzania; la sede generalizia \u00e8 a Thrikkakara, presso Kochi.\nAl 31 dicembre 2005, la congregazione contava 59 case e 399 religiosi, 227 dei quali sacerdoti."}
{"id": "1180519", "revid": "33277", "url": "https://it.wikipedia.org/wiki?curid=1180519", "title": "Little Flower Congregation", "text": ""}
{"id": "1180520", "revid": "1305772", "url": "https://it.wikipedia.org/wiki?curid=1180520", "title": "Terra di Mac. Robertson", "text": "La Terra di Mac. Robertson (in inglese \"Mac. Robertson Land\") \u00e8 una porzione di Antartide facente parte dei territori antartici australiani che si estende dalla baia di William Scoresby e capo Darnley. Nella parte orientale si estendono le montagne del Principe Carlo. \nIl territorio \u00e8 stato scoperto durante la spedizione anglo-australiana-neozelandese del 1929-1931 sotto la guida di sir Douglas Mawson e denominata in onore di Macpherson Robertson di Melbourne, finanziatore della missione.\nDal 1965 i membri delle spedizioni sovietiche in Antartide si interessarono ai campioni di roccia prelevati dalle montagne del principe Charles. Il loro interesse crebbe sino al punto che vi installarono una base permanente: la Soyuz.\nLa regione \u00e8 conosciuta anche come Terra di Lars Christensen (\"Lars Christensen Land\", in inglese) in onore di Lars Christensen."}
{"id": "1180521", "revid": "339392", "url": "https://it.wikipedia.org/wiki?curid=1180521", "title": "Terra Mac Robertson", "text": ""}
{"id": "1180523", "revid": "339392", "url": "https://it.wikipedia.org/wiki?curid=1180523", "title": "Terra Mc Robertson", "text": ""}
{"id": "1180524", "revid": "339392", "url": "https://it.wikipedia.org/wiki?curid=1180524", "title": "Terra McRobertson", "text": ""}
{"id": "1180525", "revid": "339392", "url": "https://it.wikipedia.org/wiki?curid=1180525", "title": "Mac Robertson Land", "text": ""}
{"id": "1180529", "revid": "1005847", "url": "https://it.wikipedia.org/wiki?curid=1180529", "title": "Radio Onda Rossa", "text": "Radio Onda Rossa \u00e8 una radio che inizia a trasmettere il 24 maggio 1977 a Roma, con sede in via dei Volsci, 56, nel quartiere di San Lorenzo.\nStoria.\nFondata da un gruppo di militanti dell'Autonomia Operaia romana, fu una delle radio libere di riferimento del Movimento del '77, rifiutando per\u00f2 questa denominazione e adottando quella di \"radio militante\", \"radio di movimento\" o \"radio rivoluzionaria\".\nLa radio venne apertamente criticata dal PCI e divenne un \"osservato speciale\" delle forze dell'ordine, in quanto accusata di istigazione al crimine.\nNel 1977-78 la radio fu oggetto anche di alcune chiusure temporanee, per bloccare le trasmissioni durante le manifestazioni di piazza. Il 22 gennaio 1980 la magistratura chiuse la radio apponendo i sigilli a locali e apparecchiature, arrestando inoltre diversi collaboratori della radio. La radio fu riaperta e gli arrestati liberati nel mese di agosto, dopo una grande assemblea pubblica cittadina, il 25 maggio, al teatro Centrale di Roma. \nIl 13 ottobre 1982, ore 2:15 un ordigno valutato in 3\u00a0kg di dinamite esplode davanti alla porta dell'appartamento di Radio onda rossa, provocando danni rilevanti all'interno dei suoi locali, in tutto il palazzo e nei palazzi vicini. Lo stabile di via dei Volsci viene dichiarato inagibile. Al momento dell'esplosione nei locali si trovava solo una persona (che poi diventer\u00e0 senatore, si tratta di Emanuele Dess\u00ec) che rimase illesa grazie alla lontananza dal luogo dello scoppio (forse allertata dagli stessi attentatori). Radio onda rossa lo ricondusse immediatamente ad un\u2019organizzazione sionista, . Il procedimento giudiziario aperto d'ufficio non arriv\u00f2 ad accertare le responsabilit\u00e0 e la bomba rimase un atto di ignoti. I redattori della radio sostennero di aver ricevuto, nei giorni immediatamente precedenti e successivi alla bomba, telefonate di rivendicazione dell'attentato.\n93.300 e 87.9: le frequenze della radio.\nFin dal 1977 Radio Onda Rossa trasmetteva sulla frequenza 93.300-93.450\u00a0MHz a Roma e nel Lazio: nel luglio 1987 fu oscurata dal segnale ben pi\u00f9 potente di Radio Vaticana nonostante le fosse stata riconosciuta anche dal Ministero delle Telecomunicazioni la legittimit\u00e0 a trasmettere su quella frequenza.\nL'\"oscuramento\" del 1987.\nNel 1987 in Italia si attua il cosiddetto \"Piano di Ginevra\" (stilato dalla RAI ma mai ratificato dal parlamento): un accordo internazionale di divisione delle frequenze radio che di fatto cancellava dall'etere alcune radio a favore dello sviluppo dell'oligopolio delle reti commerciali private.\nNell'ambito di questo piano e nonostante avesse la disponibilit\u00e0 di altre frequenze, dal 1\u00ba luglio 1987 Radio Vaticana inizia a trasmettere sulla frequenza dei 93.300\u00a0MHz, frequenza gi\u00e0 usata da Radio Onda Rossa. La potenza di trasmissione di Radio Vaticana \u00e8 notevolmente pi\u00f9 grande di quella di Radio Onda Rossa (20.000 watt contro 1.500) tale da \"oscurare\" di fatto il segnale di quest'ultima.\nNonostante le proteste di piazza e l'opposizione della radio, con il sostegno attivo in modo particolare dell'avvocato Mauro Mellini a sostegno di Radio Onda Rossa la situazione rimane immutata per pi\u00f9 di otto anni, durante i quali la redazione decide di continuare a trasmettere sulla stessa frequenza rivendicando il diritto a una frequenza propria, libera da interferenze; finch\u00e9 nel 1995 si libera una frequenza nell'etere romano a causa del fallimento di \"Voglia di radio\", una radio commerciale.\nDopo vari, e vani, incontri al Ministero delle comunicazioni, la redazione di Radio Onda Rossa decide di occupare la frequenza degli 87.900\u00a0MHz. Pochi giorni prima di Natale la radio organizza una manifestazione a piazza Venezia e trasmette per la prima volta, dagli altoparlanti di un furgone, sulla nuova frequenza occupata.\nIl riconoscimento della frequenza di trasmissione \u00e8 stato oggetto di una lunga controversia con il Ministero delle comunicazioni, conclusasi solo nel 2006, dopo una rinnovata minaccia di interruzione delle trasmissioni nel 2002\nFinanziamento.\nRadio Onda Rossa \u00e8 una \"radio libera e indipendente\", senza proprietari, senza pubblicit\u00e0, autogestita e autofinanziata, senza giornalisti professionisti.\nPer scelta ideologica, la radio non ha mai ricavato il proprio finanziamento dalla pubblicit\u00e0, preferendo la raccolta di fondi associata a iniziative di vario genere, realizzate soprattutto in collaborazione dei centri sociali di Roma, attraverso quindi concerti ed eventi.\nLa radio si sostiene tramite sottoscrizioni effettuabili sia negli studi in via dei Volsci, bollettini di conto corrente postale o bonifico bancario, con la tessera di sottoscrizione annuale da 60 euro a persona e 120 euro collettive e la vendita in sede di cd autoprodotti.\nNel febbraio 2018, Radio Onda Rossa lancia una campagna crowdfunding per finanziare l'acquisto di un nuovo trasmettitore conclusasi con enorme anticipo rispetto al termine fissato.\nAttivit\u00e0 della radio.\nNel corso dei decenni ha portato avanti diverse battaglie e campagne di controcultura. Nel 2001, insieme ad altre sei radio italiane, Radio Black Out di Torino, Radio Ciroma di Cosenza, Radio Citt\u00e0 103, Radio Fujiko e Radio K Centrale di Bologna, Radio Onda d'urto di Brescia e all'Agenzia AMISnet, ha dato vita al network Radio Gap (Global Audio Project), nato per raccontare i fatti del G8 di Genova a luglio di quell'anno e che ha proseguito con le mobilitazioni degli anni successivi.\nSi tratta della prima sperimentazione significativa in Italia della tecnologia che consente di ascoltare la radio via internet (streaming); Radio GAP trasmette dal \"Media Center\" del Genoa Social Forum: un'aula della scuola \"Pascoli\" di Genova. Il lavoro collettivo di una trentina di redattrici e redattori permette la realizzazione di notiziari in tre lingue e consente la copertura di tutti gli incontri, i dibattiti e i seminari del movimento, oltre le corrispondenze in diretta delle manifestazioni di piazza. Radio GAP diventa la voce ufficiale e attendibile del movimento che si ritrova a Genova e ritrasmette il segnale in tutto il mondo: in una settimana di attivit\u00e0 registrer\u00e0 l'incredibile numero di oltre 1.400.000 contatti, dal Sudafrica al Canada all'India, dall'Australia alla Russia all'Argentina, oltre a tutta l'Europa.\nConcerti di autofinanziamento.\nPer finanziare le proprie attivit\u00e0, Radio Onda Rossa organizza periodicamente concerti negli spazi sociali, occupati e autogestiti di Roma. I concerti coinvolgono band della Capitale ma anche gruppi stranieri e internazionali. I generi proposti spaziano dal reggae al rap, passando per punk, techno e cantautorato militante.\nNel corso degli anni Radio Onda Rossa ha organizzato concerti con Onda Rossa Posse, Assalti Frontali, Jello Biafra, The Mars Volta, Chumbawamba, Propagandhi, The Vile, Lou X, Colle der Fomento, Ice One, Eugenio Bennato, Claudio Lolli, Arakne Mediterranea, Kina, Gli Ultimi, Radici nel Cemento, Baracca sound, Il Muro del Canto, 44 Leningrad, Affluente, Bull Brigade, Franti, Serpe in seno, Espa\u00f1a Circo Este, Ataraxia, Ray Daytona, The Bone Machine, Il Giardino Violetto, Razzapparte, Danilo Fatur, Rebecca Lane, Nidi d'Arac, Oracy, Jellyfish, Artica, Ozric Tentacles, Hobophobic, Nofu, Gronge, Kalashnikov Collective, Malclango, e molti altri.\nAltre attivit\u00e0.\nDal 1999 Radio Onda Rossa pubblica la Scarceranda, un'agenda \"contro ogni carcere giorno dopo giorno, perch\u00e9 di carcere non si muoia pi\u00f9, ma neanche di carcere si viva\", da non confondere con la pi\u00f9 famosa agenda Smemoranda.\nLa radio nella cultura di massa.\nNel 1988 Militant A e Castro X, conduttori di \"Funk Theology\", trasmissione radiofonica di musica e cultura hip-hop in onda dalle frequenze della radio, formano il \"collettivo rap\" Onda Rossa Posse, uno dei primi gruppi a fare rap in italiano.\nAlla radio \u00e8 dedicata la canzone \"La mia radio\" dei Radici nel cemento, pubblicata sull'album \"Occhio!\" del 2004."}
{"id": "1180530", "revid": "339392", "url": "https://it.wikipedia.org/wiki?curid=1180530", "title": "Lars Christensen Land", "text": ""}
{"id": "1180531", "revid": "339392", "url": "https://it.wikipedia.org/wiki?curid=1180531", "title": "Terra di Lars Christensen", "text": ""}
{"id": "1180533", "revid": "339392", "url": "https://it.wikipedia.org/wiki?curid=1180533", "title": "Territorio di Mac Robertson", "text": ""}
{"id": "1180534", "revid": "339392", "url": "https://it.wikipedia.org/wiki?curid=1180534", "title": "Territorio Mac Robertson", "text": ""}
{"id": "1180535", "revid": "287204", "url": "https://it.wikipedia.org/wiki?curid=1180535", "title": "National Professional Soccer League (1967)", "text": "La National Professional Soccer League (spesso chiamata NPSL I per distinguerla dall'omonima lega di indoor soccer, istituita nel 1990) fu una lega professionistica che organizz\u00f2 nel 1967, unica stagione di attivit\u00e0, il campionato di calcio nordamericano alternativo a quello, ufficiale, della United Soccer Association; prima di fondersi con quest'ultima e formare, nel 1968, la North American Soccer League (NASL).\nStoria.\nNel 1966, un gruppo di imprenditori formarono un consorzio noto come \"North American Soccer League\", allo scopo di istituire un campionato professionistico di calcio in Nord America. Tale consorzio ebbe quasi subito il patrocinio sia della U.S. Soccer Federation che della FIFA, che gli riconobbe lo \"status\" di campionato di Prima Divisione. Ma un gruppo rivale noto come \"National Professional Soccer League\" - a sua volta formato dall'unione di ulteriori due gruppi, la \"National Soccer League\" (NSL) e la \"North American Professional Soccer League\" (NAPSL) - si propose come alternativa e il presidente del consorzio NASL, l'impresario sportivo canadese Jack Kent Cooke, onde evitare confusioni sugli acronimi, ribattezz\u00f2 il suo gruppo \"United Soccer Association\". Si arriv\u00f2 a una situazione di stallo, in quanto sebbene la \"USA\" fosse ufficialmente accreditato come vero campionato nazionale, era la NPSL ad avere un contratto televisivo, con la CBS. Questo provoc\u00f2 la migrazione in massa di tutti i giocatori delle franchigie della USA verso quelle della NPSL.\nNonostante la FIFA, che si rifiut\u00f2 di riconoscere la NPSL, avesse minacciato sanzioni nei confronti dei calciatori che avessero sottoscritto contratti con le franchigie di tale Lega, il campionato NPSL part\u00ec, forte del finanziamento ottenuto dalla CBS. La lega attrasse, grazie ai suoi ingaggi, diversi calciatori europei di buon livello, principalmente da Inghilterra e Scozia, ma anche dalla Spagna. Il torneo part\u00ec il 15 aprile 1967 a Baltimora, con la squadra di casa che ospit\u00f2 gli Atlanta Chiefs. A fianco dello speaker statunitense, sedeva quale commentatore l'ex calciatore nordirlandese Danny Blanchflower, il quale non manc\u00f2 di fare commenti molto franchi sulla scarsa qualit\u00e0 del gioco rispetto agli standard europei. A rinfocolare ulteriormente le polemiche, le ammissioni di un arbitro che ammise di aver fischiato undici dei ventuno falli di un incontro unicamente permettere alla CBS di mandare in onda degli spot pubblicitari.\nLa finale, giocata con la formula dell'andata e ritorno nel settembre 1967, vide gli Oakland Clippers prevalere sui Baltimore Bays con un risultato aggregato di 4-2.\nIl ritorno alla NASL.\nNel dicembre del 1967, dal momento che la CBS, vista la scarsa \"audience\" televisiva, non rinnov\u00f2 il contratto con la NPLS, questa, di concerto con la USA, decise la fusione e la nascita della nuova North American Soccer League, che apr\u00ec i battenti nella primavera del 1968. I club della NPSL si fusero con quelli della USA o presero il loro posto. Poche franchigie sopravvissero comunque oltre i primissimi anni settanta.\nFormula.\nOgni squadra incontrava le altre un numero variabile di volte. Le prime classificate delle due division si qualificavano alla finale per il titolo, giocata con la formula dell'andata e ritorno.\nLa principale novit\u00e0 introdotta dalla lega fu un nuovo sistema di punteggio, con lo scopo di favorire il gioco d'attacco e spettacolare: venivano assegnati 6 punti per ogni vittoria, 3 per ogni pareggio e 1 punto supplementare per ogni goal segnato, fino a un massimo di 3 ad incontro. Tale innovazione fu poi ripresa dalla NASL."}
{"id": "1180538", "revid": "339392", "url": "https://it.wikipedia.org/wiki?curid=1180538", "title": "Mac Robertson Land (Antartide)", "text": ""}
{"id": "1180541", "revid": "1999847", "url": "https://it.wikipedia.org/wiki?curid=1180541", "title": "Creature di The Legend of Zelda", "text": "Questa pagina contiene l'elenco delle creature della serie \"The Legend of Zelda\".\nAnubi.\nQuesti mostri sono mummie fluttuanti, vulnerabili solo al fuoco, che seguono Link a specchio a seconda di dove lui vada: per sconfiggerli \u00e8 necessario infatti accendere dei cerchi di fuoco nel pavimento e farceli finire dentro dirigendosi verso la parte opposta della stanza. Il nome deriva da quello di una divinit\u00e0 egizia.\nArmos.\nGli sono dei nemici frequenti: di norma sono immobili e per questo sembrano delle statue ma, se Link si avvicina o li attacca, attaccano a loro volta. Alcuni per\u00f2 restano sempre fermi e quindi possono essere usati come blocchi o pesi.\nGli armos hanno caratteristiche diverse nei vari giochi della serie; Passano infatti da essere simili a cavalieri nel primo gioco ad essere delle statue in ', fino ad arrivare alla forma rocciosa di '. Inoltre nella serie sono apparse anche diverse variet\u00e0:\nAppaiono in:\nAppaiono anche in ' e ' - 1993.\nMeduse.\nCnidari.\nGli \"Cnidari\" sono in realt\u00e0 meduse di grosse dimensioni, dotati di tentacoli elettrificati. Devono essere prima colpiti con il Boomerang e successivamente con la Spada. Questi mostri, quando muoiono, si dividono in tre Cnidiri. Questi mostri sono presenti anche in ' e in '.\nCnidiri.\nSono Cnidari di minori dimensioni abbastanza deboli: infatti, basta colpirli con il boomerang per ucciderli. Non si devono colpire con la spada perch\u00e9 al contatto elettrificano il giocatore. Sono presenti anche in ' e in '.\nCnidade.\nCnidade (\"Barinade\" in originale) \u00e8 il terzo boss di \"Ocarina of Time\"; Il boss vive nella , infatti si rivela essere la causa dei disturbi di questo enorme pescione. Il boss si presenta attaccato al soffitto, da dove prende l'energia vitale di Jabu Jabu, e ricoperto di meduse, dette Bari, che Link deve uccidere con il boomerang.\nLaseros.\nI \"Laseros\" sono mostri di metallo aventi un occhio che gira a 360\u00b0 in cerca di intrusi. Se vedono Link, lo colpiscono con un laser blu. Questi mostri sono presenti anche in ', ', ' e in '.\nNembo.\nI \"Nembi\" sono teschi fluttuanti con ali di pipistrello non molto potenti. Quelli normali possono essere eliminati con qualche colpo di spada, mentre gli altri devono prima essere stati colpiti da una freccia. Ecco i quattro tipi:\nI \"Nembi\" sono presenti anche in quasi tutti gli altri capitoli della serie.\nSmaniosso.\nLa strategia per sconfiggerlo \u00e8 semplicissima: all'inizio fatevi acchiappare da una delle sue mani finch\u00e9 il corpo non esce fuori. A questo punto, liberatevi dalla presa della mano e, non appena abbassa la testa (per farlo dovete stargli vicini), colpitelo con la spada finch\u00e9 non ritorner\u00e0 sotto terra. Ripetete il tutto finch\u00e9 non muore. La stessa strategia va usata nello Santuario dell'Ombra. Nel Bottom Of The Well verrete ricompensati con la Lens Of Truth, nello Santuario dell'Ombra, invece, con gli Hover Boots\nDeku Baba.\nI \"Deku Baba\" (chiamati anche \"Nefetyax\") sono piante carnivore presenti, oltre che in \"Ocarina of Time\", in ', \",\" ' e \"\". Esistono tre tipi di queste piante:\nManhandla.\nManhandla \u00e8 una Deku Baba gigante a quattro teste con un grosso bulbo semovente che consente a Manhandla di muoversi. Il bulbo centrale contiene un altro bulbo interno che \u00e8 il cuore del mostro. Solo stordendo tutte e quattro le teste si pu\u00f2 accedere al cuore.\nCespuglio Deku.\nI \"Cespugli Deku\" sono mostri ricoperti di foglie verdi presenti in \"Ocarina of Time\",' e in '. L'unico modo per sconfiggerli \u00e8 usare lo scudo per rispedire indietro i loro colpi. Quando vengono eliminati, danno preziose informazioni a Link per proseguire nell'avventura. Esistono anche due sottospecie: i \"Cespugli affari\" e i \"Cespugli pestiferi\".\nCespuglio affari.\nI \"Cespugli affari\" sono molto simili ai \"Cespugli Deku\", ma, a differenza di questi ultimi, quando vengono sconfitti, offrono a Link la possibilit\u00e0 di acquistare alcuni loro oggetti.\nCespuglio pestifero.\nI \"Cespugli pestiferi\" sono pi\u00f9 potenti rispetto ai \"Cespugli Deku\". Hanno foglie di colore giallo e rosso. Per essere sconfitti, devono prima essere colpiti da una loro noce, successivamente dalla spada di Link.\nRettili.\nDinolfos.\nLuoghi: \"Campo d'addestramento Gerudo, Castello di Ganon\".\nI \"Dinolfos\" sono mostri simili ai \"Lizalfos\", ma questi ultimi sono meno offensivi e meno resistenti. Combattono con una spada di media grandezza.\nLizalfos.\nLuoghi: \"Caverna Dodongo, Santuario dello Spirito, Campo d'addestramento Gerudo\", \"Santuario della Terra\".\ni \"Lizalfos\" sono mostri molto simili ai \"Dinolfos\", anche se questi ultimi, sono pi\u00f9 forti e resistenti. Appaiono occasionalmente e sovente attaccano in gruppo. Sono presenti anche in \",\" \"\" e .\nAeralfos.\nGli \"Aeralfos\" sono una versione volante dei Lizalfos, armati di spada e ali da pterodattilo.\nDodongo.\nI dodongo sono una specie simile a lucertole-dinosauri ed hanno la capacit\u00e0 di sputare getti di fuoco dalla propria bocca, e hanno come punto debole la coda o la bocca se colpita dall'esplosione di una bomba.\nI dodongo possono avere dimensioni e caratteristiche varie nei vari giochi della serie. I dodongo passano infatti da essere simili a rinoceronti come nel primo gioco ad essere simili a lucertole come in \"\". Oltre alla variet\u00e0 dalle dimensioni \"normali\" come sono apparsi in \"The Legend of Zelda\", nella serie sono apparse anche altre variet\u00e0:\nEssi appaiono in \"The Legend of Zelda\", ', ', ', ', ' e '. Oltre ai giochi canonici, appaiono anche in ' e '.\nDimitri.\nIn ' e in ', nella palude, c'\u00e8 un Dodongo di nome Dimitri che non svolge il ruolo di nemico, ma anzi, se si \u00e8 in possesso del \"Dimitri's Flute\" (che prima dell'incontro con il Dodongo viene chiamato \"Strange Flute\"), aiuta Link facendolo accedere a delle aree raggiungibili solo tramite un fiume molto profondo e con delle cascate.\nDongorongo.\nIn \"\" il boss del quinto dungeon (il \"Goron Temple\") ha delle somiglianze con i Dodongo e i Goron, e proprio per questo si chiama cos\u00ec.\nFake Door.\nLuoghi: \"Santuario del Fuoco, Santuario dell'Ombra\", \"Gerudo Training Ground\".\nLe Fake Doors sono porte molto simili alle normali, ma, a differenza di queste ultime, cadono attaccando Link.\nMani.\nQuesti mostri hanno l'aspetto di grandi mani dalla carnagione scura, con dita lunghe e grosse e unghie lunghe e appuntite:\nMano Rapace.\nLuoghi: \"Santuario della Foresta, Bottom of the Well, Santuario dell'Ombra, Santuario dello Spirito, Castello di Ganon\".\nLe \"Mani Rapaci\" saltano dal soffitto e, se riescono a prendere Link, lo portano all'inizio del livello. Quando sono presenti in una stanza, Navi avverte Link con la seguente frase:\nMano Diabolica.\nLuoghi: \"Santuario dell'Ombra, Santuario dello Spirito, Santuario della Foresta\".\nLe \"Mani Diaboliche\" sono mostri simili alle Mani Rapaci, ma differiscono nel comportamento. Le Mani Diaboliche camminano sul pavimento e, appena avvistano Link, diventano pi\u00f9 resistenti e di colore verde e volano addosso a Link. Quando vengono sconfitti, si dividono in tre \"Piccole Mani Diaboliche\", che cercano di strangolare Link e dopo un po'si riformano.\nFlying Pots.\nLuoghi: \"Santuario dello Spirito\".\nI Flying Pots sono vasi che colpiscono Link volando contro di lui. Sono in tutto e per tutto uguali nell'aspetto ai vasi normali, solo leggermente pi\u00f9 piccoli.\nFreezzard.\nLuoghi: \"Caverna di ghiaccio, Castello di Ganon\".\nI Freezzard sono mostri di ghiaccio che colpiscono Link con una folata di vento gelido, congelandolo. Sono deboli e vulnerabili a quasi tutte le armi.\nGuardia Gerudo.\nLuoghi: \"Fortezza Gerudo\".\nLe Guardie Gerudo sono donne armate di due sciabole che compaiono nelle prigioni della \"Fortezza Gerudo\". Sono molto agili, potenti e hanno un'elevata capacit\u00e0 difensiva.\nCorvacchia.\nLuoghi: \"Fattoria Lon Lon, Lago Hylia, Colosso del deserto\".\nLe \"Corvacchie\" sono animali volatili, simili a dei corvi. Se colpiti, rilasciano molte rupie. Sono presenti anche in \"\", con il nome \"Flying Guay\".\nPipistrello.\nNon sono altro che normalissimi pipistrelli. Ne esistono di tre tipi:\nLeever.\nLuoghi: \"Deserto maledetto, Colosso del deserto\".\nI \"Leever\" sono mostri che vivono nella sabbia e ne spuntano fuori quando avvistano Link. La loro caratteristica rilevante \u00e8 la loro agilit\u00e0. Eliminando tutti i \"Leever\", ne comparir\u00e0 uno pi\u00f9 grande di colore porpora. Questi mostri sono presenti anche in ' nel \"Castello di Sabbia\" e in '.\nLike Like.\nI like like sono mostri a forma di gelatina informe e dotati di un'enorme bocca in cima che cercano di aspirare Link e, se riescono nel loro intento, gli mangiano lo scudo ed eventuali tuniche speciali; Una volta che ci\u00f2 \u00e8 accaduto Link deve uccidere in fretta il nemico con la spada, altrimenti lo scudo scompare e l'eroe deve ricomprarlo. Quando vengono uccisi i like like si sciolgono in una pozzanghera.\nAppaiono in:\nMoblin.\nI Moblin sono mostri dall'aspetto di cane antropomorfo. Essi sorvegliano l'entrata al \"Santuario della Foresta\". Appena avvistano Link, cominciano a correre e quasi certamente lo colpiscono. I \"Moblin\" fanno riferimento ad un capo, chiamato Moblin Clava. Quest'ultimo \u00e8 molto pi\u00f9 grande degli altri ed attacca provocando onde d'urto con la propria mazza. Per sconfiggerlo bisogna evitare le onde d'urto e andargli dietro e colpirlo (meglio con l'Hookshot)per3volte.Vulnerabili ad ogni tipo di arma, \u00e8 preferibile usare l'Hookshot o il Longshot oppure l'arco per eliminarli e fare spazio davanti a s\u00e9.\nOctorok.\nGli \"Octorok\" sono mostri, presenti in quasi tutti i corsi d'acqua. Attaccano in modo simile ai \"Deku Scrub\", sparando pietre al posto di noci. Questi mostri sono presenti in tutti i giochi della serie.\nBulbocottero.\nI \"Bulbocotteri\" sono mostri a forma di fiore. Cominciano a volare e a roteare quando Link si avvicina a loro e il loro unico punto debole \u00e8 la radice in fondo. Questi mostri generano altri nemici pi\u00f9 piccoli, chiamati Larve di Bulbocottero. Questi ultimi inseguono Link a velocit\u00e0 moderata e non sono molto forti.\nPoo.\nI Poo (\"Poe\") sono fantasmi aventi una caratteristica in comune: tutti possiedono una lanterna. Ne esistono due variet\u00e0 differenti: una indossante degli stracci viola, riscontrabile nel Kakariko Graveyard (si trovano spostando le tombe da piccoli, sparsi per il cimitero da grandi), e nell'ultima stanza del Bottom of the Well, ed una indossante una tunica bianca ed una collana teschio, che si pu\u00f2 individuare in alcuni punti precisi di Piana di Hyrule (come vicino all'albero accanto all'entrata del Fattoria Lon Lon). I \"Poo\" del cimitero attaccano Link con un attacco rotante e quando mirati diventano invisibili, mentre quelli dei campi attaccano a distanza per mezzo del fuoco, e non scompaiono se presi di mira. Entrambe le specie possono essere racchiuse in un'ampolla una volta sconfitte, e bevute, provocando l'effetto casuale di ripristinare o far diminuire i cuori. Questi mostri appaiono in tutti gli episodi da \"\" in poi, ma assumono in ogni gioco forme differenti.\nSorelle Poo.\nQueste quattro sorelle fantasma fungono da MiniBoss del Santuario della Foresta. I quattro Poo hanno vari vestiti e nomi: Jo, la sorella Poo vestita di rosso e con lo sguardo arrabbiato; Beth, la sorella vestita di blu e con lo sguardo triste; Amy, la sorella vestita di verde e con lo sguardo impassibile e Meg, la sorella pi\u00f9 forte, vestita di viola e con lo sguardo maligno.\nGrande Poo.\nLuoghi: \"Piana di Hyrule\".\nI \"Gran Poo\" sono dieci fantasmi presenti solo in \"Ocarina of Time\" e in \"\". Essi sono pi\u00f9 grandi rispetto ai \"Poo\" normali ed hanno anche un aspetto differente (veste fucsia e bianca, copricapo a zigzag). Possono essere individuati solo mentre si cavalca, ed una volta apparsi tenderanno a scappare, senza attaccare. Eliminando tutti i dieci mostri, catturandoli e portandoli al \"Ghost Shop\", Link viene premiato con una bottiglia vuota.\nZombie.\nZombie.\nLuoghi: \"Hyrule Castle Town, Kakariko Village, Kakariko Graveyard, Fondo del pozzo, Santuario dell'Ombra, Castello di Ganon\".\nGli \"Zombie \"(conosciuti in inglese anche come ReDeads), sono mostri molto simili ai \"Gibdo\"; entrambi, infatti, attaccano allo stesso modo. Appena avvistano Link, usano lo sguardo paralizzante e lanciano un urlo acuto per immobilizzarlo, dopodich\u00e9, saltano addosso al protagonista e cercano di strangolarlo. Gli \"Zombie\" appaiono anche in ', ' e in \"\".\nGhibdo.\nI \"Ghibdo\" sono mostri mummificati, per molti versi simili agli Zombie. Appena avvistano Link, questi mostri usano la stessa tecnica degli Zombie. Se colpiti da una freccia infuocata o dal Fuoco di Din, le bende bruciano e sotto si rivela uno Zombie. Compaiono anche in ', ', \"Oracles of Ages\", ', \"Minish Cap\" e in '.\nShabom.\nLuoghi: \"Pancia di Jabu Jabu\".\nGli \"Shabom\" sono bolle che rimbalzano di continuo. Sono molto deboli: appena colpiscono Link, si rompono.\nShell Blade.\nLuoghi: \"Santuario dell'Acqua, Campo d'addestramento Gerudo\".\nGli \"Shell Blade\" sono conchiglie aventi all'estremit\u00e0 delle seghettature affilate. Il loro unico punto debole \u00e8 il loro rivestimento interno. Questi mostri sono presenti anche in ' e in '.\nAracnula.\nLe Aracnule sono aracnidi con disegnato un teschio bianco e nero sull'addome. Il loro unico punto debole \u00e8 il ventre, visibile solo quando si girano di 180\u00ba. Appaiono nei seguenti luoghi: \"Great Deku Tree, Santuario della Foresta, Castello di Ganon\".\nEsistono anche delle aracnule pi\u00f9 grandi, chiamate Grandi Aracnule. Essi sono uguali alle \"Aracnule\" normali, ma hanno dimensioni maggiori. Appaiono nei seguenti luoghi: \"Foresta dei Kokiri, Piana di Hyrule, Interno dell'Albero Deku, Bottom of the Well, Santuario dell'Ombra\".\nEsistono inoltre le Muracnule, mostri simili alle \"Aracnule\" che risiedono sui muri. Se vedono Link mentre scala una parete assumono una colorazione viola e lo attaccano, facendolo cadere. Possono essere uccisi, ad esempio, da un colpo di fionda. Appaiono nei seguenti luoghi: \"Interno dell'Albero Deku, Santuario della Foresta, Monte Morte, Caverna Dodongo, Santuario dello Spirito\".\nInfine, esistono delle Aracnule dorati, chiamate Aracnule dorate. Essi hanno un comportamento simile alle Muracnule, ovvero si arrampicano continuamente sui muri, tuttavia non attaccano. Se sconfitti, rilasciano un Teschio d'oro. Esistono in tutto 100 \"Aracnule dorate\" in \"Ocarina of Time\".\nNel Castello di Ganon \u00e8 presente un'Aracnula invisibile.\nSpike.\nLuoghi: \"Santuario dell'Acqua\".\nGli \"Spike\" sono mostri sottomarini ricoperti di aculei metallici. Bastano pochi colpi di spada per eliminarli.\nScheletri.\nStalfosso.\nLuoghi: \"Piana di Hyrule\".\nGli \"Stalfossi\" sono scheletri che emergono dalle terre di Hyrule alla notte. Sono piuttosto deboli e bastano pochi colpi di spada per eliminarli. Ogni dieci \"Stalfossi\" eliminati, ne compare uno pi\u00f9 grande e pi\u00f9 resistente. Questi mostri compaiono anche in \"\".\nStalfos.\nLuoghi: \"Santuario della Foresta, Santuario dell'Ombra, Campo d'addestramento Gerudo, Santuario dello Spirito, Castello di Ganon\".\nGli \"Stalfos\" sono scheletri guerrieri, dotati di spada e di scudo. Appaiono talvolta in coppia e sono molto agili e potenti. Sono presenti sedici \"Stalfos\" in tutto il gioco.\nStinger.\nLuoghi: \"Pancia di Jabu Jabu, Santuario dell'Acqua\".\nGli \"Stinger\" sono mante che risiedono nel terreno. Appena avvistano Link, cominciano a volare in aria.\nTrivolt.\nLuoghi: \"Pancia di Jabu Jabu\".\nI \"Trivolt\" sono sanguisughe dotate di una coda elettrificata che cominciano a volare in aria non appena Link si avvicina ad esse.\nTectite.\nI \"Tectiti\" sono insetti a quattro zampe non molto agili e non molto potenti. Ne esistono di due tipi:\nQuesti mostri si possono ritrovare in quasi tutti i giochi della serie.\nLumaca di lava.\nLe \"Lumache di lava\" sono lumache giganti infuocate molto lente. Dopo essere state attaccate, perdono la fiamma e successivamente energia vitale.\nLupi.\nLuoghi: \"Radura sacra, Santuario della Foresta, Campo d'addestramento Gerudo, Santuario dello Spirito, Castello di Ganon\".\nI \"Lupi\" sono grossi lupi molto potenti e dalla media resistenza. Questi mostri appaiono anche in \"\".\nLupo Nero.\nLa variet\u00e0 base dei Lupi. Attaccano graffiando. Sono piuttosto veloci e possono essere colpiti solo quando abbassano la guardia, ma Link li pu\u00f2 uccidere all'istante se li colpisce da dietro.\nLupo Bianco.\nEsistono anche dei Lupi di colore bianco, chiamati \"Lupi bianchi\". Essi compaiono nell\"Caverna di ghiaccio\" e nel \"Campo d'addestramento Gerudo\". Sono molto pi\u00f9 grandi, ma hanno la stessa resistenza dei \"Lupi\" normali. Questi ultimi appaiono anche in \"\".\nGohma.\nGohma \u00e8 un gigantesco parassita, con un solo occhio e una forma che pu\u00f2 variare da quella di aracnide a quella di insetto. \u00c8 presente in diversi episodi della serie ricoprendo sempre il ruolo di boss finale di un dungeon.\nAppaiono in:\nOltre ai videogiochi, appaiono anche in \"\" e \"Zelda: The Wand of Gamelon\"\nLarva di Gohma.\nLuoghi: \"Interno dell'Albero Deku \".\nLe \"Larve di Gohma\" sono animali a due zampe, simili al loro genitore, il boss . Possono essere eliminati colpendo ripetutamente con la spada il loro unico occhio.\nGuerrieri d'acciaio.\nI Guerrieri d'acciaio (\"Iron Knuckle\") sono dei cavalieri con una pesante armatura ed un'enorme ascia (o un'altra arma di grandi dimensioni).\nAppaiono in:\nOltre ai videogiochi, appaiono anche in \"\" e \"Zelda: The Wand of Gamelon\" (come boss della \"Tykogi Tower\").\nRebonakku.\nIn \"\" c'\u00e8 un guerriero d'acciaio blu chiamato \"Rebonack\" che svolge il ruolo di boss dell\"Island Palace\". Inoltre due Rebonack appaiono anche come mini-boss nel \"Three Eye Rock Palace\".\nVarubaja.\nVarubaja, in originale , \u00e8 un drago volante che sputa fuoco. Si trova dentro il , nel . Volvagia passa tutto il tempo sommerso nella lava, in attesa di catturare qualche Goron per mangiarlo vivo. \u00c8 anche conosciuto come (.\nMorpha.\n\"Morpha\" \u00e8 il boss del ; \u00e8 il responsabile del ritiro del . Morpha \u00e8 una gigantesca ameba, fatta di acqua, con un nucleo rosso al suo interno che \u00e8 il punto debole del boss che permette a Link di sconfiggerlo."}
{"id": "1180549", "revid": "118587072", "url": "https://it.wikipedia.org/wiki?curid=1180549", "title": "Lorenzaccio (de Musset)", "text": " \nLorenzaccio \u00e8 un'opera teatrale scritta nel 1834 da Alfred de Musset e basata su un'idea di George Sand.\nTrama.\nIl dramma \u00e8 ambientato nella Firenze del Rinascimento e si basa su personaggi e vicende reali.\nIl diciannovenne Lorenzo de' Medici, studioso degli eroi dell'antichit\u00e0, desidera ardentemente il ritorno della Repubblica a Firenze, ma la citt\u00e0 \u00e8 sotto il dominio del tiranno Alessandro, suo lontano cugino. Il duca Alessandro \u00e8 sotto la protezione del papa, Clemente VII (anch'egli appartenente alla famiglia e, probabilmente, suo stesso padre) e dell'imperatore Carlo V.\nLorenzo diventa fedele servitore del duca per stargli vicino e poterlo meglio ingannare, poi lo uccide con la speranza di liberare la sua citt\u00e0 dalla schiavit\u00f9, ma il velleitarismo e la mancanza di organizzazione faranno fallire il suo progetto. Della citt\u00e0 si impadronisce Cosimo, imposto ai fiorentini con una finta elezione dal cardinale Cybo, che difendeva gli interessi del papa e dell'imperatore tedesco. Lorenzo, che verr\u00e0 soprannominato con disprezzo \"Lorenzaccio\" dai suoi concittadini, sar\u00e0 costretto a riparare a Venezia, dove verr\u00e0 ucciso dai sicari di Cosimo.\nL'eroe del dramma.\nIl lavoro di Musset si basa sul dualismo della figura di Lorenzo, visto da un lato come eroe romantico animato da un'utopia, dall'altro come giovane violento e solitario, incapace di trarre profitto dalle sue azioni. Riflessione amara e crudele sulla vanit\u00e0 delle azioni umane e sulle vicende politiche francesi che avevano fatto seguito alla Rivoluzione, \"Lorenzaccio\" rimane uno dei prototipi del dramma romantico.\nMessa in scena.\nDiviso in ben cinque atti e trentotto scene, il dramma fu per molto tempo considerato impossibile da rappresentare in teatro per i continui cambi di scena, per l'enorme numero di personaggi (pi\u00f9 di 400) e per la durata totale, che avrebbe dovuto coprire tre serate consecutive.\nDopo la morte dell'autore, suo fratello Paul ne prepar\u00f2 una riduzione che doveva andare in scena al Th\u00e9atre de l'Od\u00e9on di Parigi nel 1863, ma che fu rifiutata dalla censura dell'epoca per il divieto di rappresentare l'omicidio di un sovrano.\nSolo nel 1896 il dramma pot\u00e9 essere portato sul palcoscenico, grazie alla pervicacia di Sarah Bernhardt che volle vestire abiti maschili per interpretare il ruolo principale. Da allora, \"Lorenzaccio\" divenne banco di prova per la recitazione di molte attrici e solo molto pi\u00f9 tardi si cominci\u00f2 ad usare un attore di sesso maschile per la parte del protagonista.\nLa prima italiana \u00e8 stata il 9 dicembre 1899 al Teatro dei Filodrammatici di Milano con Ermete Zacconi nella parte del protagonista.\nIl musicista Sylvano ha composto nel 1968 (e modificato nel 1972) il mistero da camera Lorenzaccio, da De Musset.\nL'intreccio di questo dramma ha ispirato due film, il primo, \"Lorenzino de' Medici\" del 1935 con la regia di Guido Brignone, il secondo, \"Lorenzaccio\" del 1951 con la regia di Raffaello Pacini, con Giorgio Albertazzi nella parte del protagonista. Importante anche la versione di e con Carmelo Bene."}
{"id": "1180550", "revid": "146644", "url": "https://it.wikipedia.org/wiki?curid=1180550", "title": "Wilkes Land", "text": ""}
{"id": "1180552", "revid": "174925", "url": "https://it.wikipedia.org/wiki?curid=1180552", "title": "Aurora Boreale", "text": ""}
{"id": "1180553", "revid": "2730", "url": "https://it.wikipedia.org/wiki?curid=1180553", "title": "Eric J. Hobsbawm", "text": ""}
{"id": "1180554", "revid": "1705737", "url": "https://it.wikipedia.org/wiki?curid=1180554", "title": "Moti di Milano", "text": "I moti di Milano furono una rivolta di una parte della popolazione di Milano contro il governo, che si svolse tra il 6 e il 9 maggio del 1898. Gli scontri avvennero a seguito di manifestazioni da parte di lavoratori che scesero in strada contro la polizia e i militari per protestare contro le condizioni di lavoro e l'aumento del prezzo del pane dei mesi precedenti, come avvenne anche in altre citt\u00e0 italiane nello stesso periodo.\nLe notizie da Milano portarono il governo a dichiarare lo stato d'assedio con il passaggio di poteri al generale Fiorenzo Bava Beccaris. Egli ag\u00ec duramente fin dall'inizio per soffocare ogni possibile forma di protesta; l'utilizzo indiscriminato delle armi da fuoco e, in particolare, di cannoni all'interno della citt\u00e0 portarono il risultato desiderato, ma anche numerose vittime, spesso semplici astanti. I \u00abcannoni di Bava Beccaris\u00bb passarono alla storia come simbolo di un'insensata e sanguinosa repressione.\nGli avvenimenti furono considerati parte della reazione conservatrice alla svolta politica in atto all'epoca in Italia, \u00abun colpo di coda, l'ultimo sussulto degli ambienti retrivi di Corte, della destra liberale incline al \"principato costituzionale\" alla prussiana, dei fautori della interpretazione restrittiva dello Statuto albertino\u00bb.\nDue anni dopo i fatti, il 29 luglio 1900, il militante anarchico Gaetano Bresci - all'epoca dell'eccidio emigrato negli Stati Uniti - intese vendicare i morti di Milano uccidendo il re d'Italia, Umberto I.\nContesto storico.\nLa politica nazionale.\nAll'inizio del 1898 era Presidente del Consiglio dei ministri Antonio Starabba, marchese di Rudin\u00ec, ma nel decennio precedente la politica era stata caratterizzata principalmente dai quattro governi presieduti da Francesco Crispi tra il 1887 e il 1891 e tra il 1893 e il 1896.\nLa politica estera crispina port\u00f2 a ostilit\u00e0 con la Francia (considerata un possibile aggressore e un rivale nell'espansione coloniale) e a un forte legame con la Germania con la sottoscrizione nel 1891 di un terzo trattato della Triplice alleanza. La guerra doganale con la Francia port\u00f2 per\u00f2 a una crisi delle attivit\u00e0 agricole dell'Italia meridionale, mentre la crescita industriale nel nord Italia venne favorita da investimenti tedeschi e austriaci attraverso banche come la Banca Commerciale Italiana fondata nel 1894. Ne segu\u00ec un movimento migratorio diretto all'estero e verso le industrie settentrionali, con un rapido inurbamento che provoc\u00f2 forti tensioni sociali.\nDi fronte alla nuova realt\u00e0 sociale, la vecchia classe politica reag\u00ec alle proteste con violente repressioni, mentre l'estrema sinistra storica, composta da radicali, da socialisti (separatisi dal 1892) e da repubblicani (dal 1895), si fece portavoce dei problemi della popolazione. Ci\u00f2 port\u00f2 a una crescita di consensi dell'opposizione, grazie anche alla legge elettorale del 1881 che aveva ampliato notevolmente il numero di elettori; in vista delle elezioni politiche del 1895 il quarto governo Crispi oper\u00f2 una revisione delle liste, ufficialmente per evitare le irregolarit\u00e0 riscontrate nelle precedenti elezioni, in realt\u00e0 per colpire i sostenitori dei partiti di opposizione. I risultati delle elezioni politiche del 1897 furono molto positivi per i partiti \"estremi\". Radicali e repubblicani ottennero in totale circa voti; i socialisti con voti ebbero 15 deputati concentrati nei collegi settentrionali, in particolare in Emilia Romagna (6 deputati) e in Lombardia (4 deputati).\nI cattolici non erano presenti in parlamento ed erano divisi tra \"possibilisti\", vicini alle posizioni moderate, e \"intransigenti\", attivi in campo sociale e in opposizione all'avanzata socialista.\nLa situazione a Milano e il prezzo del pane.\nLa questione del pane era molto sentita a Milano; il pane era l'elemento principale di nutrimento per le fasce pi\u00f9 basse della popolazione. Nel 1886 quando agli ispettori daziari si richiese di far rispettare il regolamento del 1870 che implicava il pagamento del dazio a chi portava in citt\u00e0 pi\u00f9 di mezzo chilo di pane, si verificarono diversi tumulti a Porta Tenaglia da parte degli operai che \u00absolevano al mattino portare seco loro un chilogrammo di pane e uno di riso di cui si servivano poi per il loro sostentamento durante la giornata\u00bb; il 1\u00ba aprile ci fu anche una manifestazione in piazza del Duomo con diversi arrestati. Il 3 aprile il Consiglio comunale ripristin\u00f2 la \"tolleranza\" per chi introduceva il pane in citt\u00e0; era la prima volta che il Consiglio cedeva alle proteste di piazza e ci furono critiche da parte dei conservatori.\nNella seconda met\u00e0 del 1897 la scarsit\u00e0 del raccolto dei cereali provoc\u00f2 un aumento del costo del pane. Il governo non prese provvedimenti, nonostante le richieste di abolizione del dazio sull'importazione del grano, che avrebbe permesso di abbassare i prezzi. Nel gennaio 1898 ci furono i primi moti di protesta in altre zone d'Italia; a Milano si intensificarono i ritrovi dei partiti di opposizione che denunciavano l'inazione governativa, ma invitavano a non trascendere con azioni violente; nonostante queste rassicurazioni il prefetto Antonio Winspeare si mostrava preoccupato che \u00abperdurando l'attuale stato di cose ed avvenendo nuovi aumenti del prezzo del pane, la cosa potr\u00e0 divenire seria\u00bb e proib\u00ec le riunioni pubbliche. Il governo stabil\u00ec una diminuzione provvisoria del dazio sul grano dal 25 gennaio al 30 aprile, per\u00f2 si ebbero solo minimi effetti sul prezzo del pane.\nA marzo ci furono vari segnali preoccupanti per l'amministrazione comunale. Il 4, in occasione del 50\u00ba anniversario dello Statuto Albertino, all'Arena Civica si riunirono persone per ascoltare i comizi socialisti; in piazza del Duomo la Marcia Reale venne sonoramente fischiata. Il 6 il radicale Felice Cavallotti fu ucciso in duello da Ferruccio Macola a Roma; i funerali si svolsero a Milano il 9 marzo.\nIl 20 marzo le celebrazioni del 50\u00ba anniversario delle Cinque giornate videro la contrapposizione di due distinti cortei, al mattino quello delle associazioni liberali e al pomeriggio la commemorazione \u00abradico-repubblicana-socialista-anarchica\u00bb; il secondo era \u00abpi\u00f9 numeroso e importante del primo\u00bb. Nello stesso periodo si segnalarono diversi articoli de \"L'Osservatore Cattolico\", diretto dall'intransigente don Davide Albertario, a difesa dell'associazionismo cattolico contro i moderati.\nDi fronte a queste manifestazioni pubbliche i conservatori lamentavano la debolezza del governo.\nAd aprile lo scoppio della guerra ispano-americana blocc\u00f2 la possibilit\u00e0 di importazione di cereali dagli Stati Uniti. A Milano cresceva la preoccupazione per le manifestazioni del 1\u00ba maggio, che per\u00f2 trascorse senza incidenti. A turbare i precari equilibri, il 4 maggio giunse il decreto di richiamo alle armi della classe 1873.\nLe truppe presenti.\nDal 2 maggio venne data facolt\u00e0 ai prefetti di affidare, in caso di estesi tumulti, la gestione della pubblica sicurezza all'autorit\u00e0 militare.\nA Milano aveva sede il III corpo d'armata, comandato fin dal 1887 dal tenente generale Fiorenzo Bava Beccaris; il tenente generale Luchino Del Mayno era a capo della divisione Milano dal 1895.\nSecondo le relazioni ufficiali, all'inizio di maggio del 1898 le forze totali disponibili per il presidio di Milano ammontavano a circa uomini di fanteria, 600 di cavalleria e 300 di artiglieria a cavallo. Altri furono chiamati di rinforzo dopo l'inizio dello stato d'assedio.\nI fatti.\nLa ricostruzione dei fatti in studi storici \u00e8 basata principalmente sull'esame della documentazione ufficiale. Il socialista Paolo Valera pubblic\u00f2 varie testimonianze gi\u00e0 a partire dal 1899; sull'argomento realizz\u00f2 numerosi articoli nel periodico \"La folla\" da lui fondato nel 1901. Queste pubblicazioni, tese a screditare le relazioni ufficiali e in modo particolare Bava Beccaris, presentano per\u00f2 \u00abdiverse forzature\u00bb.\n\u00c8 considerata di particolare interesse una lettera inviata da Eugenio Torelli Viollier a Pasquale Villari il 3 giugno 1898; dimessosi due giorni prima dalla direzione del \"Corriere della Sera\", egli intendeva sfogarsi riportando un resoconto degli avvenimenti di Milano che non aveva potuto pubblicare.\nSono meno dettagliati i ricordi pubblicati decenni dopo, come quelli di Avancinio Avancini nel 1923 e di Regina Terruzzi nel 1939.\nVenerd\u00ec 6 maggio.\nAlla sera del 5 maggio il prefetto venne informato di probabili manifestazioni nella mattinata successiva, all'ingresso degli operai negli stabilimenti Pirelli, Grondona e Elvetica, concentrati in un'unica zona. Si temevano anche reazioni per la morte di Muzio Mussi, figlio del deputato radicale Giuseppe Mussi, durante gli scontri del giorno precedente a Pavia. La mattinata di venerd\u00ec trascorse per\u00f2 senza incidenti.\nAttorno a mezzogiorno, all'uscita degli operai per il pranzo dallo stabilimento Pirelli, vennero distribuite copie di un volantino dei socialisti milanesi per cui era gi\u00e0 stato disposto il sequestro dalla Procura. Alcuni agenti in borghese fermarono chi li distribuiva; ne seguirono alcuni disordini con gli operai e l'arresto di un operaio accusato di aver lanciato sassi contro gli agenti. Il distributore dei volantini fu multato e rilasciato, mentre l'operaio fu trattenuto. Si ebbero nuovi disordini presso lo stabilimento Pirelli, dove una sassaiola distrusse varie finestre; il proprietario Giovanni Battista Pirelli cerc\u00f2 inutilmente di ottenere il rilascio dell'operaio per calmare la situazione, visto che alle proteste si erano aggiunti operai delle fabbriche vicine Stigler e Elvetica; il tumulto fu interrotto solo all'arrivo di 152 soldati insieme a carabinieri e guardie di sicurezza. Intervenne anche Filippo Turati chiedendo di evitare gesti violenti.\nAttorno alle 18:45, dopo l'uscita serale dagli stabilimenti, un migliaio di persone prese d'assalto la caserma di Via Napo Torriani, dove era trattenuto l'operaio arrestato. I soldati fecero fuoco: morirono una guardia di sicurezza e due dimostranti, altri tre furono feriti. Altre truppe giunsero sul posto e dispersero la folla, grazie anche a un violento temporale che si abbatt\u00e9 su Milano. In serata ci fu una breve dimostrazione in piazza del Duomo che fu dispersa senza altri incidenti.\nSabato 7 maggio.\nLa mattina di sabato le strade si riempirono di operai e operaie. Secondo Torelli Viollier non si tratt\u00f2 di uno sciopero, ma vari proprietari, temendo azioni violente, decisero di pagare la settimana ai dipendenti e di chiudere gli stabilimenti. Cortei si formarono lungo le vie della citt\u00e0 e alcuni dimostranti si portarono alla stazione per bloccare la partenza di treni che pensavano trasportassero i richiamati del 1873.\nUno dei primi scontri, probabilmente il pi\u00f9 grave dell'intera rivolta, si ebbe in Corso Venezia all'incrocio con Via Palestro: per bloccare il passaggio della cavalleria fu creata una barricata con le carrozze di due tram e con mobili sottratti dalla portineria di Palazzo Saporiti. Dai tetti vennero lanciate tegole contro i soldati. Negli scontri ci furono diversi morti e feriti tra i manifestanti.\nPer facilitare lo spostamento delle truppe fu bloccato il passaggio dei tram. Attorno a mezzogiorno il prefetto affid\u00f2 al generale Bava Beccaris la gestione dell'ordine pubblico.\nAltre barricate furono costruite a Porta Venezia, Porta Vittoria, Porta Romana, Porta Ticinese e Porta Garibaldi.\nLe comunicazioni ufficiali riportarono gli avvenimenti in modo molto accentuato, presentandoli come opera di \u00abun movimento rivoluzionario\u00bb. Il governo con telegramma delle 16:30 comunic\u00f2 il decreto che dichiarava la provincia di Milano in stato d'assedio e nominava il generale Bava Beccaris \u00abCommissario straordinario con pieni poteri\u00bb.\nLa piazza del Duomo venne occupata militarmente e il generale Bava Beccaris stabil\u00ec un piano per il progressivo controllo della citt\u00e0 fino ai sobborghi entro 3 giorni con riapertura degli stabilimenti dal 10 maggio. Su indicazione del governo fu subito colpita la stampa \u00absobillatrice\u00bb con la soppressione di periodici di opposizione e arresti di giornalisti e di politici.\nDomenica 8 maggio.\nIn mattinata vennero smantellate le barricate rimaste; le porte della citt\u00e0 erano occupate dall'artiglieria.\nSi ebbero scontri con dimostranti principalmente a Porta Ticinese e a Porta Genova, con sassaiole; venne assaltata un'oreficeria perch\u00e9 il proprietario era accusato di aver sparato e ucciso dimostranti il giorno precedente. Si diffusero anche voci infondate di studenti armati giunti da Pavia in tram. Per disperdere la folla attorno alle 11.30 venne sparato un colpo di cannone a salve, seguito dopo circa dieci minuti da una cannonata a mitraglia che provoc\u00f2 morti e feriti.\nNel pomeriggio ci furono altre manifestazioni e vennero sparate altre quattro cannonate a mitraglia con numerose scariche di fucileria.\nIl generale Bava Beccaris alle 17.40 telegraf\u00f2 a Roma che l'ordine pubblico era ristabilito. In serata stabil\u00ec la riapertura degli stabilimenti per la mattina successiva, ma durante la notte cambi\u00f2 idea rinviando la ripresa delle attivit\u00e0; non sono note le motivazioni di questo cambiamento. Durante la notte si registrarono altri incidenti, dovuti a falsi allarmi.\nLuned\u00ec 9 maggio.\nAl mattino gli stabilimenti rimasero chiusi. Si registrarono alcuni scontri quando fu bloccato l'ingresso in citt\u00e0 a coloro che intendevano recarsi al lavoro.\nOgni giorno nel convento di padri cappuccini posto in prossimit\u00e0 di Piazza Monforte (oggi in Viale Piave 2) a mezzogiorno era distribuito un pasto a decine di poveri e di mendicanti. Il viavai di gente e la voce (poi rivelatasi infondata) di spari provenienti dall'edificio, portarono a un grottesco \u00abassalto al convento\u00bb. Con quattro cannonate venne aperta una breccia nel muro di recinzione, ma le truppe all'interno non trovarono n\u00e9 armi n\u00e9 rivoltosi. Rimasero uccisi tre mendicanti e uno dei frati fu ferito; tutti i presenti furono arrestati.\nDiversi eminenti cittadini si mossero per ottenere la liberazione dei frati, ritenendo assurdo un loro coinvolgimento nei tumulti; furono rilasciati il giorno seguente e vennero ospitati nel convento dei Barnabiti. Uno dei cappuccini in seguito scrisse un libro per smentire la ricostruzione fornita dalle autorit\u00e0 militari.\nSgombrato il convento, per mantenere il controllo della zona vennero poste truppe (principalmente coscritti) sui bastioni attorno a piazza Monforte fino ai giardini pubblici con l'ordine di sparare. Sull'asse principale di Via Monforte e Via Concordia e in vie laterali (Via Nino Bixio, Via Felice Bellotti e Via Pasquale Sottocorno) si contarono diversi morti, colpiti per essersi affacciati alla finestra o per essersi trovati in strada; altri furono colpiti mentre rincasavano attraversando i giardini pubblici, ignari della presenza dei militari.\nNella giornata si ebbero 20 morti secondo Valera, una quarantina secondo Torelli Viollier.\nMarted\u00ec 10 maggio.\nIl 10 maggio si ebbe la riapertura di quasi tutti gli stabilimenti e della maggior parte delle attivit\u00e0. Non si registrarono altri incidenti degni di nota a Milano.\nNello stesso giorno l'arcivescovo Andrea Carlo Ferrari, partito da Milano il giorno 7 per una visita pastorale ad Asso, invi\u00f2 una lettera al generale Bava Beccaris dicendo di aderire agli \u00abalti sentimenti di ordine e di giustizia ai quali s'inspira nel compiere il gravissimo suo officio\u00bb e aggiunse una preghiera per la liberazione dei padri cappuccini; la lettera venne resa pubblica insieme alla risposta del generale che sottoline\u00f2 la \u00abmale augurata combinazione\u00bb che aveva impedito la presenza dell'arcivescovo in citt\u00e0. Poich\u00e9 l'arcivescovo era inviso ai moderati milanesi per le sue posizioni vicine a quelle dei cattolici \"intransigenti\", vari periodici ne sottolinearono negativamente l'assenza e il silenzio durante i giorni dei moti.\nA Monza furono repressi alcuni tumulti, per i quali gi\u00e0 da domenica 8 erano state inviate truppe. A Luino ci furono proteste presso una caserma per ottenere la liberazione di un operaio che era stato arrestato giorni prima; guardie e carabinieri spararono sulla folla, provocando 4 morti e 10 feriti; da Milano e da Varese vennero inviate truppe di rinforzo.\nSempre il giorno 10 iniziarono a giungere dalla Svizzera notizie dell'organizzazione di un gruppo di operai italiani diretti in Italia per sostenere i tumulti. Mercoled\u00ec 11 lo stato d'assedio venne esteso alla provincia di Como e vi vennero inviate truppe, temendo un'aggressione armata al confine svizzero; venne richiesto un intervento al consiglio federale svizzero per fermare la possibile invasione. Il 15 maggio il treno che trasportava un gruppo di circa 200 operai, unici ad aver completato il viaggio attraverso i cantoni, fu scortato alla frontiera e consegnato alle forze dell'ordine italiane.\nLe vittime.\nDurante i moti la truppa spar\u00f2 pallottole e nove colpi di cannone.\nI dati ufficiali indicarono in totale 83 morti, cio\u00e8 81 civili, un agente di pubblica sicurezza e un soldato.\nLa guardia di sicurezza era Domenico Violi (37 anni), originario di Bova, morto il 6 maggio per ferita d'arma da fuoco durante i primi scontri; secondo Valera fu ucciso da colpi esplosi da un suo collega o dall'esercito. Violi nei primi mesi del 1898 aveva ricevuto tre gratifiche \u00abper arresto autori di furto\u00bb ed era \u00abodiato nel quartiere pel suo carattere ardito e provocante\u00bb.\nIl soldato morto era Graziantonio Tomasetti (21 anni), appartenente al 92\u00ba fanteria, ucciso l'8 maggio da un comignolo caduto o lanciato da un tetto durante gli scontri. Valera riport\u00f2 la voce secondo cui era stato fucilato per disubbidienza, mentre il repubblicano Napoleone Colajanni indic\u00f2 tale voce come \u00abnon accreditata\u00bb.\nA partire dal mese di maggio nel \"Bollettino statistico mensile\" comunale nel prospetto dei \u00abDecessi avvenuti in Milano\u00bb venne aggiunta la riga 169bis per indicare le morti per ferite da arma da fuoco (81 a maggio e uno a giugno); nelle notizie riassuntive per l'intero anno era specificato che 14 tra essi erano di altri comuni. Tra questi non era incluso il soldato Tomasetti.\nValera pubblic\u00f2 un elenco di 118 nominativi di morti a causa della repressione dei moti (includendo anche Violi e Tomasetti), pi\u00f9 la descrizione di altri 9 non identificati; riteneva che tale discordanza fosse dovuta al fatto che per alcuni non era stata indicata la reale causa della morte.\nI feriti e i raggi X.\nI dati ufficiali indicarono 450 feriti tra i civili, numero inferiore a quello reale secondo le testimonianze dell'epoca.\nIl medico Carlo Luraschi, impegnato nello studio dei raggi X scoperti meno di tre anni prima da Wilhelm Conrad R\u00f6ntgen, utilizz\u00f2 le proprie attrezzature per individuare i proiettili nel corpo dei feriti; la sezione \u00abelettrojatrica con compiti di radiografia\u00bb fu attiva presso l'Ospedale Maggiore solo dal 1903.\nI feriti tra i soldati furono 52, per\u00f2 \u00abcomprendendo anche quelli feritisi accidentalmente per caduta da cavallo\u00bb. Secondo Valera i feriti pi\u00f9 gravi avrebbero avuto ferite lacero-contuse al capo (probabilmente per le sassaiole e i lanci di tegole dai tetti), altri invece ferite superficiali o distorsioni; infine l'unico ferito d'arma da fuoco sarebbe stato un caporale in seguito all'esplosione accidentale di un colpo dal proprio revolver \u00abmentre si trovava seduto sui gradini della cattedrale in piazza del Duomo\u00bb.\nLo stato d'assedio.\nLo stato d'assedio venne proclamato per la provincia di Milano il 7 maggio sulla base delle notizie allarmanti trasmesse da Bava Beccaris, dal questore Minozzi e dal sindaco Vigoni.\n\u00c8 possibile che la decisione di Starabba di Rudin\u00ec fosse stata influenzata dal ricordo della rivolta di Palermo del 1866 avvenuta quando era sindaco della citt\u00e0.\nIl 5 settembre 1898 venne pubblicato sulla \"Gazzetta Ufficiale\" il decreto che faceva cessare l'incarico attribuito al generale Bava Beccaris. Gi\u00e0 dal 1\u00ba agosto lo stato d'assedio era stato tolto per la provincia di Como e dalla stessa data il generale Bava Beccaris cess\u00f2 dall'incarico della direzione generale della Polizia per le province di Bergamo, Brescia, Como e Sondrio. Lo stato d'assedio fu prolungato per Milano e per Firenze in attesa di un pronunciamento della Cassazione su alcuni ricorsi; ci fu per\u00f2 anche una richiesta esplicita di Umberto I il 31 luglio.\nLa repressione.\nCon lo stato d'assedio vennero immediatamente imposte norme per ristabilire l'ordine:\nIn seguito il coprifuoco fu progressivamente ridotto. Poich\u00e9 si pensava che i rivoltosi potessero comunicare rapidamente spostandosi in bicicletta, dal 10 maggio fu proibito l'uso di \u00abbiciclette, tricicli e tandems\u00bb; tra i primi fermati era segnalato il ciclista Luigi Masetti.\nVari interventi erano invece tesi a colpire l'opposizione politica. Furono soppressi quattordici periodici; furono arrestati diversi giornalisti e anche deputati.\nVennero perquisite la Camera del Lavoro e le sedi dei repubblicani Circolo Operaio e Fascio Carlo Cattaneo, sequestrando numerosi documenti. Dal 10 maggio si ebbero anche decreti contro i cattolici intransigenti e fu chiuso \"L'Osservatore Cattolico\"; segu\u00ec lo scioglimento del comitato diocesano e dei comitati parrocchiali. Il 24 maggio don Albertario fu arrestato a Finalborgo.\nVenne sciolta la Camera del Lavoro con le 109 societ\u00e0 collegate. In totale vennero soppresse 429 associazioni.\nEmblematico il caso della Societ\u00e0 Umanitaria: il consiglio direttivo fu sciolto con decreto del 14 maggio perch\u00e9 \u00abnelle ultimi elezioni \u00e8 venuta, per l'amministrazione, nelle mani di persone notoriamente affigliate ai partiti estremi con serio pericolo che ne volgano i mezzi a fine settario per la propaganda di idee sovversive e per la preparazione della rivolta contro gli ordini costituiti\u00bb; ne venne modificato lo Statuto limitandone le funzioni e snaturandone le finalit\u00e0.\nInsegnanti comunali aderenti a \u00abpartiti sovversivi\u00bb furono licenziati. Ettore Ciccotti, docente di storia antica dell'Universit\u00e0 di Pavia, fu accusato di propaganda sovversiva e si rifugi\u00f2 in Svizzera; fu condannato in contumacia e venne destituito dalla cattedra.\nIl tribunale di guerra.\nIn tutti i territori sottoposti al generale Bava Beccaris furono arrestate in totale circa 2000 persone e ci furono circa 1140 deferiti al tribunale di guerra.\nSi svolsero 129 processi con 828 imputati, dei quali 224 erano minorenni e 36 erano donne; nel complesso ci furono 688 condanne e 140 assoluzioni. Circa 300 condanne furono con pene inferiori a 6 mesi e 85 con pene tra 5 e 16 anni di reclusione. La condanna a 16 anni fu per il socialista Dino Rondani, nel frattempo fuggito in Svizzera.\nLe udienze si svolsero in una sala a pianterreno dell'ala sinistra del Castello Sforzesco, all'epoca oggetto di restauro da parte di Luca Beltrami e sede del Museo del Risorgimento e di altre istituzioni.\nTorelli Viollier riport\u00f2 un esempio della censura applicata alla trascrizione delle udienze.\nL'attenzione generale si concentr\u00f2 in particolare su due processi, quello \u00abdei giornalisti\u00bb e quello \u00abdei politici\u00bb.\nIl processo dei giornalisti.\nIl processo detto \u00abdei giornalisti\u00bb vide 24 imputati; solo alcuni erano effettivamente giornalisti. Vennero accusati principalmente in quanto appartenenti a gruppi anarchici, socialisti o repubblicani. Caso particolare fu quello di don Albertario perch\u00e9 i suoi articoli \u00abgareggiavano cogli altri di violenza cos\u00ec da attaccare con sottile ironia la Monarchia e le istituzioni, seminando l'odio di classe fra contadini e padroni e fra le altre classi sociali e distogliendo buona parte del clero da quell'opera di pacificazione che per la sua missione sarebbe destinato a compiere, costituendo in tal modo un fomite alla rivolta anche con articoli violenti, quando questa era gi\u00e0 scoppiata\u00bb.\nIl 23 giugno furono pronunciate le seguenti condanne:\nNel processo furono assolti Ulisse Cermenati, Enrico Del Vecchio, Pietro Invernizzi, Arnaldo Seneci e Pietro Zavattari.\nIl processo dei politici.\nIl processo detto \u00abdei politici\u00bb inizi\u00f2 il 27 luglio e ebbe come imputati i deputati Luigi De Andreis (repubblicano), Filippo Turati e Oddino Morgari (socialisti). Nonostante l'immunit\u00e0 parlamentare, i tre erano stati arrestati durante lo stato d'assedio: De Andreis a Milano durante una perquisizione al giornale \"Il Secolo\"; Turati in questura a Milano dove si era presentato per avere informazioni sull'arresto di Anna Kuliscioff; Morgari era stato fermato a Roma. La Camera dei deputati aveva concesso l'autorizzazione a procedere contro di loro nella seduta del 9 luglio con 207 voti a favore, 57 contrari e 16 astenuti. Vennero accusati \u00abperch\u00e9, col mezzo di opuscoli, discorsi e conferenze, col mezzo dell'istituzione di circoli, comitati, riunioni e leghe di resistenza, e allo scopo, concertato e stabilito fra essi e altri capi ora latitanti di partiti sovversivi, di mutare violentemente la costituzione dello Stato e la forma di governo, riuscirono a suscitare la guerra civile e a portare la devastazione e il saccheggio nella citt\u00e0 di Milano nei giorni 6, 7, 8 e 9 maggio ora decorso, cooperando anche immediatamente e direttamente all'azione, e procurando di recarvi assistenza e aiuto\u00bb.\nLa sentenza del 1\u00ba agosto 1898 condann\u00f2 De Andreis e Turati a 12 anni, all'interdizione perpetua dai pubblici uffici, all'interdizione legale durante l'espiazione della pena e al pagamento delle spese processuali. Morgari fu assolto.\nAmnistia e conseguenze politiche.\nFurono presentati ricorsi alla Cassazione per l'annullamento delle condanne del tribunale di guerra, ma il 22 agosto furono tutti respinti.\nCon la fine dello stato d'assedio e il ritorno di varie pubblicazioni soppresse, inizi\u00f2 una serie di appelli per l'amnistia nei confronti dei condannati.\nIl 29 dicembre 1898 fu concessa un'amnistia per alcune pene stabilite dai tribunali militari di Milano, Firenze e Napoli: furono condonate le condanne fino a due anni di reclusione e le altre condanne vennero ridotte di due anni; per i minorenni e per le donne l'amnistia fu estesa per condanne fino a tre anni di reclusione; furono condonate le pene pecuniarie. In questa amnistia rientr\u00f2, ad esempio, la condanna di Anna Kuliscioff; don Albertario si vide la condanna ridotta a un anno.\nNel gennaio 1899 iniziarono le pubblicazioni della rivista \"Pro Amnistia\" che raccoglieva numerosi appelli; il primo numero conteneva scritti di Ernesto Teodoro Moneta, Filippo Meda, Claudio Treves, Edoardo Porro, Augusto Murri, Paolo Valera, Olindo Guerrini, Max Nordau e Adolfo Zerboglio.\nIl 3 febbraio 1899 la Camera dei deputati dichiar\u00f2 decaduti Turati e De Andreis in seguito alla loro condanna; furono dichiarati vacanti i collegi elettorali di Milano V e di Ravenna I. Turati, ancora in carcere, fu ricandidato da socialisti, radicali e repubblicani nel collegio di Milano V e la sua elezione fu data per scontata, tanto che non si presentarono altri candidati; il 2 giugno la Camera annull\u00f2 l'elezione.\nCon decreto del 4 giugno 1899 Umberto I concesse una nuova amnistia senza limitazioni. Turati fu nuovamente candidato alle elezioni suppletive per il collegio Milano V che si tennero il 13 agosto; fu rieletto sconfiggendo nettamente il candidato moderato.\nIl 10 dicembre 1899 si tenne l'elezione del nuovo Consiglio comunale con la netta vittoria della lista popolare; il nuovo sindaco fu Giuseppe Mussi, deputato radicale e padre di Muzio Mussi, ucciso il 5 maggio 1898 negli scontri a Pavia.\nOnorificenze e carriere.\nMilitari.\nIl generale Bava Beccaris ricevette numerosi attestati di ringraziamento e congratulazioni.\nCon regio decreto del 5 giugno 1898 furono attribuite ufficialmente \u00abricompense a coloro che maggiormente si distinsero in occasione dei disordini avvenuti in aprile e maggio 1898\u00bb, con numerose onorificenze per i militari coinvolti nei fatti di Milano. Il generale Bava Beccaris fu nominato grand'ufficiale dell'Ordine militare di Savoia \u00abper gli importanti servizi resi allo Stato\u00bb.\nIl generale Luchino Del Mayno fu nominato commendatore dell'Ordine militare di Savoia \u00abper l'alta intelligenza e l'energia con cui impiego sempre le truppe ai suoi ordini allo scopo di far fronte alla rivolta ottenendo risultati pronti ed efficaci\u00bb. Furono assegnate nove medaglie d'argento al valor militare (una al soldato Tomasetti, morto durante gli scontri), 36 medaglie di bronzo al valor militare e 31 encomi solenni. Ci furono 10 nomine nell'Ordine dei Santi Maurizio e Lazzaro e altre 15 nomine nell'Ordine della Corona d'Italia.\nIl generale Bava Beccaris fu anche nominato senatore del Regno con decreto del 16 giugno 1898.\nAmministrazione e pubblica sicurezza.\nGiuseppe Vigoni, ex sindaco di Milano, il 14 giugno 1900 fu nominato senatore del Regno da Umberto I.\nSu indicazione del generale Bava Beccaris, con decreto del 13 maggio il prefetto Antonio Winspeare fu sollevato dall'incarico e collocato a disposizione; venne assegnato alla prefettura di Venezia dal 1 settembre. Pass\u00f2 poi a Firenze nel 1900 e fu collocato a riposo per anzianit\u00e0 di servizio nel 1904.\nIl generale Bava Beccaris propose il questore Vincenzo Minozzi (n. 1848), presente a Milano da novembre 1897, per una ricompensa, ma il prefetto Winspeare invi\u00f2 una protesta scaricando sui funzionari di pubblica sicurezza la responsabilit\u00e0 per i fatti del 7 maggio. Minozzi rimase a Milano per poco e fu trasferito a Genova nel gennaio 1900; nello stesso anno, su sua richiesta, pass\u00f2 all'Amministrazione provinciale come consigliere delegato e fu trasferito ad Ascoli Piceno. Nel 1906 fu prima collocato a disposizione e poi fu trasferito a Girgenti; pass\u00f2 poi a Vicenza nel 1910 e a Cagliari nel 1911 e nello stesso anno fu collocato a riposo su sua richiesta.\nL'unica medaglia d'argento al valor militare fu per Domenico Violi, morto il 6 maggio; furono assegnate anche tre medaglie di bronzo. Ci fu anche qualche encomio e qualche gratifica dal ministero e tre nomine a cavaliere della Corona d'Italia, compreso il viceispettore Ettore Prina. Prina fu descritto da Turati come \u00abl'anima dannata non solo del nostro processo, ma di tutte le persecuzioni da anni in qua in Milano\u00bb; Valera lo indicava come \u00abla jena del '98\u00bb o \u00abil boia del '98\u00bb. Nel 1903 Prina fu al centro di uno scandalo perch\u00e9 risult\u00f2 aver pagato a Londra come informatore Gennaro Rubino che poi nel 1902 attent\u00f2 alla vita di Leopoldo II del Belgio.\nPopolazione.\nRiconoscimenti vennero offerti dall'Unione Popolare Milanese ad alcuni abitanti che si erano impegnati per l'assistenza alle truppe.\nLa documentazione fotografica.\nLuca Comerio, fotografo professionista, realizz\u00f2 numerose fotografie degli avvenimenti, riportate nelle principali riviste illustrate dell'epoca, come \"L'Illustrazione Italiana\", \"L'Illustrazione popolare\" e \"La Tribuna illustrata\". \"L'Illustrazione Italiana\" pubblic\u00f2 ben 20 sue immagini, anche se alcune appaiono evidentemente ridisegnate. In seguito Comerio dichiar\u00f2 che parecchie foto gli furono sequestrate e che furono anche utilizzate dalle forze dell'ordine per identificare i partecipanti ai moti. Ottenne per\u00f2 anche un lasciapassare dal generale Bava Beccaris.\nNonostante la disponibilit\u00e0 di fotografie, le copertine delle riviste continuarono ad essere opera di illustratori. Achille Beltrame, all'epoca autore delle copertine dell\"'Illustrazione Italiana\", si ispir\u00f2 a una delle foto di Comerio per realizzare un quadro a olio.\nNel 1898 Comerio divenne socio del Circolo Fotografico Lombardo, che ne diede la notizia nel Bollettino dell'associazione citando l'importanza storica delle sue fotografie.\nComerio non fu per\u00f2 solo e vari fotografi ripresero gli avvenimenti, come ad esempio Giuseppe Maria Serralunga Langhi (1858-1933), autore di numerose foto utilizzate per il volumetto \"Milano durante i tumulti 6-10 maggio 1898\", supplemento illustrato del quotidiano \"Lega Lombarda\"."}
{"id": "1180560", "revid": "339392", "url": "https://it.wikipedia.org/wiki?curid=1180560", "title": "Victoria Land", "text": ""}
{"id": "1180561", "revid": "339392", "url": "https://it.wikipedia.org/wiki?curid=1180561", "title": "Terra Vittoria", "text": ""}
{"id": "1180563", "revid": "339392", "url": "https://it.wikipedia.org/wiki?curid=1180563", "title": "Terra della Regina Victoria", "text": ""}
{"id": "1180564", "revid": "767487", "url": "https://it.wikipedia.org/wiki?curid=1180564", "title": "Renault Primastella", "text": "La Primastella era un'autovettura di fascia alta prodotta dal 1931 al 1934 dalla Casa automobilistica francese Renault.\nProfilo e storia.\nDopo l'uscita di produzione della Vivasix, avvenuta nella seconda met\u00e0 del 1931, mentre gli ultimi esemplari trovavano via via un proprietario, al Salone di Parigi fu lanciata la sua erede spirituale, una vettura che potesse intendersi come versione semplificata, o comunque economica, della \"Vivasix\" stessa. La nuova vettura prese il nome di \"Primastella\", introdotta proprio nell'autunno 1931 sotto la sigla di progetto PG6, ed altro non era che una versione a passo corto e meno lussuosa della Vivastella. La vettura nasceva infatti sul telaio della Monastella, ed era lunga 4.25 m, dieci cm in meno della pi\u00f9 corta delle \"Vivastella\", della quale manteneva per\u00f2 il gruppo motopropulsore. Rispetto alla \"Vivastella\", tra l'altro, il passo accorciato garantiva un'agilit\u00e0 superiore e prestazioni leggermente pi\u00f9 brillanti. Meccanicamente, infatti, la Primastella montava la stessa meccanica della Vivastella prodotta in quegli anni, vale a dire un motore a 6 cilindri in linea da 3180 cm\u00b3 di cilindrata, in grado di erogare una potenza massima di 60 CV. Tale motore, che comunque venne rivisto in alcuni punti, come per esempio il sistema di lubrificazione mediante pompa, era in grado di spingere la vettura ad una velocit\u00e0 massima di 115\u00a0km/h. L'impianto frenante si avvaleva di freni a tamburo sia davanti che dietro. La stampa accolse molto bene la nuova arrivata, della quale elogi\u00f2 ampiamente le prestazioni brillanti e la sua maneggevolezza. Disponibile con carrozzerie berlina, coach, cabrioleto roadster e venduta a prezzi compresi tra i 28.900 ed i 38.000 franchi, la \"Primastella PG6\" fu prodotta fino al mese di agosto del 1932 in 2.349 esemplari. Gli ultimi esemplari di tale serie furono caratterizzati dal cofano motore dotato di prese d'aria apribili a deflettore, in luogo delle classica fila di fitte feritoie.\nProprio nell'agosto del 1932 fu introdotta la serie PG8 della Primastella, che vide il passaggio del posto guida da sinistra a destra, una piccola rivoluzione che nello stesso anno interess\u00f2 anche il resto della gamma Renault. Tra l'agosto 1932 ed il maggio 1933 furono prodotti 2.778 esemplari della \"PG8\", che proprio nella tarda primavera del 1933 venne sostituita dalla PG8 SA, il cui arrivo sanc\u00ec il passaggio della \"Primastella\" dai tradizionali ammortizzatori a frizione ai pi\u00f9 moderni ammortizzatori idraulici. La \"PG8 SA\" fu commercializzata per un periodo ancora inferiore a quello gi\u00e0 breve riservato alla \"PG8\": nel settembre 1933 fu gi\u00e0 tolta di listino dopo essere stata prodotta in 385 esemplari.\nAlla \"PG8 SA\" succedette la PG10, caratterizzata da una carrozzeria che mostr\u00f2 i primi segni di adeguamento alla nascente tendenza aerodinamica. Tale carrozzeria venne realizzata nell'atelier Stella interno alla Renault stessa, e per la \"PG10\" furono disponibili solo due varianti di carrozzeria: berlina e coach. Fu comunque possibile ordinare la \"Primastella PG10\" anche con carrozzeria classica, non profilata. Il motore era sempre lo stesso, tuttavia la \"PG10\" fu ordinabile anche con il nuovo e pi\u00f9 potente propulsore da 3.620\u00a0cm\u00b3, in grado di erogare fino ad 85\u00a0CV di potenza massima, sufficienti per garantire una velocit\u00e0 di punta di quasi 130\u00a0km/h. La produzione fu mantenuta fino al maggio 1934, dopodich\u00e9 il modello usc\u00ec di listino con 1.048 esemplari prodotti. Fu l'ultima \"Primastella\" proposta in listino."}
{"id": "1180566", "revid": "339392", "url": "https://it.wikipedia.org/wiki?curid=1180566", "title": "Terra della regina Vittoria", "text": ""}
{"id": "1180573", "revid": "486946", "url": "https://it.wikipedia.org/wiki?curid=1180573", "title": "Accordi di Monaco", "text": ""}
{"id": "1180575", "revid": "547992", "url": "https://it.wikipedia.org/wiki?curid=1180575", "title": "Gente comune (film)", "text": "Gente comune (\"Ordinary People\") \u00e8 un film del 1980 diretto da Robert Redford, che rappresenta il suo debutto nella regia cinematografica. \u00c8 tratto dal romanzo \"Gente senza storia\" di Judith Guest del 1976. La colonna sonora del film si basa sul celebre Canone di Pachelbel. Il film \u00e8 valso a Robert Redford il premio Oscar alla regia e a Timothy Hutton quello per miglior attore non protagonista.\nTrama.\nI Jarrett, una famiglia alto-borghese della periferia di Chicago, tentano di tornare alla vita normale dopo la morte del primogenito Buck e il tentativo di suicidio del secondo figlio Conrad. Dopo una permanenza di quattro mesi in un ospedale psichiatrico, Conrad si sente alienato dai suoi amici e parenti e decide di consultare uno psichiatra, il dottor Berger. Quest'ultimo apprende le circostanze della morte di Buck, il fratello maggiore idolatrato da tutti, a seguito di un incidente in barca a vela che coinvolse anche Conrad, il quale - a seguito dell'accaduto - soffre di un disturbo da stress post-traumatico e presenta i sintomi della sindrome del sopravvissuto.\nCalvin, il padre di Conrad, tenta di ricreare un rapporto equilibrato con il figlio sopravvissuto e, parallelamente, di comprendere sua moglie Beth. Quest'ultima nega infatti il dolore per la perdita del figlio maggiore, tentando di mantenere la propria compostezza, nella vana speranza di riportare la serenit\u00e0 in famiglia. Pare che Beth avesse una predilezione per il figlio primogenito, probabilmente idealizzato, mentre il tentativo di suicidio di Conrad ha raggelato i sentimenti della donna nei confronti del figlio minore, anche se Beth \u00e8 comunque determinata a mantenere saldamente un'apparenza di perfezione e normalit\u00e0 al fine di mantenere una sorta di controllo sulla quotidianit\u00e0, malgrado la tragedia che ha sconvolto la famiglia.\nConrad comincia a lavorare su di s\u00e9 con il dottor Berger, imparando a lasciare andare le proprie emozioni invece di tentare di controllarle. Comincia a uscire con Jeannine, una compagna di scuola, che lo aiuta a riguadagnare un senso di ottimismo ma, nonostante ci\u00f2, egli fatica ancora a comunicare e ristabilire una relazione normale con i genitori e i compagni di scuola, con i quali ha un impetuoso confronto: non sembra permettere a nessuno di avvicinarsi a lui, in particolar modo alla madre, con cui si confronta in animate discussioni che il padre tenta di moderare, stando in genere dalla parte di Conrad per timore di spingerlo nuovamente nel baratro.\nIl culmine della tensione viene raggiunto poco prima di Natale, quando Conrad s'infuria con la madre perch\u00e9 lei esita nel fare una foto con lui, nonostante la vana insistenza del padre, finendo per imprecare malamente contro di lei in presenza dei nonni. In seguito, Beth scopre che Conrad ha abbandonato la squadra di nuoto a cui era iscritto, mentendo sistematicamente sulle sue uscite nel doposcuola; ci\u00f2 provoca una discussione infiammata fra i due, in cui Conrad rinfaccia alla madre di non avergli fatto mai visita all'ospedale, sostenendo che se fosse stato Buck a trovarsi ricoverato al suo posto, lei sarebbe andata a trovarlo, a cui Beth risponde seccamente dicendo che Buck non sarebbe mai finito in ospedale.\nIn questo drammatico confronto esplode il conflitto tra Conrad e la madre, con il padre che cerca di farsi da mediatore. Tuttavia anche Calvin inizia a ripensare al rapporto con la moglie e si ritrova lui stesso a parlarne con il dottor Berger, per poi cercare di chiarire con la moglie come la morte del figlio abbia condizionato anche il loro rapporto. Difatti, tutti pensano che il problema sia Conrad, ma Conrad \u00e8 in realt\u00e0 solo il catalizzatore che induce i genitori a ripensare all'episodio della morte. Beth, incapace di affrontare la realt\u00e0, continua a negare l'esistenza di problemi e accusa invece il marito di lasciarsi manipolare dal figlio, con cui tenta ancora di ridurre il pi\u00f9 possibile i contatti. Beth e Calvin, allora, si concedono una breve vacanza a Houston, dal fratello di Beth, ma durante la permanenza Calvin incalza di nuovo la moglie, criticandola per il suo atteggiamento evasivo e scatenando cos\u00ec in lei uno sfogo che fa emergere lo stato di grave sofferenza repressa in cui ella si trova.\nConrad, nel frattempo a casa dei nonni, apprende con disperazione che Karen, un'amica conosciuta all'ospedale psichiatrico, si \u00e8 suicidata. Qualche settimana prima i due si erano visti, e solo ora, ricordando alcune vaghe parole dette dalla ragazza durante l'incontro, Conrad capisce che l'ottimismo da lei dimostrato nascondeva in realt\u00e0 il desiderio di morire. Nonostante il dolore per quest'ulteriore perdita, una seduta catartica con il dottor Berger permette a Conrad di smettere d'incolparsi per la morte del fratello e di accettare le fragilit\u00e0 della madre.\nPurtroppo, pur vedendo come il figlio sembri aver deciso di riconciliarsi con i suoi genitori, Calvin vede come ci\u00f2 non sia bastato per Beth, quindi si confronta con lei un'ultima volta. Pensando a tutto quello che \u00e8 successo, l'uomo mette in discussione il loro rapporto e le chiede se ella sia mai stata in grado di amare veramente qualcuno. La donna, sconvolta, chiusa nel proprio dolore ed incapace di affrontare le proprie emozioni, decide di lasciare la famiglia.\nLa mattina, Conrad vede la madre andarsene e, sul giardino davanti a casa, ha anche lui un'ultima discussione con Calvin, che gli ricorda come alcuni avvenimenti sfuggano al controllo, ma che di questo non deve biasimare se stesso. Cos\u00ec, finalmente, inizia il tentativo di un rapporto autentico tra i due che, abbracciatisi, tornano in casa ad affrontare la nuova situazione familiare.\nProtagonisti.\nMolti attori del film furono nominati all'Oscar, e solo Timothy Hutton riusc\u00ec a vincere la statuetta come miglior attore non protagonista, sebbene reciti sullo schermo pi\u00f9 di chiunque altro nel film; e questa fu una nemesi storica per la lunga carriera di Redford che invece ebbe da attore una sola nomination, nel 1974 per \"La stangata\".\nLa scelta del ruolo di madre, algida e puritana, era ricaduta su Mary Tyler Moore in quanto molto attiva nella televisione e adatta ad un film che si ispirava molto a questo canale comunicativo invece che al cinema .\nProduzione.\nIl film si svolge quasi completamente tra la casa dei Jarrett e lo studio dello psichiatra di Conrad. Tuttavia si fa notare come sia pi\u00f9 \"casa\" lo studio dello psichiatra, un po' buio, disordinato ma intimo, che la casa dei Jarrett, ampia e luminosa ma fredda.\nLe scene vennero girate a Salt Lake, un quartiere esclusivo alla periferia di Chicago, e durarono per dodici settimane senza interruzione.\nLa scelta di ambientare il film nel nord degli Stati Uniti, laddove predomina una visione puritana, non \u00e8 casuale, in quanto proprio qui la borghesia si preoccupava pi\u00f9 dell'apparenza e dei giudizi della gente che della reale condizione umana e proprio il finale del film non ha una conclusione lieta ma suona come una dura condanna alla situazione della borghesia che difatti porta al fallimento completo e alla dissoluzione dei rapporti.\nIl soggetto usato si basava sul romanzo di Judith Guest che per\u00f2 era considerato alquanto mediocre. Fu poi Alvin Sargent a rimaneggiarlo e a rivederlo completamente fino a dargli quella forza che gli vart\u00e0 l'oscar per la migliore sceneggiatura non originale.\nLe riprese iniziarono il 9 ottobre 1979 e si conclusero il 10 gennaio 1980. Usci' negli Usa il 19 settembre 1980. In Italia arriv\u00f2 nei cinema il 26 febbraio 1981.\nCritica.\nLa critica fu divisa al momento dell'uscita del cinema e alcuni considerarono la prima opera da regista di Redford come un tentativo di volersi occupare di argomenti troppo seri e troppo difficili.\nIl film tuttavia viene considerato alquanto \"anacronistico\" per il periodo in cui venne realizzato in cui predominava un altro genere ricco soprattutto di effetti speciali che tuttavia aveva legami con scrittori precedenti come Sinclair Lewis e Jerome Salinger."}
{"id": "1180577", "revid": "3082", "url": "https://it.wikipedia.org/wiki?curid=1180577", "title": "Ricomero", "text": ""}
{"id": "1180579", "revid": "174925", "url": "https://it.wikipedia.org/wiki?curid=1180579", "title": "Mito della Caverna", "text": ""}
{"id": "1180608", "revid": "339392", "url": "https://it.wikipedia.org/wiki?curid=1180608", "title": "Dronning Maud Land", "text": ""}
{"id": "1180622", "revid": "339392", "url": "https://it.wikipedia.org/wiki?curid=1180622", "title": "Sinuosalice", "text": ""}
{"id": "1180628", "revid": "123480590", "url": "https://it.wikipedia.org/wiki?curid=1180628", "title": "Partecipazioni statali", "text": "Per partecipazione statale si intende un intervento dello stato nell'attivit\u00e0 economica sia a livello di impresa sia di finanza, caratterizzato dal possesso, da parte dello Stato o comunque di un ente pubblico, di partecipazioni azionarie in societ\u00e0 private.\nPu\u00f2 esser realizzato con interventi normativi, come ad esempio la previsione di \"golden share\".\nNel mondo.\nItalia.\nLe partecipazioni statali in Italia, a lungo organizzate sotto l'egida dell'Istituto per la Ricostruzione Industriale (IRI), che ancora nel 1993 risultava il settimo conglomerato al mondo per dimensioni con un fatturato di oltre 67 miliardi di dollari, vennero superate con l'avvento della \"stagione delle privatizzazioni\" a partire dal 1990."}
{"id": "1180653", "revid": "1988230", "url": "https://it.wikipedia.org/wiki?curid=1180653", "title": "Adeodato Malatesta", "text": "Biografia.\nAdeodato nasce a Modena in via Malore da Giuseppe Malatesta, capitano delle guardie ducali, e Carlotta Montessori. Il nome \"Adeodato\" (in latino l'espressione \"\"A Deo Dato\" significa \"Dato da Dio\",\"Dono di Dio\"\") gli venne imposto perch\u00e9 il padre consider\u00f2 la nascita del figlio come un dono divino. Quasi subito Adeodato viene portato a Fiorano Modenese, paese natale del padre, e l\u00ec trascorse la sua infanzia ed effettu\u00f2 i suoi primi studi.\nAll'et\u00e0 di undici anni, nel 1817, venne indirizzato dal padre agli studi ecclesiastici ma dopo due anni di seminario lo zio materno Giacomo Guzzoni, pittore, not\u00f2 il suo talento artistico e, grazie all'intermediazione di quest'ultimo, inizi\u00f2 a frequentare l'Accademia Atestina di Belle Arti di Modena fino al 1826.\nPoi grazie all'aiuto del direttore dell'Accademia, Giuseppe Pisani vinse una borsa di studio, e pot\u00e9 dunque accedere all'Accademia di belle arti di Firenze, dove ebbe come maestri, tra gli altri, il Bezzuoli e il Benvenuti. Si spost\u00f2 poi all'Accademia di Roma, ma il soggiorno non dur\u00f2 molto: per delle sospette simpatie nei confronti di liberali, seguaci di Ciro Menotti, gli venne sospesa la borsa di studio estense.\nNel 1833 ottenne una cattedra all'Accademia di Modena; nello stesso anno spos\u00f2 Emilia Malverti, che gli diede tre figli: Narciso (che seguir\u00e0 le orme del padre, specializzandosi nelle nature morte, e che dar\u00e0 i natali al pubblicista Baccio), Giuseppe e Caterina. Nel 1839 divenne Vice Direttore e, nello stesso anno, in seguito alla morte di Giuseppe Pisani, venne nominato Direttore dell'Accademia di Modena. Negli anni '40 disegn\u00f2 la medaglia che, realizzata poi dall'orafo Tommaso Rinaldi, veniva consegnata ogni tre anni come premio agli artisti pi\u00f9 meritevoli del Ducato Estense.\nNel 1860 divenne direttore delle \"Tre accademie emiliane\", ruolo che mantenne sino al 1877 e contemporaneamente presidente della Regia \"Commissione Emiliana per la tutela dei monumenti e delle opere d'arte\". Come allievi ebbe numerosi pittori modenesi dell'epoca, ma anche bolognesi (Alessandro Guardassoni) e ferraresi (Federico Camuri).\nDal 15 giugno al 30 ottobre del 1866 esegu\u00ec gratuitamente i lavori di restauro dell'affresco della cupola del Santuario della Beata Vergine del Castello di Fiorano Modenese con un ritmo incessante dall'alba al tramonto compiendo una tale fatica da ammalarsi cos\u00ec tanto che ci volle un anno per riaversi.\nNel 1882, anno della morte della moglie, venne nominato direttore della Galleria Estense.\nIl giorno della vigilia di Natale mor\u00ec a Modena nel 1891. Alla morte dell'artista, la via di Modena in cui nacque (via Malore) venne ribattezzata \"via Adeodato Malatesta\".\nOpere principali.\nL'artista esegu\u00ec ben 500 ritratti, tra i quali molti di Ciro Menotti e di sua figlia Polissena.\nCollegamenti esterni.\n_________________________________________"}
{"id": "1180660", "revid": "228587", "url": "https://it.wikipedia.org/wiki?curid=1180660", "title": "Episodi di Jericho (prima stagione)", "text": "La prima stagione della serie televisiva Jericho, composta da 22 episodi, \u00e8 stata trasmessa sul network CBS dal 20 settembre 2006 al 9 maggio 2007. In Italia \u00e8 andata in onda su Rai 2 dal 5 giugno al 21 agosto 2007.\nEpisodio pilota.\nTrama.\nIn un piccolo paese di nome Jericho, in Kansas, si assiste all'esplosione di una bomba atomica nelle vicinanze, probabilmente a Denver. La piccola cittadina si ritrova isolata dal resto del mondo e gli abitanti dovranno far fronte comune per sopravvivere al disastro.\nRicaduta radioattiva.\nTrama.\nEmily si unisce a due uomini che pensa siano poliziotti. Nel frattempo Jake deve risolvere il problema della nube radioattiva: mettere al riparo tutti gli abitanti in un luogo al riparo dalle piogge radioattive che arriveranno a breve.\nI quattro cavalieri.\nTrama.\nDopo l'uscita dalla galleria e una strana trasmissione cinese in onda sulla tv, Jake mette insieme un gruppo di quattro uomini per esplorare in quattro direzioni i dintorni di Jericho.\nLe mura di Jericho.\nTrama.\nJake e Heather si imbattono in un uomo appena giunto a Jericho e totalmente ustionato dalle radiazioni. Nel frattempo in citt\u00e0 si rischia di rimanere senza elettricit\u00e0.\nLa risposta federale.\nTrama.\nNella scuola da poco riaperta avviene un incendio dovuto a un corto circuito elettrico. Il paese si mobilit\u00e0 a placare le fiamme, ma la scuola non \u00e8 l'unico edificio in fiamme.\n9:02.\nTrama.\nUn impulso elettromagnetico toglie energia alla citt\u00e0 e il crimine si diffonde.\nLunga vita al sindaco.\nTrama.\nJonah e la sua banda sono una minaccia costante per Jericho. Jake ed Emily dovranno in qualche modo negoziare con il nemico; Nel frattempo le condizioni di salute del sindaco Johnston Green si aggravano.\nRogue river.\nTrama.\nJake e Eric Green devono recarsi a Rogue River per recuperare una medicina in grado di salvare loro padre. A Rogue River il tempo non sar\u00e0 il loro unico avversario...\nStrade incrociate.\nTrama.\nAlcuni mercenari della Ravenwood, responsabili dei crimini di Rogue River, si recano a Jericho per requisire tutto ci\u00f2 che gli serve. Gli abitanti della citt\u00e0 affrontano la difficile decisione di far saltare il ponte per Rogue River, tagliando fuori da Jericho la Ravenwood e alcune delle fattorie del luogo, inclusa quella dei Richmond...\nBandiera rossa.\nTrama.\nMentre sono impegnati a caccia, Jake e Stanley osservano un cargo Antonov paracadutare un pallet nelle campagne di Jericho. Tornati in paese scopriranno che si tratta di cibo cinese accompagnato da un messaggio:\"Non combattete... la Cina \u00e8 vostra amica\". La tensione sale quando il sindaco Green temporeggia sulla distribuzione del cibo e quando si scopre che Jonah Prowse ha rubato un secondo pallet contenente un generatore di corrente...\nVox populi.\nTrama.\nDale scopre il corpo esanime di Gracie nel suo negozio. Pi\u00f9 tardi Mitchell Cafferty giunge a Jericho e denuncia Jonah Prowse, affermando che \u00e8 lui l'assassino di Gracie. Nel frattempo Emily, con l'aiuto di Jake, nasconde Jonah in casa sua poich\u00e9 Gray Anderson, a capo di una squadra di linciaggio, \u00e8 deciso a catturarlo ad ogni costo. Ma le intenzioni di Gray sono di fare giustizia o di guadagnare consensi per le prossime elezioni?\nIl giorno precedente.\nTrama.\nDopo aver tentato di abbandonare le indagini e aver scoperto che qualcuno lo controlla costantemente, Hawkins ricorda gli avvenimenti precedenti agli attacchi nucleari. Nel frattempo si scopre qualcosa sul misterioso passato di Jake Green...\nBlack Jack.\nTrama.\nL'inverno miete le prime vittime e a Jericho non c'\u00e8 sufficiente energia per riscaldare i suoi abitanti. Uno degli ingegneri del paese afferma di poter costruire delle turbine eoliche per tamponare il problema, ma mancano i pezzi per poterlo fare. Gray allora chiama a raccolta tutti i volontari per recarsi nell'unico posto in cui trovare l'occorrente: Black Jack. Come se non bastasse, i problemi di Hawkins aumentano quando si rif\u00e0 viva una sua vecchia conoscenza...\nNel cuore dell'inverno.\nTrama.\nDopo il ritorno da Black Jack, Jake si riunisce con Mimi e Stanley per una battuta di caccia. Durante il tragitto incontreranno un furgone blindato nero che gli blocca la strada. A loro spese scopriranno che i passeggeri del furgone hanno intenzioni tutt'altro che amichevoli.\nSemper fidelis.\nTrama.\nIn citt\u00e0 arrivano i marines. Nel frattempo Hawkins deve confrontarsi con Sara.\nFine dell'inverno.\nTrama.\nA Jericho arriva la turbina eolica frutto di uno scambio con la citt\u00e0 vicina. Gail continua ad essere l'anima dell'ospedale, nonostante la gravidanza la renda pi\u00f9 debole.\nQualcuno \u00e8 un terrorista.\nTrama.\nLe risorse scarseggiano e la presenza dei profughi diventa un problema, intanto Hawkins cerca di ricostruire i contatti di Sara.\nConosciuto anche come....\nTrama.\nI dubbi su Hawkins aumentano e c'\u00e8 chi vuol vederci meglio."}
{"id": "1180661", "revid": "400694", "url": "https://it.wikipedia.org/wiki?curid=1180661", "title": "Commune", "text": "commune \u00e8 il secondo album solista della cantante giapponese Yuki, pubblicato il 26 marzo 2003.\nIl disco.\nPubblicato esattamente un anno dopo l'album di debutto \"PRISMIC\", \"commune\" \u00e8 composto da 12 tracce j-pop, e sebbene si presenti come un'opera pi\u00f9 omogenea (a parte alcune tracce) rispetto al precedente, perde comunque alcune sonorit\u00e0 prettamente rock per virare in un pi\u00f9 compiuto pop.\nL'album si apre con una traccia completamente strumentale, \"SWELLS ON THE EARTH\", una lenta ninna nanna eseguita con una chitarra e un pianoforte che funge da incipit sottotono alla pi\u00f9 movimentata \"Nakisou Da\", che richiama la musicalit\u00e0 della prima traccia di \"PRISMIC\" e che rimane l'unico rimando al precedente lavoro. Si prosegue con \"Strawberry\", in cui le campionature si accompagnano alla chitarra, e \"Humming Bird\", dove gli archi alla fine aggiungono una nuova dimensione all'album. Nel bizzarro video della successiva \"Sentimental Journey\", diretto da Nagi Noda, YUKI viene impersonata da decine di comparse in una lunga carrellata di finti fermi immagine. Seguono quindi \"Funky Fruits\" e \"Koibito Yo\", gli unici due brani differenti dalla classica produzione dell'artista. L'album si chiude con \"Communication\" (esattamente come \"PRISMIC\" si chiudeva con \"Prism\") e \"Sabaku Ni Saita Hana\".\nCollegamenti esterni.\nTesti dell'album in kanji e r\u014dmaji"}
{"id": "1180662", "revid": "767487", "url": "https://it.wikipedia.org/wiki?curid=1180662", "title": "Dublin Death Patrol", "text": "I Dublin Death Patrol (D.D.P.) sono una band thrash metal fondata nel 2006 dal cantante dei Testament Chuck Billy e dal cantante degli Exodus Steve Souza."}
{"id": "1180663", "revid": "287204", "url": "https://it.wikipedia.org/wiki?curid=1180663", "title": "Andrzej Sekula", "text": ""}
{"id": "1180665", "revid": "287204", "url": "https://it.wikipedia.org/wiki?curid=1180665", "title": "Sporopollenina", "text": "La sporopollenina \u00e8 un polimero biologici tra i pi\u00f9 inerti e resistenti che si conoscano. \n\u00c8 un componente importante della parete esterna (esina) dei granuli di polline. \n\u00c8 chimicamente molto stabile e di solito \u00e8 ben conservata nei suoli e nei sedimenti consentendo di fornire informazioni utili ai palinologi sulle popolazioni vegetali del passato.\nI pollini sono dispersi da molti fattori ambientali diversi, come il vento, l'acqua o gli animali. Se le condizioni sono adatte, le loro pareti impregnate di sporopollenina possono persistere nella documentazione fossile per centinaia di milioni di anni, poich\u00e9 la sporopollenina \u00e8 resistente alla degradazione chimica da parte di sostanze chimiche organiche e inorganiche.\nLa sporopollenina si trova anche nelle pareti cellulari di diversi \"taxa\" di alghe verdi, tra cui \"Phycopeltis\" e \"Chlorella\".\nComposizione chimica.\nLa composizione chimica della sporopollenina \u00e8 stata a lungo sfuggente a causa della sua insolita stabilit\u00e0 chimica e resistenza alla degradazione da parte di enzimi e reagenti chimici forti (tra l'altro \u00e8 in grado di resistere all'acetolisi, ovvero all'attacco con acidi forti). \nLe analisi hanno rivelato una miscela di biopolimeri, contenente principalmente acidi grassi a lunga catena, fenilpropanoidi, fenoli e tracce di carotenoidi. Gli esperimenti hanno dimostrato che la fenilalanina \u00e8 un precursore importante, ma contribuiscono anche altre fonti di carbonio. \u00c8 probabile che la sporopollenina derivi da diversi precursori che sono chimicamente collegati per formare una struttura rigida. \nNel 2019, i ricercatori del MIT hanno determinato, tramite la degradazione della tioacidolisi e la risonanza magnetica nucleare (RMN) allo stato solido, la struttura molecolare della sporopollenina di pino. Questa \u00e8 composta principalmente da unit\u00e0 di alcol polivinilico insieme ad altri monomeri alifatici, tutti collegati attraverso una serie di legami acetalici. \nLa microscopia elettronica mostra che le cellule del tappeto che circondano il granulo pollinico in via di sviluppo all'interno dell'antera e che producono l'esina hanno un sistema secretorio altamente attivo contenente globuli lipofili. Si ritiene che questi globuli contengano i precursori della sporopollenina. \nLa sporopollenina \u00e8 una sostanza che ha la funzione di ridurre al massimo l'evaporazione quindi \u00e8 una sostanza che rende il granulo pollinico resistente al calore.\nLa sporopollenina, inoltre, contribuisce all'identificazione delle diverse specie di polline sia per la forma assunta a seguito della sua deposizione sia per la presenza di granuli (detti orbicoli) esterni alla parete da essa formati."}
{"id": "1180666", "revid": "767487", "url": "https://it.wikipedia.org/wiki?curid=1180666", "title": "Crossroads - Le strade della vita", "text": "Crossroads - le strade della vita \u00e8 un film del 2002 diretto da Tamra Davis e scritto da Shonda Rhimes ed \u00e8 il film di debutto della cantante statunitense Britney Spears.\nTrama.\nIn una piccola citt\u00e0 della Georgia, le piccole Lucy, Kit e Mimi seppelliscono una \"scatola dei desideri\" e giurano di non aprirla fino alla sera del loro diploma. Tuttavia, man mano che il trio cresce, la loro amicizia svanisce: Lucy diventa la valedictorian introversa, Kit diventa la ragazza pi\u00f9 popolare della scuola, e Mimi diventa un'emarginata che ha una gravidanza adolescenziale.\nLa sera del diploma, le tre si riuniscono per riprendere la \"scatola dei desideri\", ricordando i loro vecchi desideri: Kit voleva sposarsi, Lucy voleva trovare sua madre che l'ha abbandonata, e Mimi voleva viaggiare in California. Lucy e Kit cercano di convincere Mimi, che \u00e8 incinta di cinque mesi, a non andare a Los Angeles per un'audizione per una casa discografica. Tuttavia, decidono di andare con lei a Los Angeles la mattina successiva. Kit vedr\u00e0 il suo fidanzato che \u00e8 uno studente alla UCLA, e Lucy trover\u00e0 sua madre a Tucson, in Arizona. All'insaputa di suo padre Pete, Lucy, Kit e Mimi partono in una Buick Skylark con Ben, un ragazzo che si offre di accompagnarle. Durante il viaggio, l'auto si guasta in Louisiana e, non avendo soldi, Mimi suggerisce di cantare in un bar di New Orleans per guadagnare delle mance. Al bar, Mimi non riesce cantare a causa della sua paura per il palcoscenico. Lucy prende il suo posto e viene applaudita dal pubblico, guadagnando abbastanza soldi per riparare la macchina e continuare il loro viaggio.\nMentre soggiornano in un motel in Alabama, Kit dice a Lucy e Mimi di aver sentito che Ben \u00e8 finito in prigione per aver ucciso un uomo. Intimorite per la maggior parte del viaggio, le ragazze finalmente si confrontano con Ben circa la voce, ma il ragazzo rivela che in realt\u00e0 \u00e8 andato in prigione per aver portato la sua sorellastra oltre i confini di stato senza il consenso dei genitori, perch\u00e9 il suo patrigno stava abusando di lei. Lucy e Ben si innamorano, e le ragazze iniziano a riavvicinarsi parlando delle loro preoccupazioni: Lucy rivela che sua madre ha abbandonato lei e suo padre quando aveva tre anni, ma crede ancora che sua madre voglia vederla di nuovo; Kit, che era in sovrappeso da bambina, rivela che sua madre l'ha mandata in un campo estivo fino a quando ha raggiunto il suo peso forma; Mimi racconta che il padre del suo bambino non \u00e8 il suo ex-fidanzato Kurt, ma un uomo che l'ha stuprata a una festa, e che ha intenzione di dare il suo bambino in adozione.\nA Tucson, Lucy trova sua madre Caroline, che vive insieme al suo nuovo marito e i suoi figli, e non ha voglia di vederla. Caroline rivela che Lucy \u00e8 nata da una gravidanza involontaria e che non vuole avere niente a che fare con lei, lasciando Lucy con il cuore spezzato. Al motel, Ben consola Lucy e la impressiona scrivendo musica per una poesia che ha scritto durante il viaggio. Lucy torna da Kit e Mim e finalmente raggiungono Los Angeles.\nUna sera, Kit porta Mimi con lei per sorprendere il suo fidanzato Dylan. Da sola insieme nel motel, Lucy perde la sua verginit\u00e0 con Ben. Kit e Mimi arrivano a casa di Dylan e lo trovano con un'altra donna. Kit si rende conto che \u00e8 stato Dylan a violentare Mimi, e gli d\u00e0 un pugno in faccia. Mentre scappa, Mimi cade dalle scale e perde il suo bambino. In ospedale, Lucy e Kit la consolano mentre affronta la sua perdita.\nLucy chiama suo padre per portare lei, Kit e Mimi a casa, ma le due amiche le dicono che dovrebbe andare all'audizione al posto di Mimi. Lucy rifiuta e si prepara a partire con loro e suo padre, ma si rende conto che tutto ci\u00f2 che ha fatto \u00e8 stato per compiacere suo padre invece di se stessa. Lucy dice a suo padre di lasciarla andare, corre da Ben, e si baciano. Lei, Kit e Mimi vanno all'audizione con Ben e ricevono una standing ovation dopo la loro esecuzione della sua canzone, \"I\u2019m Not a Girl, Not Yet a Woman\". Le ragazze seppelliscono cos\u00ec la \"scatola dei desideri\" su una spiaggia di Los Angeles, decidendo di non fare pi\u00f9 desideri per il futuro, ma di concentrarsi sul presente e sulla loro amicizia.\nProduzione.\nAll'inizio del 2001, Britney Spears ha detto che aveva intenzione di fare il suo debutto cinematografico. Lei e il suo team hanno poi creato un progetto, che \u00e8 stato successivamente sviluppato dalla creatrice di Grey\u2019s Anatomy, Shonda Rhimes.\nLe riprese di \"Crossroads\" sono iniziate nel marzo 2001 a New Orleans, Metairie, Baton Rouge e Tangipahoa Parish, vicino alla citt\u00e0 natale della protagonista. A causa del fatto che la cantante stava registrando il suo terzo album in studio insieme alla produzione del film, le riprese sono finite solo dopo sei mesi. Altre scene sono state girate nella contea di Los Angeles, in California.\nAccoglienza.\nIncassi.\nCon un budget di 12 milioni di dollari\", Crossroads\" fu proiettato in 2,380 cinema dal 15 febbraio 2002 ed ha guadagnato 5.2 milioni di dollari al giorno di debutto. Alla quarta settimana dal rilascio il film si trovava ancora tra i primi dieci film pi\u00f9 visti. In totale \"Crossroads\" ha guadagnato 37,191,304 di dollari negli Stati Uniti, riguadagnando pi\u00f9 del 60.8% delle spese di produzione della Paramount. Internazionalmente, ha guadagnato 23,949,726 di dollari, per un totale di 61,141,030 di dollari nel mondo.\nCritica.\nNegli Stati Uniti \"Crossroads\" ha ricevuto recensioni contrastanti, molte hanno affermato che l'unica persona ad interpretare bene la sua parte fu la Spears. Nonostante ci\u00f2, furono varie le critiche positive. Il \"The Hollywood Reporter\" disse: \"Davis dirige una produzione a basso budget che \u00e8 piacevolmente senza pretese.\" E! disse che lo stile allegro nell'interpretazione della Spears era pi\u00f9 piacevole da guardare della prova data da Mariah Carey in Glitter.\nColonna sonora.\nNel film sono presenti tre canzoni di Britney Spears tratte da \"Britney\", il suo album del 2001. Si tratta dei singoli \"Overprotected\", \"I'm Not a Girl, Not Yet a Woman\" e \"I Love Rock 'n' Roll\". Una colonna sonora originale fu pubblicata con sei canzoni prese dal film."}
{"id": "1180674", "revid": "107831", "url": "https://it.wikipedia.org/wiki?curid=1180674", "title": "Dublin death patrol", "text": ""}
{"id": "1180675", "revid": "729019", "url": "https://it.wikipedia.org/wiki?curid=1180675", "title": "Zaglossus bruijni", "text": "L'echidna dal becco lungo occidentale o zaglosso di Bruijn (\"Zaglossus bruijni\" Peters e Doria, 1876) \u00e8 un mammifero monotremo appartenente alla famiglia dei Tachiglossidi. Assieme alle altre due specie viventi del genere \"Zaglossus\", questo echidna vive in Nuova Guinea. Fossili della specie sono stati rinvenuti anche in Australia.\nDescrizione.\n\u00c8 un piccolo mammifero, lungo circa 90\u00a0cm per circa 15\u00a0kg di peso, con un muso lungo e appuntito, rivolto verso il basso, il cui dorso \u00e8 ricoperto da aculei grossolani.\n\u00c8 privo di denti e possiede una grossa lingua vischiosa.Ha zampe tozze e robuste, con tre unghie alle estremit\u00e0 (contro le quattro delle altre specie di \"Zaglossus\").\nGli organi genitali del maschio sono dissimulati all'interno del corpo. Nella femmina \u00e8 presente un unico orifizio (cloaca) in cui terminano l'intestino, l'apparato urinario e l'apparato riproduttivo.\nDistribuzione e habitat.\nLa specie \u00e8 endemica dell'isola di Nuova Guinea, dove occupa la regione pi\u00f9 occidentale, ossia il distretto indonesiano. Si ritrova a varie altitudini: dal livello del mare alle foreste montane, fino alle alte praterie a circa 4000 metri s.l.m.\nBiologia.\nSi nutre essenzialmente di vermi terrestri, che si procaccia scavando il terreno con le robuste unghie.\nLa femmina depone un unico uovo, attraverso l'orifizio della cloaca, e lo raccoglie nella tasca ventrale ove il piccolo completa lo sviluppo sino alla comparsa degli aculei dorsali.\nStatus e conservazione.\nLa \"Zoological Society of London\", in base a criteri di unicit\u00e0 evolutiva e di esiguit\u00e0 della popolazione, considera \"Zaglossus bruijni\" una delle 100 specie di mammiferi a maggiore rischio di estinzione."}
{"id": "1180680", "revid": "599013", "url": "https://it.wikipedia.org/wiki?curid=1180680", "title": "Fratelli della carit\u00e0 di Gent", "text": "I fratelli della Carit\u00e0 di Gand (in latino \"Fratres a Caritate\", in francese \"Fr\u00e8res de la Charit\u00e9 de Gand\") sono un istituto religioso maschile di diritto pontificio: i membri di questa congregazione laicale pospongono al loro nome la sigla F.C.\nStoria.\nLa congregazione venne fondata dal sacerdote belga Pierre-Joseph Triest (1760 - 1836), canonico di San Bavone a Gand. Membro della commissione per gli ospizi civili della sua citt\u00e0, al fine di salvare dalla chiusura una casa di riposo per anziani, ebbe l'idea di affidarne la cura a una comunit\u00e0 religiosa: i primi tre candidati si presentarono a Triest il 28 dicembre 1807 dando inizio al nuovo istituto, detto in origine dei fratelli ospedalieri di San Vincenzo de' Paoli.\nL'istituto ricevette il pontificio decreto di lode del 10 aprile 1888 e l'approvazione definitiva della Santa Sede il 22 aprile 1899; le sue costituzioni vennero approvate il 23 novembre 1809 e definitivamente il 4 luglio 1899.\nAttivit\u00e0 e diffusione.\nI fratelli della carit\u00e0 si dedicano particolarmente all'assistenza agli anziani, alla cura dei malati psichiatrici e dei disabili ed all'istruzione, soprattutto dei portatori di handicap (ciechi e sordomuti).\nSono presenti in Europa (Belgio, Paesi Bassi, Irlanda, Italia, Regno Unito, Romania, Ucraina), in Asia (Filippine, Giappone, India, Indonesia, Pakistan, Sri Lanka, Vietnam), nelle Americhe (Brasile, Canada, Per\u00f9, Stati Uniti d'America), in Africa (Burundi, Costa d'Avorio, Repubblica del Congo, Repubblica Democratica del Congo, Kenya, Ruanda, Sudafrica, Tanzania); la sede generalizia \u00e8 a Roma.\nAl 31 dicembre 2005, la congregazione contava 95 case e 572 religiosi, tutti laici."}
{"id": "1180681", "revid": "599013", "url": "https://it.wikipedia.org/wiki?curid=1180681", "title": "Tyskie Linie Trolejbusowe", "text": "TLT Tychy, forma abbreviata di Tyskie Linie Trolejbusowe, \u00e8 l'operatore che svolge il servizio di trasporto pubblico con filobus nella citt\u00e0 di Tychy, in Polonia.\nStoria.\nA Tychy il filobus \u00e8 stato introdotto, in via sperimentale il 1\u00ba ottobre 1982 con l'inaugurazione della linea 1, alla quale si sono aggiunte in tempi diversi la 2 e la 3, trasformate ulteriormente nelle rispettive linee letterali A, B e C. Nei primi anni hanno prestato servizio, come filobus, gli ZIU-9, gli\n\u0160koda 14Tr, ma da tempo sono stati radiati. In epoca recente sono state attivate le linee D ed E.\nEsercizio.\nL'azienda gestisce 5 filovie (linee A,B,C,D,E) con poco pi\u00f9 di venti vetture, caratterizzate dalla livrea gialla, anche se recentemente con l'introduzione della pubblicit\u00e0 integrale, alcune vetture sono completamente pellicolate e presentano le carrozzerie dei pi\u00f9 svariati colori.\nParco aziendale.\nSono presenti filobus di vario tipo in prevalenza a marchio \"Jelcz\" e qualche Solaris Trollino da 12 metri costruito dalla polacca \"Trobus\".\nSede.\nLa sede legale si trova a Tychy."}
{"id": "1180683", "revid": "599013", "url": "https://it.wikipedia.org/wiki?curid=1180683", "title": "Carburo di tungsteno", "text": "Il carburo di tungsteno \u00e8 il carburo inorganico con formula WC. In condizioni normali questo composto si presenta come una polvere inodore grigio-nera, usata industrialmente per sinterizzare carburi cementati. Questi materiali sono tra le pi\u00f9 dure sostanze note e vengono impiegati in macchinari industriali, utensili da taglio, abrasivi, altri strumenti e attrezzi, proiettili e gioielli. Tungsteno e carbonio possono formare anche il subcarburo W2C e altre fasi non stechiometriche.\nStoria.\nIl carburo di tungsteno fu ottenuto per la prima volta da Henri Moissan nel 1893 facendo reagire acido tungstico e carbone nel suo forno ad arco elettrico. La produzione industriale di utensili basati sul carburo di tungsteno inizi\u00f2 circa venti anni dopo e il primo brevetto fu rilasciato nel 1925.\nSintesi.\nIl carburo di tungsteno si prepara principalmente tramite carburizzazione, facendo reagire tungsteno metallico con nerofumo o grafite a 1400\u20132000\u00a0\u00b0C, in atmosfera di idrogeno o sotto vuoto. La dimensione dei grani nel prodotto finale dipende sia dalle condizioni utilizzate che dal materiale di partenza (acido tungstico o paratungstato d'ammonio) usato per ottenere il tungsteno metallico. \nAltri processi di minore importanza includono la reazione di WO3 e carbonio, e processi gas-solido, dove il carbonio \u00e8 fornito da monossido di carbonio o metano.\nSono stati descritti anche metodi tramite deposizione chimica da vapore a partire da WCl6 e WF6:\nStruttura.\nLa struttura cristallina pi\u00f9 comune del carburo di tungsteno WC \u00e8 quella esagonale presente a temperatura ambiente, denominata \u03b1-WC: gruppo spaziale Pm2, con costanti di reticolo a = e c = . Questa forma esagonale pu\u00f2 essere visualizzata come strati di reticoli esagonali semplici di atomi di tungsteno tra loro sovrapposti (cio\u00e8 non con impacchettamento compatto), mentre gli atomi di carbonio occupano met\u00e0 degli interstizi in modo che sia tungsteno che carbonio abbiano una coordinazione 6 a prisma trigonale.\nA temperatura pi\u00f9 elevata WC d\u00e0 luogo ad altre forme cristalline stabili. Anche il subcarburo W2C esiste in varie modificazioni strutturali.\nPropriet\u00e0 fisiche.\nIl carburo di tungsteno ha un punto di fusione di una conducibilit\u00e0 termica di 121\u00a0W\u00b7m\u22121\u00b7K\u22121 e un coefficiente di espansione termica di 5,2x10\u22126\u00a0K\u22121.\nIl carburo di tungsteno \u00e8 un materiale estremamente duro, situandosi a circa 9 nella Scala di Mohs e a circa 2600 nella Scala Vickers. Ha un modulo di Young di circa 700\u00a0GPa, un modulo di compressibilit\u00e0 di 630\u2013655\u00a0GPa e un modulo di taglio di 274\u00a0GPa.\nDal punto di vista dell'utilizzo nei carburi cementati le propriet\u00e0 fisiche pi\u00f9 rilevanti di WC sono durezza, modulo di Young e coefficiente di espansione termica, nonch\u00e9 la dimensione dei grani del materiale.\nReattivit\u00e0.\nIl carburo di tungsteno si presenta come una polvere di colore grigio con lucentezza metallica, praticamente insolubile in acqua e in acidi diluiti, ma solubile in miscele di acido nitrico e acido fluoridrico. In soluzione acquosa viene ossidato facilmente dal perossido di idrogeno. WC solido viene attaccato dal fluoro a temperatura ambiente e dal cloro sopra i 400\u00a0\u00baC. All'aria si ossida sopra i 600\u00a0\u00baC. \nApplicazioni.\nIl carburo di tungsteno \u00e8 troppo fragile e richiede temperature di fusione o sinterizzazione troppo elevate per essere usato puro. Per usi pratici lo si unisce a metalli di transizione, principalmente cobalto o nichel lavorandolo a partire da polveri, con tecniche di sinterizzazione a temperature intorno ai 1200\u20131500\u00a0\u00baC. Il composto che ne deriva \u00e8 un materiale ceramico-metallico denominato carburo cementato, metallo duro o widia (dal tedesco \"wie diamant\", come il diamante, per la sua particolare caratteristica di durezza). Circa il 50% dei carburi cementati sono prodotti con carburo di tungsteno e cobalto, e contengono il 70-95% di WC.\nPer ottenere del metallo duro possono essere aggiunti anche altri elementi come cromo o tantalio, allo scopo di evitare la crescita dei grani di carburo, fungendo da inibitori.\nLe polveri di carburo di tungsteno e del metallo subiscono tre passaggi:\nTossicit\u00e0 / Indicazioni di sicurezza.\nIl carburo di tungsteno solido non \u00e8 considerato pericoloso secondo il regolamento CLP. Rischi per la salute sono legati all'inalazione di polveri che possono provocare fibrosi ai polmoni. I dati disponibili suggeriscono che il danno sia dovuto principalmente al cobalto presente nel carburo cementato. "}
{"id": "1180685", "revid": "287204", "url": "https://it.wikipedia.org/wiki?curid=1180685", "title": "Colpo di mano a Mosca", "text": "Colpo di mano a Mosca \u00e8 l'undicesimo libro pubblicato da Sven Hassel.\nTrama.\nL'Operazione Barbarossa \u00e8 iniziata da qualche mese, nel giugno 1941, l'offensiva tedesca si avvicina a Mosca. A fine estate il battaglione di disciplina, i cui membri sono protagonisti del romanzo, \u00e8 impegnato a liquidare una compagnia di cinque carri BT-5 sovietici per far saltare un ponte. Gli scontri si fanno sempre pi\u00f9 cruenti, le truppe corazzate devono vedersela con i nuovi, giganteschi carri T-34. Sven Hassel e i suoi compagni perdono pi\u00f9 volte il mezzo, distrutto nei combattimenti sempre pi\u00f9 ravvicinati a mano a mano che ci si avvicina a Mosca.\nAll'inizio dell'inverno, la Wehrmacht non ha ancora equipaggiamento di stagione perch\u00e9 Hitler si rifiuta di ammettere che Mosca possa resistere a lungo. I combattenti maledicono in ugual modo i sovietici e i nazisti all'interno dell'esercito. Si comincia a diffondere la consapevolezza che sia possibile perdere la guerra dopo la vittoriosa avanzata dell'estate, mentre le divisioni corazzate sono a soltanto 150 km dalla capitale russa.\nI comandi continuano a ripetere che la guerra finir\u00e0 entro natale con la caduta di Mosca, ma l'esercito ha gi\u00e0 perso oltre un milione di uomini e le fabbriche sovietiche continuano a produrre carri giganteschi. La squadra di Sven Hassel e dei suoi compagni viene scelta per una difficilissima missione dietro le linee del fronte, all'interno della capitale: guidati da un mongolo di nome Vassilij, che detesta i russi, dovranno distruggere un'importante fabbrica di carri T-34.\nLa missione \u00e8 estremamente pericolosa, i partecipanti travestiti con divise rubate rischiano di venire scoperti e cadere nelle mani dell'NKVD, ma sotto la guida di Vassilij riescono a distruggere l'impianto. Al ritorno per\u00f2 nelle postazioni di partenza, il mongolo viene accidentalmente ucciso da fuoco amico.\nPochi giorni dopo ha inizio il terribile e inatteso contrattacco sovietico. Il fronte tedesco \u00e8 sfondato in profondit\u00e0, le unit\u00e0 si disperdono. I protagonisti rimangono isolati nella campagna sotto la neve, devono cavarsela in pieno inverno e in mezzo alle truppe corazzate sovietiche che avanzano vittoriose. Riusciranno a rientrare e si ritroveranno tutti quanti alla fine, feriti, sul treno ospedale che li riporter\u00e0 in patria; la loro esperienza nella campagna di Russia \u00e8 terminata, ma dopo la guarigione saranno pronti per altri fronti di guerra."}
{"id": "1180687", "revid": "2220366", "url": "https://it.wikipedia.org/wiki?curid=1180687", "title": "Riserva naturale orientata Torre Salsa", "text": "La riserva naturale orientata Torre Salsa \u00e8 un'area naturale protetta situata nel comune di Siculiana, in provincia di Agrigento. La riserva \u00e8 stata istituita nel 2000 dalla Regione Sicilia e affidata in gestione al WWF Italia.\nTerritorio.\nIl territorio della riserva si estende per 761,62 ha (di questi oltre 300 ettari di propriet\u00e0 privata) in provincia di Agrigento nel comune di Siculiana.\nIl suo litorale si estende lungo la costa per circa 6 chilometri, da Siculiana a Eraclea Minoa, dove si alternano falesie pi\u00f9 o meno ripide, dune e spiagge.\nDal punto di vista geologico il territorio \u00e8 caratterizzato dalla presenza di rocce sedimentarie denominate evaporiti, appartenenti alla serie gessoso-solfifera, le cui caratteristiche sono evidenti soprattutto nella falesia costiera e nelle cave.\nA ridosso della falesia vi sono dei terrazzi naturali dove scorrono i torrenti Cannicella ed Eremita e dove si \u00e8 maggiormente sviluppato il paesaggio agrario. Dal lato opposto a quello della falesia si possono vedere il monte Stella (148,40 m s.l.m.), con un versante a strapiombo sul mare, il monte Cupolone (170 m s.l.m.), dove si trovano i resti delle cave di materiali inerti e il monte Eremita (162,50 m s.l.m.).\nTra il monte Eremita e il promontorio della Salsa, in un'ampia depressione detta \"Pantano\", scorre il torrente Salso.\nSul promontorio della Salsa si trova il rudere della torre omonima, costruita per la difesa delle coste siciliane dalle incursioni saracene nella seconda met\u00e0 del XVI secolo.\nNell'area vi sono inoltre i resti di un'altra torre (\"torre Pantano\"), e di quattro tombe risalenti all'epoca bizantina; infine lungo una mulattiera in abbandono, vi \u00e8 una piccola \"calcara\", testimonianza delle tecniche utilizzate in passato per la produzione del gesso, e diverse case rurali di interesse storico-architettonico.\nL'accesso \u00e8 da via Roma, 156/D, Siculiana.\nFlora.\nLa riserva di Torre Salsa vanta uno dei pochi esempi integri di ambiente dunale sopravvissuti in Sicilia.\nLa successione vegetazionale ha inizio a ridosso della linea di costa con le piante pioniere, specie a ciclo vegetativo breve e adattate a vivere in habitat con condizioni estreme, quali il ravastrello marittimo (\"Cakile maritima\") o la \"Salsola soda\" e \"Salsola kali\". Seguono le dune embrionali e le prime formazioni dunali dove crescono la gramigna delle spiagge (\"Agropyron junceum\"), la santolina delle spiagge (\"Othanthus maritimus\"), l'erba medica marina (\"Medicago marina\") e la calcatreppola (\"Eryngium maritimum\"), che resistono al seppellimento e alle ostili condizioni ambientali attraverso particolari adattamenti (rizomi striscianti sotto la sabbia, foglie coriacee o ricche di pelosit\u00e0 per proteggere la pianta da un'eccessiva traspirazione); seguono poi le dune mobili, dove crescono lo sparto pungente (\"Ammophila littoralis\"), la pannocchina dei lidi (\"Aeluropus litoralis\"), la carota spinosa (\"Echinofora spinosa\") e il giglio marino (\"Pancratium maritimum\"). Queste piante partecipano tutte al consolidamento del suolo sabbioso.\nNella zona postdunale vivono la finocchiella mediterranea (\"Seseli tortuosum\"), la cardogna comune (\"Scolymus hispanicus\"), la carlina siciliana (\"Carlina sicula\"), lo zigolo delle spiagge (\"Cyperus capitatus\"), la liquirizia (\"Glycyrrhiza glabra\"), la canna d'Egitto (\"Saccharum spontaneum\") e le tamerici (\"Tamarix africana\").\nLa zona denominata \"Pantano\" \u00e8 caratterizzata da forti variazioni stagionali del tasso di salinit\u00e0 della falda (quando le precipitazioni sono scarse la salinit\u00e0 \u00e8 accentuata) e nella stagione invernale \u00e8 soggetta a frequenti esondazioni naturali. In questa zona si trova un importante insediamento di piante alofite, specializzate a sopportare acqua con elevate concentrazioni saline, e di vegetazione idrofila: cannucce di palude (\"Phragmites australis\"), la lisca (\"Typha latifolia\"), il cardo cretico (\"Cirsium creticum\"), il trifoglio di palude (\"Lotus rectus\"), la convolvulacea alofita (\"Cressa cretica\"), la salicornia fruticosa (\"Arthrocnemum fruticosum\"), qualche cespuglio di atriplice portulacoide (\"Atriplex portulacoides\") e varie specie di giunchi e di tamerici.\nFauna.\nLe zone pi\u00f9 interessanti per quanto riguarda la diffusione di fauna sono quella del Pantano e quella in prossimit\u00e0 della duna.\nFra i mammiferi si annovera l'istrice (\"Hystrix cristata\"), specie protetta da leggi nazionali e direttive comunitarie.\nLe specie di uccelli nidificanti nell'area sono una trentina. Le pi\u00f9 interessanti risultano essere la cannaiola (\"Acrocephalus scirpaceus\"), l'usignolo (\"Luscinia megarhynchos\") e l'usignolo di fiume (\"Cettia cetti\"); tra i rapaci il falco pellegrino (\"Falco peregrinus\"), la poiana (\"Buteo buteo\"), il gheppio (\"Falco tinnunculus\"), la civetta e il barbagianni. Si possono inoltre osservare il passero solitario (\"Monticola solitarius\") e la cappellaccia (\"Galerida cristata\").\nNelle scogliere basse sono presenti l'airone cenerino (\"Ardea cinerea\"), la garzetta (\"Egretta garzetta\"), la spatola (\"Platalea leucorodia\"). Sulla spiaggia sono numerosissimi i gabbiani reali mediterranei (\"Larus cachinnans\"), ma anche i gabbiani comuni (\"Chroicocephalus ridibundus\") e i gabbiani corallini (\"Ichthyaetus melanocephalus\"); durante le migrazioni si osservano il piro piro piccolo (\"Actitis hypoleucos\"), gruccioni (\"Merops apiaster\") corrieri e pivieri (\"Charadrius\"). Nelle aree alberate trovano rifugio le tortore (\"Streptopelia turtur\") e i colombacci.\nLe spiagge sono spesso frequentate dalla tartaruga marina (\"Caretta caretta\"), che vi depone le uova. Nel Pantano vivono l'endemica testuggine palustre siciliana (\"Emys trinacris\") e il ramarro (\"Lacerta bilineata\").\nLa variet\u00e0 di habitat favorisce la presenza di diverse specie di insetti, come il monarca africano (\"Danaus plexippus\"), farfalla di origine nordafricana, e la sfinge dell'euforbia (\"Hyles euphorbiae\").\nNella zona dunale, nello sparto pungente, si \u00e8 osservata l\u2019\"Ochrilidia sicula\", un ortottero endemico della Sicilia.\nAccesso.\nL'ufficio della riserva \u00e8 in via Roma 156/D, a Siculiana. la riserva \u00e8 accessibile da quattro punti Ingresso Centro Visite F. Galia, ingresso Cannicella e ingresso eremita (questi tre situati lungo la Strada Provinciale 75 ed ingresso Pantano (dalla Strada Statale uscita montallegro) seguire le indicazioni per la riserva - nel periodo invernale \u00e8 sconsigliabile abbandonare i tratti asfaltati - nel periodo estivo per arrivare al parcheggio privato entrare da Eremita o Pantano procedendo con prudenza. si tratta di strade sterrate ad uso agricolo.\nI Campi di volontariato.\nOgni anno presso la R.N.O. Torre Salsa l'associazione Archelon in collaborazione col WWF organizza campi di volontariato per la Tutela e la Salvaguardia della Tartaruga Marina (\"Caretta caretta\") e del suo habitat.\nLe attivit\u00e0 principali del campo di volontariato sono:\n1. Pulizia e monitoraggio spiaggia al fine di rendere le spiagge sicure e rinvenire ovodeposizioni di tartarughe marine (Progetto Tartarughe del WWF);\n2. Monitoraggio eventuali nidi rinvenuti (Progetto Tartarughe del WWF);\n3. Trasporto tartarughe ferite al Porto di Porto Empedocle per imbarcarle verso Lampedusa, dove si trova il Centro di Recupero per la cura delle Tartarughe marine;\n4. Liberazioni pubbliche tartarughe curate inviate dal Centro di Recupero di Lampedusa;\n5. In spiaggia: sensibilizzazione sulle tematiche di sostenibilit\u00e0, responsabilit\u00e0 sociale e tutela ambientale con i bagnanti, e attivit\u00e0 ludiche di sensibilizzazione con i bambini;\n6. Affiancamento al Personale WWF per il supporto nelle attivit\u00e0 di manutenzione dei sentieri, pulizia della spiaggia e del territorio della riserva, avvistamento incendi;\n7. Sar\u00e0 possibile visitare l'oasi sotto la guida del Personale WWF all'interno della Riserva Torre Salsa.\n8. Si potranno organizzare visite e gite a siti naturalistici, storici ed archeologici nelle vicinanze della riserva (Templi di Agrigento, Scala dei Turchi)."}
{"id": "1180690", "revid": "100623", "url": "https://it.wikipedia.org/wiki?curid=1180690", "title": "Pseudoryx", "text": ""}
{"id": "1180694", "revid": "1711941", "url": "https://it.wikipedia.org/wiki?curid=1180694", "title": "Calaquendi", "text": ""}
{"id": "1180695", "revid": "1318658", "url": "https://it.wikipedia.org/wiki?curid=1180695", "title": "Giuseppe Concone", "text": "Biografia.\nFu organista e maestro di cappella presso la corte sabauda di Torino. Insegn\u00f2 canto al Conservatorio di Parigi; a causa della rivoluzione, torn\u00f2 a Torino.\nAttivo anche come operista, \u00e8 noto soprattutto per le sue pubblicazioni didattiche sullo studio dei vocalizzi."}
{"id": "1180698", "revid": "2196166", "url": "https://it.wikipedia.org/wiki?curid=1180698", "title": "Chiesa dei Santi Apostoli (Costantinopoli)", "text": "La chiesa dei Santi Apostoli a Costantinopoli (), nota anche come \"Poly\u00e1ndreion Imperiale\" (Cimitero Imperiale), era una delle chiese pi\u00f9 importanti della nuova capitale sin dai tempi della fondazione ad opera di Costantino I. La chiesa dei Santi Apostoli, con pianta a croce greca, divenne un modello per tutte le chiese successive dedicate agli apostoli, come la Basilica degli Apostoli di Gerasa o la \"Basilica apostolorum\" fondata un secolo dopo a Milano da sant'Ambrogio.\nStoria.\nL'epoca di Costantino.\nLa prima chiesa dei Santi Apostoli fu fatta costruire da Costantino stesso, assieme alla cattedrale di Santa Sofia, ma solo della prima l'Imperatore pot\u00e9 vedere anche il completamento dei lavori. La chiesa venne eretta nel punto pi\u00f9 alto della citt\u00e0 entro la cinta muraria, presso la Porta di Adrianopoli, e venne concepita inizialmente per ospitare le reliquie dei dodici apostoli, che Costantino fece ricercare in tutto l'impero. Tuttavia, fin\u00ec per custodire solo quelle di sant'Andrea, considerato il primo vescovo della citt\u00e0, oltre a quelle di san Luca evangelista e di san Timoteo (non apostoli in senso stretto). Divenne invece un vero e proprio mausoleo per molti imperatori (Costantino fu il primo ad esservi sepolto) e patriarchi fino all'XI secolo.\nL'edificio fu ricostruito da Giustiniano I nel VI secolo in forma grandiosa e diversa dal precedente: demolito nel 1462, dopo la conquista ottomana della citt\u00e0 nel 1453, a causa delle sue condizioni fatiscenti, venne sostituito dalla prima delle moschee imperiali di Istanbul, intitolata a Maometto II \"Fatih\" (il Conquistatore). Quest'ultima venne parzialmente riedificata nel XVIII secolo dopo un forte terremoto. A causa di questi eventi, ad oggi non resta traccia della costruzione originaria della basilica.\nLe fonti antiche di epoca costantiniana la descrivono come un edificio splendido e vasto, a pianta centrale e posto al centro di un cortile con esedre e fontane, lungo il quale correva un porticato con colonne. Poco lontano si accedeva dal cortile a un complesso termale e a una vera e propria residenza imperiale secondaria. In questo largo recinto, che come impostazione assomigliava all'antico deambulatorio della basilica del Santo Sepolcro a Gerusalemme, era prevista l'accoglienza della folla; le terme dovevano ristorare chi vi giungesse da lontano mentre il palazzo doveva dare alloggio ai futuri imperatori giunti in visita al mausoleo: tutto era predisposto per trasformare il luogo in meta di pellegrinaggio.\nAll'interno si trovava la tomba di Costantino, dove l'imperatore stesso aveva disposto che giornalmente si celebrasse la messa. Sulle pareti erano presenti dodici \"st\u00e9lai\", cenotafi o lapidi che ricordavano i dodici apostoli.\nNel 395 vi venne tumulata la salma di Teodosio I.\nNel 479 fu rifugio di Flavio Marciano, Procopio Antemio e Romolo, figli dell'imperatore d'Occidente Antemio che si erano ribellati contro Zenone e che furono arrestati proprio dentro la chiesa.\nLa ricostruzione di Giustiniano.\nDurante il regno di Giustiniano la chiesa venne completamente demolita e riedificata con dimensioni maggiori. Procopio di Cesarea riporta come la ricostruzione fosse stata voluta da Giustiniano stesso, mentre lo Pseudo-Codino attribuisce la decisione all'imperatrice Teodora. Gli architetti furono Antemio di Tralle e Isidoro di Mileto, gi\u00e0 progettisti della nuova basilica di Hagia Sophia. La consacrazione della nuova chiesa avvenne il 28 giugno 550. La nuova costruzione presentava una pianta a croce greca con cinque cupole, una per ciascun braccio pi\u00f9 una centrale; il braccio occidentale si estendeva verso un atrio. Le preziose reliquie di Costantino e dei santi vennero traslate nella nuova chiesa, mentre Giustiniano volle un mausoleo per s\u00e9 e la sua famiglia al termine del braccio nord.\nPer pi\u00f9 di settecento anni la basilica dei Santi Apostoli fu la seconda chiesa pi\u00f9 importante di Costantinopoli, dopo Hagia Sophia. Ma, rispetto alla basilica della Santa Sapienza, quella dei Santi Apostoli era nel cuore pulsante della parte nuova della citt\u00e0, sulla grande arteria chiamata \"Mese\". Questo faceva della chiesa senz'altro l'edificio di culto pi\u00f9 frequentato della citt\u00e0.\nNell'803 vi fu tumulata la basilissa Irene d'Atene, la prima donna ad aver regnato da sola su Bisanzio; Irene mor\u00ec in povert\u00e0 a Lesbo, dopo essere stata spodestata e esiliata da Niceforo I; tuttavia fu sepolta con tutte le onorificenze che si debbono ad un'imperatrice, con molti gioielli e monili (fra cui anche la sua corona).\nNel IX secolo fu rinnovata e forse ingrandita da Basilio I. Risale al X secolo una descrizione in versi ad opera di Costantino di Rodi, dedicata a Costantino VII Porfirogenito.\nBasso Medioevo.\nNel 1197 le tombe degli imperatori vennero aperte da Alessio III Angelo per recuperare dell'oro da utilizzare per pagare un tributo all'imperatore Enrico VI. Venne risparmiata la sola tomba di Costantino.\nUn primo saccheggio avvenne ad opera dei veneziani durante la quarta crociata (1204), quando i sepolcri imperiali furono aperti e gioielli e monili trafugati. Raccontano le cronache come la tomba dell'Imperatore Eraclio I sia stata saccheggiata e la corona imperiale ne sia stata asportata con i capelli della salma ancora attaccati. Alcuni di quei reperti si trovano ancora oggi nel tesoro della basilica di San Marco.\nQuando Michele VIII Paleologo riprese la citt\u00e0, fece erigere nella chiesa una statua dell'Arcangelo Michele per commemorare s\u00e9 stesso e l'evento. La chiesa venne restaurata da Andronico II Paleologo all'inizio del Trecento, ma in seguito venne quasi abbandonata via via che l'Impero declinava e la popolazione di Costantinopoli diminuiva. Il fiorentino Cristoforo Buondelmonti riferisce di una sua visita alla chiesa nel 1420, parlando delle pessime condizioni in cui ormai si trovava la gloriosa basilica.\nDopo la conquista ottomana.\nIl 29 maggio 1453 Costantinopoli fu conquistata dagli ottomani. Santa Sofia venne trasformata in moschea, mentre Maometto II concesse al patriarca Gennadio Scolario come seggio patriarcale i Santi Apostoli, che divennero quindi provvisoriamente il centro ufficiale della Chiesa greco-ortodossa.\nTuttavia la chiesa, dopo secoli di guerre e terremoti, era cadente, e in pi\u00f9 la zona attorno alla chiesa venne presto colonizzata dai turchi, che non tardarono a manifestare la propria ostilit\u00e0 ad un luogo di culto cristiano cos\u00ec importante in quella zona della citt\u00e0. A seguito dell'assassinio di un turco da parte di un greco le ostilit\u00e0 si acuirono, e il patriarca stesso decise allora di trasferire la sua sede alla chiesa della Theotokos Pammacaristos, nel distretto cristiano di Phanar, nel 1457.\nIl sultano, piuttosto che convertire la chiesa in moschea, decise di abbatterla e di ricostruire un luogo di culto che fosse all'altezza del sito che occupava. Il risultato fu la moschea di Fatih (\"Moschea del Conquistatore\"), successivamente ricostruita nel XVIII secolo in seguito al terremoto del 1766 (dell'antico edificio rimasero solo il cortile, la parte inferiore dei minareti e del portale). In essa si trova ancora oggi la tomba di Maometto II, il sovrano che conquist\u00f2 Costantinopoli.\nArchitettura.\nNon restano descrizioni iconografiche della chiesa dei Santi Apostoli all'epoca di Costantino, e per quanto riguarda la chiesa giustinianea resta solo una miniatura nel Codice Vaticano 1162, oltre ad alcune suggestioni su sfondi di testimonianze pittoriche bizantine e a descrizioni letterarie. La prima basilica fece da modello per gran parte degli edifici sacri a pianta centrale nel mondo europeo e mediterraneo; la seconda basilica potrebbe aver fornito il modello per la basilica di San Marco a Venezia e alcune altre chiese europee come la cattedrale di Saint Front a P\u00e9rigueux in Francia.\nLe reliquie.\nLe reliquie pi\u00f9 preziose della chiesa erano i teschi di sant'Andrea Apostolo, di san Luca evangelista e di san Timoteo, i resti di Giovanni Crisostomo e di altri Padri della Chiesa, santi e martiri. Inoltre vi era conservata una \"colonna della flagellazione,\" (secondo la tradizione ve ne furono tre), oggi custodita nella Cattedrale di San Giorgio, alla quale si credeva che fosse stato legato Ges\u00f9 (un'altra colonna della flagellazione \u00e8 nella basilica di Santa Prassede a Roma).\nAssieme ai santi erano conservati i sepolcri con i corpi degli imperatori e delle imperatrici di Bisanzio, a partire da Costantino.\nLa chiesa aveva anche uno straordinario corredo di tesori artistici e di oro, argento e pietre preziose donate dai fedeli."}
{"id": "1180702", "revid": "486946", "url": "https://it.wikipedia.org/wiki?curid=1180702", "title": "Amanyar", "text": ""}
{"id": "1180703", "revid": "486946", "url": "https://it.wikipedia.org/wiki?curid=1180703", "title": "Calaquende", "text": ""}
{"id": "1180704", "revid": "486946", "url": "https://it.wikipedia.org/wiki?curid=1180704", "title": "Tareldar", "text": ""}
{"id": "1180705", "revid": "100623", "url": "https://it.wikipedia.org/wiki?curid=1180705", "title": "Syncerus", "text": ""}
{"id": "1180706", "revid": "486946", "url": "https://it.wikipedia.org/wiki?curid=1180706", "title": "Alto Elfo", "text": ""}
{"id": "1180708", "revid": "74754", "url": "https://it.wikipedia.org/wiki?curid=1180708", "title": "Paolo Giuseppe Concone", "text": ""}
{"id": "1180709", "revid": "773636", "url": "https://it.wikipedia.org/wiki?curid=1180709", "title": "Pieve di San Pietro (Greve in Chianti)", "text": "La pieve di San Pietro si trova in localit\u00e0 Sillano, nel comune di Greve in Chianti. \nStoria.\nLa chiesa \u00e8 citata nelle pergamene della Badia a Passignano gi\u00e0 nell'anno 884.\nLa pieve fu poi confermata ai vescovi di Fiesole dai pontefici Pasquale II e da Innocenzo II rispettivamente nel 1003 e nel 1034.\nEra di patronato della famiglia Gherardini di Firenze. \u00c8 stata soppressa nel 1986.\nArchitettura e patrimonio artistico.\nSi presenta come un edificio che presenta numerosi collegamenti con il romanico lombardo e ci\u00f2 si denota soprattutto nelle riseghe e nel coronamento ad arcatelle pensili nell'abside.\nL'interno \u00e8 a tre navate suddivise tra loro da cinque valichi di ampiezza diseguale e poggianti su pilastri rettangolari. La navata centrale \u00e8 sopraelevata rispetto a quelle laterali. Il tetto presenta una copertura a capriate lignee.\nSul fianco destro si trova il campanile. Si tratta di una ricostruzione in quanto l'originale si trovava in corrispondenza della prima campata della navata sinistra.\nAntico piviere di San Pietro a Sillano.\nLa pieve di Sillano aveva sotto la sua giurisdizione quattro popoli:"}
{"id": "1180710", "revid": "118977382", "url": "https://it.wikipedia.org/wiki?curid=1180710", "title": "Ricky Portera", "text": "Biografia.\nNato a Messina, si trasferisce con la famiglia a Modena due mesi dopo la sua nascita. Il primo approccio di Ricky Portera con il panorama musicale risale al luglio 1969, quando entra a far parte dei Club72, gruppo nato alcuni anni prima a Castelfranco Emilia del quale fanno parte Danilo Bastoni (tastiere), Augusto Menozzi (voce), Renato Tabarroni (percussioni), Gianni Suzzi (basso), Gabriele Mattioli (sax tenore e baritono), Dino Melotti (sax tenore) e Portera (chitarra solista). \u00c8 fondatore con Gaetano Curreri degli Stadio, coi quali si \u00e8 cimentato anche in vesti di cantante nei brani \"Un fiore per Hal\" (presente nel primo album del gruppo e nella colonna sonora di \"Borotalco\") e \"La mattina\" (presente nel Q disc \"Chiedi chi erano i Beatles\"). Storico collaboratore di Lucio Dalla, \u00e8 stato anche chitarrista di Ron e altri autori italiani come Eugenio Finardi e Loredana Bert\u00e8.\nLucio Dalla ha scritto e dedicato a Portera il brano \"Grande figlio di puttana\", che divenne, nel 1982, il primo grande successo degli Stadio. Uscito dagli Stadio ha continuato la carriera di \"session man\" collaborando con Nek, Samuele Bersani, Massimo Bozzi, Robert &amp; Cara (prodotti da Dalla). Ha partecipato al Festival di Sanremo nel 1996 al fianco di Paola Turci per il brano \"Volo cos\u00ec\" e nel 2006 con Anna Tatangelo per il brano \"Essere una donna\". Nel 1990 realizza il suo primo album da solista omonimo. Al disco collaborano il sassofonista James Thompson e Giovanni Pezzoli degli Stadio.\nNel 1996 torna a lavorare con Dalla in studio e dal vivo, dopo quasi dieci anni di distacco. Nel 2007 esce il secondo album solista, \"Ci sono cose\", nel quale riprende anche il classico degli Stadio \"Canzoni alla radio\", scritta nel 1986 insieme a Luca Carboni. Per l'occasione ricompone il nucleo originale degli Stadio, Giovanni Pezzoli alla batteria, Marco Nanni al basso e Gaetano Curreri. Lo stesso anno riceve la cittadinanza onoraria di Mistretta, in provincia di Messina, paese di origine del padre. Su iniziativa di un'associazione giovanile locale, \u00e8 stata inaugurata una scuola di chitarra per principianti e non, tenuta dallo stesso artista.\nHa svolto insieme al gruppo Custodie Cautelari un tour con sei chitarristi italiani; da questa esperienza \u00e8 nato anche un CD live dal titolo \"La notte delle chitarre\". Nell'aprile del 2010 ha partecipato come solista all'album \"Piano Car\" del compositore minimalista Stefano Ianne, insieme a Trilok Gurtu e a Nick Beggs dei Kajagoogoo. Ha poi affiancato Ianne nel tour di promozione dell'album. Sempre nel 2010 ha fatto parte del GIG (\"Genuine Italian Guitars\") assieme a Luca Colombo, Maurizio Vercon e Peppe Scarciglia. Nel 2014 esce il cd \"Fottili\" (produzione discografica di Beppe Aleo per Videoradio) che vanta ospiti importanti quali Gaetano Curreri, Pino Scotto, Pierdavide Carone, Luca Madonia e altri. Nel 2016 esce il cd \"Una sera con Lucio\" (produzione discografica di Beppe Aleo per Videoradio)\nStrumentazione.\nPortera usa chitarre Ibanez (principalmente un modello costruito su sue specifiche nel 2006) e pick-up Seymour Duncan. Dalla chitarra, il segnale passa attraverso alcuni pedali, tra cui un Dunlop Manufacturing Cry Baby wah wah, un Digitech Whammy, un delay Akai Headrush E1, per passare ad effetti a rack, tra cui un TC Electronic G-Major, un Eventide Ultra-Harmonizer H3000 D/SX, e infine a un preamplificatore Advance The Missing Link, amplificatori Marshall Vintage Plexi e Reissue, Bogner Uberschall, e Steavens Poundcake 100MKI."}
{"id": "1180717", "revid": "124965560", "url": "https://it.wikipedia.org/wiki?curid=1180717", "title": "Rolls-Royce Phantom (2003)", "text": "La Rolls-Royce Phantom VII \u00e8 un'autovettura di lusso costruita in Inghilterra dalla casa automobilistica Rolls-Royce dal 2003 al 2017\nQuest'ammiraglia \u00e8 la versione di punta della casa britannica ed \u00e8 stato il primo modello a debuttare dopo l'acquisizione da parte della BMW nel 2003, riprendendo lo storico nome gi\u00e0 pi\u00f9 volte utilizzato in precedenza dalla Rolls-Royce: di fatto, si pu\u00f2 considerare come la \"Phantom VII\".\nCaratteristiche tecniche.\nAnche se un 15% dei componenti \u00e8 condiviso con la BMW Serie 7 l'auto, a partire dal nome, mantiene il tradizionale stile e carattere della casa britannica, poich\u00e9 l'idea di fondo era di creare un prodotto che comunque non somigliasse ai modelli BMW.\nLa scocca d'alluminio \u00e8 costruita in uno stabilimento a Dingolfing, in Germania, mentre il motore V12 viene fabbricato a Monaco di Baviera. L'assemblaggio finale, effettuato integralmente a mano, si svolge a Goodwood, nel West Sussex.\nLe portiere posteriori sono ad apertura inversa, un design chiamato dal marchio \"coach doors\". Pulsanti sui montanti posteriori permettono di chiudere automaticamente gli sportelli."}
{"id": "1180719", "revid": "1906976", "url": "https://it.wikipedia.org/wiki?curid=1180719", "title": "Duomo di Verona", "text": "Il duomo di Verona, il cui nome ufficiale \u00e8 cattedrale di Santa Maria Assunta ma conosciuto anche come cattedrale di Santa Maria Matricolare, dal nome dell'antica chiesa paleocristiana, \u00e8 il principale luogo di culto cattolico della citt\u00e0 di Verona, chiesa madre dell'omonima diocesi. Esso fa parte di un complesso architettonico articolato, di cui fanno parte anche il palazzo del Vescovado, il chiostro dei Canonici, la biblioteca capitolare, il battistero di San Giovanni in Fonte e la chiesa di Sant'Elena, questi ultimi due collegati al duomo tramite il porticato di Santa Maria Matricolare.\nStoria.\nOrigini paleocristiane.\nAgli inizi del IV secolo si avvi\u00f2 una pi\u00f9 intensa fase di cristianizzazione di Verona e quindi la riorganizzazione del sito in cui ancora oggi sorge il complesso della Cattedrale. Nella prima met\u00e0 del secolo venne cos\u00ec edificato il primo edificio di culto della citt\u00e0, la cosiddetta \"chiesa A\", che potrebbe aver preso il posto di un tempio dedicato a Minerva e delle terme pubbliche: si tratta di una chiesa di 16,9 x 37,5 metri a tre navate, con una sola abside e l'area presbiteriale rialzata e isolata dalle navate per mezzo di transenne, ancora in parte visibile sotto la chiesa di Sant'Elena; questo edificio si collocava all'interno del sistema viario romano, in corrispondenza del terzo cardo citrato sinistro. Nella seconda met\u00e0 dello stesso secolo, probabilmente durante l'episcopato di san Zeno, la piccola basilica venne dotata di riscaldamento a ipocausto, per cui la pavimentazione venne sopraelevata e decorata con eleganti mosaici.\nGi\u00e0 in questo momento doveva essere presente un battistero, probabilmente situato in corrispondenza dell'attuale battistero di San Giovanni in Fonte, oltre che di altri annessi tra cui la residenza del vescovo, la \"Schola Sacerdotum\" e lo \"Scriptorium\", la cui presenza \u00e8 accertata a partire dal 517 ma che verosimilmente potrebbero essere stati presenti fin dal IV secolo. Inoltre \u00e8 stata ipotizzata l'esistenza di una seconda chiesa gemella posta a meridione della chiesa A, ovvero proprio sul terreno in cui oggi insiste la Cattedrale: si sarebbe potuto trattare quindi di un complesso paleocristiano \"a cattedrale doppia\", la cui esistenza \u00e8 stata documenta a Lione e Ginevra.\nGi\u00e0 nella seconda met\u00e0 del V secolo, per\u00f2, venne edificata una seconda basilica di maggiori dimensioni della precedente, chiamata semplicemente \"chiesa B\", di cui rimangono resti archeologici nel chiostro dei Canonici e ancora nella chiesa di Sant'Elena; la realizzazione di questo secondo edificio comport\u00f2 la parziale demolizione della basilica precedente, la chiesa A, di cui la parte sopravvissuta venne suddivisa in vani e adibita ad altre funzioni. Il nuovo edificio, di 29,2\u00d772,8 metri, era sempre a tre navate con un'unica abside centrale, ma era dotato di un nartece situato nell'area su cui oggi insiste la biblioteca capitolare, forse anticipato da un quadriportico. Anche questa chiesa aveva un pavimento riccamente decorato da mosaici ed era caratterizzata da un'area presbiteriale rialzata, da cui per\u00f2 partiva la solea, una stretta passerella transennata che dal podio del presbiterio scendeva lungo la navata centrale. Alla solea vennero aggiunte nella prima met\u00e0 del VI secolo due strutture semicircolari, una trasformazione probabilmente dovuta ad aggiornamenti del rituale cristiano.\nTra la fine dell'VIII secolo e l'inizio del IX venne edificata la nuova Cattedrale, proprio sull'area in cui sorge ancora oggi: questo suo trasferimento dalla chiesa B alla nuova chiesa dedicata a Santa Maria Matricolare venne pianificato e iniziato dal vescovo Annone, che fu il primo vescovo veronese a trovare sepoltura nella nuova Cattedrale, e venne concluso da un suo successore, Ratoldo. L'abbandono della chiese B si deve probabilmente ad un grosso incendio, ricordato in un documento dell'806, che coinvolse il complesso vescovile sul finire dell'VIII secolo e potrebbe aver causato il crollo della basilica paleocristiana. Su quello che era rimasto dell'antica basilica venne tuttavia costruita una nuova chiesa, inizialmente dedicata ai Santi Giorgio e Zeno e oggi conosciuta con il nome di chiesa di Sant'Elena, voluta dall'arcidiacono Pacifico e consacrata tra l'842 e l'847 dal patriarca di Aquileia, Andrea.\nLa chiesa venne ulteriormente rinnovata nella prima met\u00e0 del IX secolo su commissione del vescovo Ratoldo e dell'arcidiacono Pacifico. Nello stesso periodo vennero riorganizzati gli spazi dei chierici, in particolare la \"schola sacerdotum\", lo \"xenodochium\", chiamato anche \"ospedale di Santa Maria al Domo\", il chiostro dei Canonici e i locali di rappresentanza.\nLa ricostruzione in forme romaniche.\nDella costruzione (o ricostruzione) del IX secolo non rimane quasi nulla, in quanto la citt\u00e0 di Verona venne colpita da un catastrofico terremoto nell'anno 1117, che caus\u00f2 gravi danni anche al complesso della cattedrale cui segu\u00ec una riconfigurazione in forme romaniche dei vari edifici che lo componevano. L\u2019articolazione del complesso impostata da Ratoldo e Pacifico rimase per\u00f2 sostanzialmente immutato: il chiostro canonicale, probabilmente gi\u00e0 nella veste attuale, \u00e8 citato nei documenti a partire dal 1123; la ricostruzione del battistero di San Giovanni in Fonte, voluta dal vescovo Bernardo, \u00e8 sempre del 1123; la ricostruzione di Sant\u2019Elena avvenne sempre negli stessi anni, in quanto venne consacrata nel 1140 dal patriarca di Aquileia, Pellegrino.\nLa cattedrale venne ricostruita, anche lei in stile romanico, a partire dal 1120. Il progettista dell\u2019opera non \u00e8 noto, tuttavia sono conosciute alcune maestranze, in particolare Niccol\u00f2, che realizz\u00f2 il portale d'ingresso a doppio protiro, identificato grazie all\u2019iscrizione presente sul coronamento esterno del protiro inferiore (\u00abArteficem gnarum qui sculpserit hec Nicolaum hunc cuncurrentes laudant per secula gentes\u00bb), e un certo maestro Pelegrinus, la cui firma \u00e8 incisa su un arco raffigurante \"Cristo tra i Santi Pietro e Paolo\", oggi conservato presso il museo di Castelvecchio, ma di cui non si conosce esattamente il ruolo. La nuova Cattedrale venne consacrata il 13 settembre 1187 dal pontefice Urbano III.\nQuesta struttura romanica, il cui impianto planimetrico \u00e8 sopravvissuto sostanzialmente inalterato fino ad oggi, rimane ancora leggibile pure sui paramenti murari, nelle cornici scolpite ancora in opera e nei due protiri, quello principale e quello laterale, nonostante le numerose trasformazioni avvenuti nei secoli successivi.\nLa chiesa possedeva una pianta a tre navate verosimilmente suddivise da due file di archeggiature impostate su pilastri alternati a colonne, con una profonda abside centrale e due minori laterali ricavate nello spessore del muro; l\u2019edificio aveva un'altezza inferiore rispetto a quella attuale, mentre la copertura doveva presentare una travatura a vista. L\u2019altezza originale delle navate, oltretutto, \u00e8 facilmente intuibile grazie ai residui di cornice ancora presenti, sia in facciata che nei prospetti laterali: particolarmente importanti quella della facciata, in quanto i due lacerti di cornice con archetti pensili posti tra i contrafforti triangolari e le bifore gotiche testimoniano l\u2019altezza massima delle navate laterali, mentre ai due angoli del prospetto principale altri frammenti di cornice ne suggeriscono l\u2019altezza minima; per la navata centrale, l\u2019altezza minima \u00e8 suggerita dall'altezza dei contrafforti triangolari che tripartiscono la facciata, mentre non \u00e8 possibile individuare il colmo del tetto a causa delle trasformazioni successive. A questa prima fabbrica, i cui lavori principali furono eseguiti per lo pi\u00f9 tra gli anni venti e quelli trenta, appartiene il protiro del portale d\u2019ingresso laterale e, anche se realizzato in una seconda fase, forse intorno al 1139, il protiro che protegge l\u2019ingresso principale, opera del gi\u00e0 citato Niccol\u00f2.\nTrasformazioni gotiche, rinascimentali e restauri.\nUn primo progetto di rinnovamento potrebbe risalire al XIV secolo e sembra prevedesse un ingrandimento dell'edificio che avrebbe dovuto aumentare l'ampiezza arrivando contenere cinque navate, tuttavia nuovi cantieri non si avviarono prima del XV secolo. Tra gli interventi effettuati nel Quattrocento vi fu: la sopraelevazione delle navate, che raggiunsero cos\u00ec la quota attuale; la sostituzione dei colonnati con gli otto robusti pilastri a fascio reggenti archi a sesto acuto; la realizzazione delle volte a crociera a copertura degli spazi interni; infine l'apertura delle cappelle laterali, tra cui quella Memo e la cappella della Madonna del Popolo, di maggiori dimensioni. In particolare i pilastri a fascio e i capitelli fogliati, cos\u00ec palesemente goticheggianti, sembra possano seguire un progetto ispirato in qualche modo a quello trecentesco mai avviatosi, o comunque ridimensionato; questi elementi cos\u00ec peculiari, tra l'altro, vennero presi a modello dai fabbricieri del duomo di Milano, che ebbero occasione di visitare personalmente l'edificio.\nI lavori proseguirono fino a tutto il XVI secolo, momento di ulteriori trasformazioni. Spetta al vescovato di Gian Matteo Giberti la sistemazione l'area presbiteriale, che venne riqualificata dal punto di vista funzionale, con l'arretramento del coro e dell'altare, e decorativo: risale infatti al 1534 la decorazione ad affresco del catino absidale e dell'arco trionfale con un ciclo di soggetto mariano, opera del pittore rinascimentale Francesco Torbido che si serv\u00ec di cartoni, commissionati dallo stesso vescovo, di Giulio Romano; circa dello stesso anno \u00e8 la conclusione del rifacimento, avviatosi nel 1527, della pavimentazione della chiesa, che provoc\u00f2 l'eliminazione del dislivello tra presbiterio e area plebana che caratterizzava la chiesa romanica.\nPoco pi\u00f9 tardo, e concluso nel 1550, \u00e8 il tornacoro dell'area presbiteriale, realizzato su progetto del noto architetto Michele Sanmicheli; tra il 1575 e il 1579 il cugino Bernardino Brugnoli, invece, progett\u00f2 la sopraelevazione del campanile, che sfrutt\u00f2 come basamento quello preesistente di epoca romanica; infine nel 1587 venne terminata la sopraelevazione della facciata, che assunse il suo aspetto definitivo all'epoca del vescovo di Verona Agostino Valier, il cui stemma \u00e8 collocato in sommit\u00e0. Al nipote Alberto Valier si deve invece il portale interno dotato di orologio, realizzato nella controfacciata della chiesa.\nGli ultimi lavori importanti effettuati risalgono alla fine del XIX e all'inizio del XX secolo: nel 1880 venne rifatto il pavimento per volere del vescovo Luigi di Canossa, mentre tra 1913 e 1931 vi fu un ulteriore sopraelevazione del campanile, su disegno dell'architetto Ettore Fagiuoli, che tuttavia non venne terminato. Dopo questi cantieri si sono svolti principalmente interventi di restauro conservativo e consolidamento strutturale, di cui i pi\u00f9 rilevanti nel periodo tra il 1979 e il 1987, tra il 2005 e il 2009, e ancora tra il 2013 e il 2015.\nDescrizione.\nEsterno.\nLa facciata a salienti della chiesa \u00e8 tripartita da due contrafforti a sezione triangolare. Nel settore centrale si trova il portale d'ingresso strombato, impreziosito da sculture raffiguranti Santi e i due paladini Orlando e Uliviero, chiuso in alto da una lunetta decorata da rilievi policromi raffiguranti la \"Madonna in trono con Bambino\"; il portale \u00e8 protetto da un doppio protiro con colonnine tortili poggianti su due grifi, pregevole opera del maestro Niccol\u00f2 realizzato intorno al 1139. Sull'architrave, inoltre, trovano spazio tre medaglioni in cui sono scolpite le allegorie delle virt\u00f9 teologali. Sempre nel settore centrale, ma pi\u00f9 in alto, trova spazio un rosone che illumina la navata centrale e lo stemma del cardinale e vescovo Agostino Valier, che nel 1587 commission\u00f2 gli ultimi lavori che interessarono la facciata; sui due settori laterali, invece, si aprono due alte bifore gotiche.\nI prospetti laterali, articolati in altezza in due ordini corrispondenti alla suddivisione delle navate interne, si caratterizzano per il paramento murario a corsi alternati in conci di tufo e mattoni di laterizio, oltre che per la presenza di contrafforti con pinnacoli sommitali. I due ordini sono inoltre coronati da una cornice sottogronda modanata; in quello inferiore, tuttavia, emergono i volumi delle cappelle laterali, mentre in quello superiore si aprono occhi circolari che illuminano la navata centrale. Il prospetto orientale, corrispondente all'area occupata all'interno dal presbiterio, \u00e8 realizzato completamente in blocchi di tufo e pietra calcarea e si contraddistingue per il volume emergente dell'abside semicilindrica, che \u00e8 scandita da una fitta serie di lesene che sorreggono la cornice sommitale, con il fregio decorato a bassorilievo.\nCampanile.\nL'imponente campanile si leva dal fianco meridionale della chiesa: il basamento \u00e8 una massiccia opera di epoca romanica, eretto tra il XII e il XIII secolo, dalle dimensioni che non hanno corrispettivi in nessun'altra torre veronese, misurando i lati ben 11,10 metri e lo spessore della muratura 3,10 metri; su di questo si imposta un altrettanto massiccio fusto rinascimentale in marmo ammonitico veronese, il cui progetto iniziale era del celebre architetto Michele Sanmicheli, modificato successivamente dal nipote Bernardino Brugnoli; in alto, a chiudere la torre, si trova la cella campanaria, terminata nel 1925 su progetto di Ettore Fagiuoli che interpret\u00f2 il linguaggio sanmicheliano. Questa \u00e8 a pianta ottagonale e poggiante su un basamento coronato da balaustra e obelischi angolari, e a sua volta \u00e8 sormontata da un tamburo sul quale sarebbe dovuto sorgere la copertura prevista dal progetto del Fagiuoli, ma mai realizzata per ragioni economiche. La torre raggiunge i 75 metri, seconda in altezza della citt\u00e0 dopo la torre dei Lamberti, alta 83 metri, ma che sarebbe stata superata con realizzazione della cuspide di copertura, di circa 15-20 metri.\nLa torre ospita dieci campane accordate in scala di La2 calante, per la maggior parte fuse dalla famiglia veronese Cavadini nel 1931: fanno eccezione il campanone, realizzato dalla fonderia De Poli di Vittorio Veneto nel 2003 in sostituzione del precedente che, rifuso nel 1934 sempre da Cavadini a causa di un difetto di fabbricazione, si incrin\u00f2 irrimediabilmente nel 2000, e la campana minore, che venne fusa dalla fonderia Grassmayr di Innsbruck nel 2014 e aggiunta al complesso. Le campane vengono suonate a mano da una squadra composta da una ventina di suonatori secondo la tecnica dei concerti di campane alla veronese. La torre ospita inoltre, all'altezza del tetto della cattedrale, la cosiddetta \"campana dei Canonici\", a slancio manuale, di nota Fa#4 calante e fuori concerto, fusa dal \"magister Jakobus\" di Verona nel 1384, mentre una seconda campana detta \"Mezzana\", fusa nel 1358 dai \"magister Vivencus\" e \"Victor\", parte insieme alla campana dei Canonici del complesso campanario originale, si trova invece presso il museo di Castelvecchio.\nInterno.\nLa pianta dell'edificio \u00e8 ad aula rettangolare suddivisa in tre navate da due serie di archeggiature leggermente ogivali, ognuna impostata su quattro possenti pilastri a fascio in marmo rosso di Verona; le navate sono articolate in cinque campate, con quella centrale che si prolunga verso il presbiterio creando cos\u00ec uno spazio marcatamente longitudinale. L'antico presbiterio, rialzato di tre gradini, \u00e8 protetto dall'elegante tornacoro a sviluppo semicircolare progettato da Michele Sanmicheli, e composto di un alto basamento su cui si impostano le colonne ioniche a sostegno della trabeazione modanata, la quale, in corrispondenza delle colonne, \u00e8 sormontata da candelabri; l'antico presbiterio si conclude con l'abside semicircolare del coro, mentre il nuovo presbiterio occupa la penultima campata della navata maggiore. Se le campate delle navate sono coperte da volte a crociera in muratura con nervature diagonali e sono scandite da arconi ogivali, entrambi in rosso di Verona, il presbiterio \u00e8 invece coperto a volta a botte e il coro sovrastato da una calotta semisferica, entrambi decorati a inizio Cinquecento da Francesco Torbido su disegni preparatori di Giulio Romano, che realizz\u00f2 un imponente ciclo pittorico raffigurante scene e personaggi biblici inseriti all'interno di una vasta architettura classica dipinta.\nLungo i fianchi delle navate laterali si trovano otto altari minori, quattro per ogni lato, inseriti all'interno di cappelle emergenti. Lungo la navata destra si trovano: la cappella Dionisi; la cappella Calcasoli; la cappella Emilei, dedicata alla Trasfigurazione di Cristo; la cappella del Santissimo Sacramento, detta anche cappella Memo, da cui si pu\u00f2 accedere alla cripta sotterranea dei vescovi veronesi. Lungo la navata sinistra si trovano invece: la cappella Cartolari-Nichesola con l'altare dell'Assunzione; la cappella Abbazia-Lazzari, dedicata al Santissimo Corpo di Ges\u00f9 Cristo; la cappella Cartolari, intitolata a San Michele Arcangelo; la cappella della Madonna del Popolo, detta anche cappella Malaspina. Sui due lati dell'arco trionfale che d\u00e0 accesso al presbiterio si trovano altre due cappelle: cappella Mazzanti, dedicata ai Santi Francesco e Agata, a destra, e cappella Maffei a sinistra.\nNavata destra.\nLa prima cappella della navata destra \u00e8 la cappella Dionisi, costruita tra il 1481 e il 1484 dal canonico Paolo Dionisi e dedicata ai Santi Pietro e Paolo. Della costruzione originaria rimane l'arco esterno sul quale troneggia un \"Redentore\" e sotto i due \"Santi Pietro e Paolo\", oltre agli affreschi rinascimentali che fanno da cornice alla cappella. La pala d'altare \u00e8 un'opera del 1711 del pittore di scuola veronese Antonio Balestra raffigurante la \"Madonna col Bambino e i Santi Pietro, Paolo e Antonio da Padova\".\nDopo di questa si trova la cappella Calcasoli, fatta edificare da Bernardino Calcasoli tra il 1503 e il 1504. Questa \u00e8 caratterizzata dal monumentale affresco del Falconetto, datato 1503, che fa da contorno al gruppo di dipinti che si trovano all'interno della pala della cappella, tra cui i \"Santi Rocco e Sebastiano\", a sinistra, \"Antonio e Bartolomeo\" a destra, e la \"Deposizione\" in alto, opere di Nicol\u00f2 Giolfino, e al centro il dipinto di Liberale da Verona raffigurante l\"Adorazione del Magi\".\nLa terza cappella \u00e8 la Emilei, eretta intorno al 1504 dall'omonima famiglia nobile famiglia veronese. Sopra l'altare si trova la \"Trasfigurazione di Cristo\" del pittore veronese Giambettino Cignaroli. Si trovano inoltre i resti di un trittico di Francesco Morone rappresentanti \"San Giacomo con un committente e San Bartolomeo\".\nQuindi trova spazio una cappella di grandi dimensioni,detta del Santissimo Sacramento ma chiamata anche cappella Memo. Venne fatta edificare nel 1435 dal vescovo Guido Memo e affrescata l'anno successivo da Jacopo Bellini, tuttavia essa sub\u00ec diversi interventi nel corso dei secoli, di cui gli ultimi avvenuti nel 1762. L'arco dal quale si accede alla cappella \u00e8 abbellito da \"Profeti e Angeli\" a bassorilievo dello scultore Diomiro Cignaroli, mentre l'altare, attribuibile a Francesco e Paolo Maderno, \u00e8 caratterizzato ai lati delle statue dei Santi Zeno e Nicol\u00f2, di Francesco Zoppi. La pala d'altare raffigurante l\"Ultima Cena\" \u00e8 invece opera di Gian Battista Burato.\nL'ultima cappella della navata destra \u00e8 quella Mazzanti, fatta ristrutturare nel 1508 dal canonico Francesco Mazzanti e dedicata ai Santi Francesco e Agata. Notevole \u00e8 il monumento del 1353 in stile gotico della Santa, vegliata nel suo letto da quattro angeli. In basso, sotto l'altare, si trova anche l'urna contenente il corpo di Santa Maria Consolatrice, sorella del vescovo Annone, cui \u00e8 dedicata anche la chiesa di Santa Maria Consolatrice, poco distante dal duomo.\nNavata sinistra.\nLa prima cappella che si incontra lungo la navata sinistra \u00e8 la Cartolari-Nichesola, situata appena dopo il sepolcro di Galesio Nichesola, un prelato veronese che divenne vescovo di Belluno nel XVI secolo. La cappella venne fatta edificare dal canonico Bartolomeo Cartolari verso il 1468 e ristrutturata intorno al 1532 dalla famiglia Nichesola, che commission\u00f2 al celebre architetto Jacopo Sansovino il rifacimento della cappella e dell'altare, ove \u00e8 collocata la splendida pala dell\"Assunzione della Vergine\" di Tiziano, dipinto che \u00e8 stato restituito all'Italia dopo le trafugazioni francesi della campagna d'Italia del 1797.\nSubito dopo questa si trova la cappella Abbazia-Lazzari, dedicata al Santissimo Corpo di Ges\u00f9 Cristo e commissionata dal canonico Giovanni Abbazia nel XV secolo, ma acquisita pi\u00f9 tardi dalla famiglia Lazzari. Essa conserva l'originaria pianta semicircolare con copertura del catino absidale a conchiglia. La pala d'altare, circondata da affreschi con raffigurazioni di \"Santi, Apostoli e Angeli\", nel tempo \u00e8 stata oggetto di diverse sostituzioni; attualmente \u00e8 presente un'opera di Sante Prunati raffigurante il \"Redentore tra Tobia e l'angelo, San Liborio e San Francesco di Sales\".\nLa terza cappella di sinistra \u00e8 la Cartolari, fatta costruire nel 1465 dal canonico Bartolomeo Cartolari e restaurata nel 1880, intitolata a San Michele Arcangelo. L'altare barocco \u00e8 opera del XVII secolo di Angelo Ranghieri, ed \u00e8 adornato da diversi dipinti: in alto si trova \"San Michele\" di Giuseppe Zannoni del 1880; al centro un trittico del 1531 con la\" Madonna, San Gerolamo e San Giorgio, patrono del Capitolo dei Canonici\", della scuola di Francesco Caroto; in basso una pregevole predella di Francesco Morone, rappresentante la \"Nascita del Battista\".\nQuindi si trova una cappella di grandi dimensioni che fronteggia quella simile, per spazialit\u00e0, del Santissimo Sacramento; particolarmente cara ai veronesi, essa \u00e8 dedicata alla Madonna del Popolo, il cui culto locale risale al XIII secolo. La struttura \u00e8 del XVI secolo tuttavia l'interno \u00e8 stato trasformato nel 1756. All'interno vi si trova una imponente statua della \"Madonna col Bambino\", opera del 1921 dello scultore Vincenzo Cadorin, sotto cui si trova l'urna contenente la \"spina\" dei santi Fermo e Rustico, martiri venerati a Verona.\nInfine, al termine della navata, si trova la cappella Maffei, eretta all'inizio del XVI secolo dai canonici Francesco e Girolamo Maffei. Questa ha subito numerosi rifacimenti, per cui la pala attuale \u00e8 un'opera del 1794 circa di Agostino Ugolini raffigurante la \"Madonna col Bambino e i Santi Andrea, Annone, Girolamo e Giovanni Battista\". Nella lunetta sopra l'arco si trova inoltre una \"Deposizione\" del XVI secolo, attribuito al Falconetto, tra l'altro autore, nella stessa cappella, di altri affreschi.\nOrgani a canne.\nNell'ultima campata delle due navate laterali, sopra apposite cantorie lignee, si trovano due organi a canne: l'organo comunemente chiamato \"Antegnati\", a destra, e l'organo \"Farinati\", a sinistra, entrambi caratterizzati da una cassa lignea finemente intagliata con prospetti gemelli, costituiti da due cuspidi laterali di sette canne e una centrale di cinque intervallate da due colonne di organetti morti.\nL'organo Antegnati fu costruito per volere di Agostino Valier, vescovo di Verona tra dal 1565 e il 1606; nel 1683, il vescovo Sebastiano Pisani II commission\u00f2 al pittore Biagio Falcieri la decorazione delle portelle, raffiguranti all'esterno l\"Assunzione di Maria\", e i dipinti della balaustra della cantoria, \"Nascita di Maria\" e \"Visitazione\". Purtroppo lo strumento originale \u00e8 andato perduto e quello attuale \u00e8 stato ricostruito \"in stile\" da Barth\u00e9lemy Formentelli nel 1992, che si ispir\u00f2 a uno strumento dell'epoca e utilizz\u00f2 canne di facciata antiche, opportunamente restaurate.\nNella cassa di sinistra, coeva all'altra, si trova uno strumento a trasmissione mista meccanica-pneumatica risalente al 1909, opera dell'artigiano veronese Domenico Farinati. Alla fine del XVI secolo, Felice Brusasorzi dipinse le portelle della cassa con \"Quattro vescovi veronesi\" all'interno e \"Dormizione di Maria\" all'esterno; sempre suo il dipinto della balaustra della cantoria, raffigurante \"Storie del Vecchio Testamento\". Lo strumento \u00e8 stato restaurato nel 1994 dal Formentelli.\nAll'interno del tornacoro, nella la cantoria marmorea di destra, si trova l'organo a canne detto \"Bonato \"opus 13\"\",costruito nel 2007 e utilizzato regolarmente per le liturgie e i concerti. A trasmissione elettronica, ha due tastiere di 61 note ciascuna ed una pedaliera di 32."}
{"id": "1180724", "revid": "1005847", "url": "https://it.wikipedia.org/wiki?curid=1180724", "title": "Ariodante Fabretti", "text": "Fu senatore del Regno d'Italia nella XVI legislatura.\nBiografia.\nCominci\u00f2 ad interessarsi di archeologia studiando gli Etruschi e avvalendosi del prezioso aiuto di Giovan Battista Vermiglioli, unito all'interesse per le lingue morte, greco e latino coltivate assieme al grecista Antonio Mezzanotte.\nPubblic\u00f2 le \"Biografie dei capitani di ventura dell'Umbria\" nel 1846, ader\u00ec ai movimenti semiclandestini della Carboneria e della mazziniana Giovine Italia.\nSi iscrisse anche alla facolt\u00e0 di medicina bolognese, dove consegu\u00ec una laurea in medicina veterinaria.\nTrovatosi nella capitale al tempo della Repubblica Romana, fu anche eletto all'assemblea costituente, salvo poi dover emigrare prima a Firenze e poi a Torino per sfuggire alla repressione papalina.\nTra il 1846 e il 1849 insegn\u00f2 Archeologia all'Universit\u00e0 di Perugia e nella stessa citt\u00e0 diresse i Musei Civici (le cui collezioni sono oggi conservate nel Museo archeologico nazionale dell'Umbria).\nNel 1860 ottenne la nomina a professore di archeologia all'Universit\u00e0 di Torino.\nNel 1840 venne iniziato alla Massoneria nelle Loggia \"La Fermezza\" di Perugia. Fu eletto nella Giunta del Grande Oriente d'Italia il 21 giugno 1867 e nel 1873-1874 fu membro della Loggia \"Dante Alighieri\" di Torino, di cui nel 1882-1883 fu eletto Maestro Venerabile. Nel 1875 venne nominato membro del Supremo Consiglio del Rito Scozzese Antico e Accettato e nel 1881 fu tra i fondatori della Loggia \"Francesco Guardabassi\" di Perugia.\nDal 1871 al 1893 fu direttore del Museo Egizio di Torino, collaborando con l'egittologo Francesco Rossi.\nNel 1860 divenne Socio nazionale dell'Accademia delle Scienze di Torino e nel 1876 Socio emerito dell'Accademia dei Lincei.\nPropugnando la necessit\u00e0 della pratica crematoria \"post mortem\", fond\u00f2 la Societ\u00e0 per la cremazione nel 1883, mantenendone la presidenza fino al 1894. Nel frattempo fu anche nominato senatore del Regno d'Italia nel 1889, restando in carica fino alla morte. Mor\u00ec nella sua abitazione di Monteu da Po in seguito, probabilmente, a colpo apoplettico. Secondo le sue precise volont\u00e0 testamentarie venne cremato e le ceneri riportate, con degni onori, a Perugia, mentre il suo patrimonio librario e manoscritto venne donato alla Biblioteca Augusta del Comune di Perugia."}
{"id": "1180726", "revid": "174925", "url": "https://it.wikipedia.org/wiki?curid=1180726", "title": "Extradiegetica", "text": ""}
