{"id": "1199845", "revid": "1728", "url": "https://it.wikipedia.org/wiki?curid=1199845", "title": "The Lion Sleeps Tonight", "text": "Wimoweh - The Lion Sleeps Tonight, meglio conosciuta come The Lion Sleeps Tonight (\"Il leone si \u00e8 addormentato\", nella versione in italiano), \u00e8 una canzone scritta sulla base di una melodia africana, \"Wimoweh\" degli zulu, portata al successo negli anni quaranta da Solomon Linda e The Evening Birds e, successivamente, negli anni sessanta nella versione di Hank Medress con il suo gruppo The Tokens.\nStoria.\nNel 1939 Solomon Linda scrisse la canzone \"Mbube\" (che nella lingua degli Zulu significa \"leone\") e ne fece una prima registrazione con il suo gruppo, The Evening Birds. Dalla Gallo Record Company, all'epoca avente l'unico studio di registrazione in Sudafrica, ottenne solo una tassa per l'incisione (10 shillings) e nessun diritto d'autore. \"Mbube\" inizi\u00f2 a diventare un gran successo a partire dal Sudafrica e negli anni quaranta vendette centomila copie.\nLa canzone divenne cos\u00ec popolare che il nome \"Mbube\" venne preso in prestito per indicare uno stile di musica a cappella africana, sebbene da allora lo stile venne sostituito con quello \"isicathamiya\" (una versione pi\u00f9 morbida del precedente).\nSolomon Linda mor\u00ec poco dopo, nel 1962, in grande povert\u00e0.\nCover e successo internazionale.\nNel 1952 il gruppo folk The Weavers di Pete Seeger, su invito della Folkways Records, incise la sua versione intitolata \"Wimoweh\", che associava il coro della canzone originale di \"uyimbube\" (che significa \"tu sei un leone\") agli apporti melodici originali di Seeger. La canzone venne accreditata sotto il nome di Solomon Linda e \"Paul Campbell\" (\"Campbell\" era lo pseudonimo dei quattro membri del gruppo).\nIn una registrazione Seeger stesso spiega che la canzone \u00absi riferisce ad una vecchia leggenda degli Zulu, e riguarda il loro ultimo re, conosciuto come \"Chaka il leone\". La leggenda dice che Chaka non \u00e8 morto quando gli Europei hanno assunto la direzione del paese, ma \u00e8 semplicemente addormentato ed un giorno si risveglier\u00e0\u00bb.\nLa loro successiva versione del 1952, arrangiata da Gordon Jenkins, si piazz\u00f2 fra le prime venti in classifica negli USA; a questa segu\u00ec la registrazione del \"live\" del 1957. Di questa versione i The Kingston Trio incisero una \"cover\" nel 1959.\nSu queste versioni della canzone si possono trovare scrittura e arrangiamento di George Weiss, Luigi Creatore e Hugo Peretti.\nLa \"cover\" del 1961 di Hank Medress e la sua band The Tokens, alla sua prima uscita, negli Stati Uniti sal\u00ec immediatamente in testa alle classifiche delle vendite e vi rimase per parecchi mesi. Ben presto ebbe un gran successo anche nel resto del mondo.\nDa allora \"Wimoweh/The Lion Sleeps Tonight\" \u00e8 diventata popolare, travalicando frontiere e generazioni, ed a tutt'oggi viene trasmessa ed ascoltata.\nVari cantanti e musicisti, dopo i The Tokens, hanno dato alla canzone una loro particolare interpretazione: fra questi si citano il Karl Denver Trio nel 1963 e Robert John nel 1972.\nSecondo una credenza diffusa sono stati i The Beach Boys a realizzare la pi\u00f9 celebre incisione del brano, in realt\u00e0 la versione loro attribuita \u00e8 quella dei primi anni sessanta dei The Tokens.\nControversie.\nNel luglio 2004 la canzone \u00e8 stata oggetto di un contenzioso tra la famiglia di Solomon Linda, l'autore, e la Disney Company, accusata di aver guadagnato circa 1,6 milioni di dollari per l'uso della canzone nel suo film del 1994 \"Il re leone\". L'adattamento usato nel film fu considerato una versione a s\u00e9 stante della canzone, pertanto la Disney vinse la causa."}
{"id": "1199859", "revid": "486946", "url": "https://it.wikipedia.org/wiki?curid=1199859", "title": "Zotnam", "text": ""}
{"id": "1199861", "revid": "599013", "url": "https://it.wikipedia.org/wiki?curid=1199861", "title": "Danny Fortson", "text": "Carriera.\nDopo aver frequentato la Shaler High School nella natia Filadelfia, Pennsylvania, ed in seguito il college alla University of Cincinnati, \u00e8 stato scelto nel draft NBA 1997 al primo giro con il numero 10 dai Milwaukee Bucks, con i quali peraltro non ha mai giocato.\nPresentato come un novello Charles Barkley ha ampiamente deluso le attese, dimostrandosi troppo piccolo e troppo poco atletico per il ruolo di numero 4 nella NBA, inoltre la sua tecnica non eccelsa non gli ha consentito di giocare da numero 3, relegandolo cos\u00ec a giocatore di ruolo, specie specialista difensivo e rimbalzista. Nella stagione 2006-07 ha giocato appena 14 partite per 158 minuti totali in campo.\nNel febbraio 2008 la sua squadra, i Seattle SuperSonics, gli ha rescisso il contratto."}
{"id": "1199862", "revid": "486946", "url": "https://it.wikipedia.org/wiki?curid=1199862", "title": "Sputhon", "text": ""}
{"id": "1199865", "revid": "486946", "url": "https://it.wikipedia.org/wiki?curid=1199865", "title": "FH451", "text": ""}
{"id": "1199866", "revid": "2192930", "url": "https://it.wikipedia.org/wiki?curid=1199866", "title": "Elio Sgreccia", "text": "Biografia.\nElio Agostino Argilio Luigi, figlio di Attilio di Renzo Sgreccia e di Palma di Luigi Filosofi nacque a Nidastore, castello e frazione di Arcevia il 6 giugno 1928. Una leggenda vuole la famiglia degli Sgreccia anticamente immigrati dalla Grecia ed \u00e8 per questo che lo stemma \u00e8 uno scudo con la croce greca sulla quale si estende l'evangelico albero della vita.\nFu ordinato presbitero per la diocesi di Fano il 29 giugno 1952 per mano del vescovo Vincenzo Del Signore. Consegu\u00ec gli studi in teologia nel 1963 e si laure\u00f2 in Lettere e filosofia all'Universit\u00e0 di Bologna.\nDal 1954 al 1972 fu dapprima vicerettore, poi docente e infine rettore del Pontificio seminario regionale umbro di Fano. Di seguito, dal 1972 al 1973, fu vicario generale della diocesi di Fossombrone.\nA partire dal 1974 e per dieci anni fu assistente spirituale alla facolt\u00e0 di Medicina e chirurgia presso l'Universit\u00e0 Cattolica del Sacro Cuore. Docente di Bioetica all'interno dello stesso ateneo dal 1984, divenne ordinario nel 1990. Dal 1985 al 2006 fu direttore del Centro di Bioetica dell'Universit\u00e0 Cattolica del Sacro Cuore e dal 1998 al 2005 fu direttore del Centro per la Cooperazione Internazionale per la medesima universit\u00e0. Nel 1990 venne eletto membro del Comitato Nazionale per la Bioetica, incarico mantenuto fino al 2006. Dal 1992 al 2000 fu inoltre direttore dell'Istituto di Bioetica.\nPapa Giovanni Paolo II lo elesse vescovo il 5 novembre 1992 e gli affid\u00f2 la sede titolare di Zama Minore. Fu consacrato il 6 gennaio 1993, nella solennit\u00e0 dell'Epifania insieme ad altri dieci presbiteri, dallo stesso papa Wojty\u0142a.\nNell'anno 2001 fu un componente della \"Commissione delle linee guida nell'ambito della consulenza e dei test genetici\" per il Ministero della Salute. Dal 2003 \u00e8 presidente della Federazione Internazionale dei Centri e Istituti di Bioetica d'Ispirazione Personalista (FIBIP), mentre dal 2004 \u00e8 presidente della Fondazione \"Ut Vitam Habeant\" e dell'Associazione \"Donum Vitae\". \nDal 3 gennaio 2005 al 17 giugno 2008 \u00e8 stato presidente della Pontificia Accademia per la Vita, dalla quale si \u00e8 dimesso per raggiunti limiti di et\u00e0 e di cui rimane presidente emerito, configurandosi come portavoce delle posizioni della Chiesa su questioni etiche controverse come l'aborto, la contraccezione, l'eutanasia e la ricerca sulle cellule staminali embrionali.\nPapa Benedetto XVI, in considerazione della sua generosit\u00e0 e dedizione nel servizio alla Chiesa, lo ha creato cardinale nel concistoro del 20 novembre 2010, assegnandogli la diaconia di Sant'Angelo in Pescheria. Avendo superato gli 80 anni, secondo le disposizioni di papa Paolo VI, non entra a far parte dei cardinali elettori.\n\u00c8 morto a Roma il 5 giugno 2019, il giorno prima del suo novantunesimo compleanno. Le esequie vengono celebrate il 7 giugno all'altare della cattedra della basilica di San Pietro in Vaticano dal cardinale Giovanni Battista Re, vice-decano del Collegio cardinalizio, e al termine delle stesse papa Francesco presiede il rito dell\"'ultima commendatio\" e della \"valedictio\"; la salma viene poi tumulata nel suo paese natale a seguito di una successiva messa presieduta dal cardinale Edoardo Menichelli.\nGenealogia episcopale.\nLa genealogia episcopale \u00e8:\nControversie.\nHa creato forti controversie e critiche l'affermazione fatta da Sgreccia nel suo \"Manuale di bioetica\", secondo cui l\u2019omosessualit\u00e0 \u00abva ritenuta un\u2019anomalia da prevenire e da curare e correggere, perch\u00e9 la sessualit\u00e0 ha un orientamento oggettivo eterosessuale\u00bb e \u00abil concepimento \u00e8 lecito quando \u00e8 il termine di un atto coniugale per s\u00e9 stesso idoneo alla generazione della prole\u00bb. Tali controversie sono sorte in particolare quando il testo in questione \u00e8 stato adottato come testo obbligatorio dall'Universit\u00e0 Europea di Roma, istituzione legata ai Legionari di Cristo.\nOpere.\nAutore di numerose pubblicazioni, tradotte in numerose lingue:"}
{"id": "1199894", "revid": "124123", "url": "https://it.wikipedia.org/wiki?curid=1199894", "title": "Dmitrij Olegovi\u010d Jakovenko", "text": "Ha imparato a giocare a scacchi all'et\u00e0 di 3 anni ed \u00e8 stato allenato da Aleksandr Nikitin, precedente allenatore di Kasparov. Nel 2001 ha vinto sia il Campionato Mondiale Under18 e il torneo di Saint-Vincent e nel 2004 ha deciso di diventare un giocatore professionista.\nNella lista FIDE di gennaio 2009 ha raggiunto il suo record personale con un punteggio Elo di 2760 punti, dato che lo ha collocato al 7\u00ba posto nella classifica mondiale e al secondo posto tra i giocatori russi.\nNel dicembre 2008 ha vinto ad \u0116lista, a pari merito con Teymur R\u0259c\u0259bov e Aleksandr Igorevi\u010d Gri\u0161\u010duk, la 3\u00aa tappa del FIDE Grand Prix 2008-2010.\nNel 2008 ha vinto l'oro individuale, come quinta scacchiera, alle Olimpiadi di Dresda.\nIl 2012 pu\u00f2 essere considerato l'anno in cui ha fatto registrare i migliori risultati, ha vinto il campionato europeo individuale e ancora l'oro individuale e l'argento di squadra alle Olimpiadi di Istanbul.\nNel maggio 2015 vince a Chanty-Mansijsk la 4\u00aa tappa del FIDE Grand Prix 2014-2015 con 6,5 punti a pari merito con Hikaru Nakamura e Fabiano Caruana. In novembre a Reykjav\u00edk, da quinta scacchiera, vince con la Russia, il Campionato Europeo 2015 a squadre per nazioni .\nNel novembre 2017 vince a Palma di Maiorca la 4\u00aa tappa del FIDE Grand Prix 2017 con 5,5 punti a pari merito con Lewon Aronyan."}
{"id": "1199896", "revid": "3115", "url": "https://it.wikipedia.org/wiki?curid=1199896", "title": "Finlandia (traghetto)", "text": "Finlandia \u00e8 una nave traghetto appartenente alla compagnia di navigazione finlandese Ecker\u00f6 Line dal 2012.\nCaratteristiche.\nL'unit\u00e0 pu\u00f2 raggiungere una velocit\u00e0 di 29 nodi e pu\u00f2 trasportare 2.200 passeggeri assieme a circa 700 autovetture. Dispone di 320 cabine, cinque bar di cui il Bar Laituri (Ex Lido Bar - Piscina), la Caffetteria Satama (Ex Sport Bar),il Bar Naissaar (Ex Area Bambini), il Bar Paja (Ex Ristorante \u00e0 la carte) e il Bar Nosturi (Ex Show Lounge), due pub di cui il Pub Telakka (Ex Caffetteria) e il Pub J\u00e4tk\u00e4saari (Ex Pizzeria), un ristorante: Buffet Ecker\u00f6 (Ex Self Service), un maxi market e profumeria, un negozio pi\u00f9 piccolo Popup Shop (Ex Moby Shop), un'area conferenze e \"lounge rooms\" e un'area attrezzata per bambini.\nServizio.\nLa nave \u00e8 stata costruita presso i cantieri navali \"Daewoo Shipbuilding &amp; Heavy Machinery\" nel 2001 per la societ\u00e0 marittima italiana Moby Lines con il nome di \"Moby Freedom\", assieme alla gemella \"Moby Wonder\".\nNella stagione estiva la \"Moby Freedom\" veniva impiegata, insieme alla gemella \"Moby Wonder\", nei collegamenti da Genova e Livorno verso Bastia e Olbia: le navi compivano le traversate verso la Sardegna in notturna, effettuando la tratta per Bastia e ritorno in diurna grazie all'alta velocit\u00e0 che raggiungono e ai ridotti tempi di imbarco e sbarco.\nNella stagione invernale spesso la nave veniva utilizzata per minicrociere nel Mediterraneo, oppure serviva la rotta Livorno - Olbia a rotazione con le altre navi della flotta.\nLa nave aveva le fiancate decorate con i personaggi Looney Tunes.\nA febbraio 2012 la \"Moby Freedom\" \u00e8 stata venduta alla Ecker\u00f6 Line. A marzo la nave prese bandiera finlandese, venendo rinominata \"Freedom\" e partendo per la Svezia. L'unit\u00e0 \u00e8 poi stata sottoposta a dei lavori di ristrutturazione degli interni presso l'\u00d6resundsvarvet di Landskrona, durante i quali \u00e8 stata interamente cambiata la disposizione e la struttura delle aree interne: sono stati ampliati gli spazi dedicati all'equipaggio, l'ex Show Lounge su tre livelli del Moby Freedom \u00e8 stato trasformato in un grande bar con musica dal vivo sugi ultimi due livelli, e il piano pi\u00f9 basso \u00e8 invece diventato un maxi market con profumeria. Molti dei locali interni come caffetteria, pizzeria e area bambini sono stati trasformati in bar o pub e l'intera area di cabine che si affaccia sui due locali scialuppe \u00e8 stata eliminata per lasciare posto a delle sale conferenza e \"lounge rooms\". La piscina a forma di balena \u00e8 stata completamente eliminata per ampliare l'area solarium e per creare un'elegante spazio esterno che viene utilizzato dai clienti del bar. Durante la restrutturazione sono state anche sostituite le eliche con altre resistenti ad impatti col ghiaccio. Nell'ottobre 2012 viene rinominata \"Finlandia\", prendendo servizio il mese successivo tra Helsinki e Tallinn.\nIncidenti.\nIl 17 agosto 2004, durante un viaggio da Olbia a Genova, la nave \u00e8 stata costretta a rientrare nel porto sardo a velocit\u00e0 ridotta a causa di una falla nello scafo causata dal distacco di una pala dell'elica sinistra.\nL'avaria era stata causata da un difetto di fabbricazione dell'elica stessa, prodotta dalla Rolls-Royce plc; verifiche successive sulle eliche della gemella \"Moby Wonder\" constateranno la presenza di saldature alla radice delle stesse, cosa che ha provocato un'azione legale della compagnia italiana nei confronti del fornitore inglese. Le eliche delle due navi, come quelle della gemella Moby Aki (allora in costruzione) sono poi state tutte sostituite con eliche della rivale W\u00e4rtsil\u00e4-Lips."}
{"id": "1199903", "revid": "181526", "url": "https://it.wikipedia.org/wiki?curid=1199903", "title": "BackOrifice", "text": ""}
{"id": "1199906", "revid": "536103", "url": "https://it.wikipedia.org/wiki?curid=1199906", "title": "Henri Matisse", "text": "Matisse \u00e8 uno dei pi\u00f9 noti artisti del XX secolo, esponente di maggior spicco della corrente artistica dei Fauves.\nBiografia.\nGiovinezza ed educazione.\nNato il 31 dicembre 1869 a Le Cateau-Cambr\u00e9sis (Nord-Pas-de-Calais), in Francia, crebbe a Bohain-en-Vermandois, nella Francia Nord-orientale, dove i suoi genitori gestivano un commercio di sementi. Era il primogenito della famiglia. Nel 1887 si trasfer\u00ec a Parigi per studiare legge, lavorando come impiegato statale, dopo aver ottenuto la qualifica. Incominci\u00f2 a dipingere nel 1889, durante la convalescenza seguente a un attacco di appendicite. Scopr\u00ec cos\u00ec \"una specie di Paradiso\", come disse in seguito.\nDecise di diventare un artista, con grande disapprovazione del padre. Nel 1891, a Parigi, incominci\u00f2 a studiare arte all\"Acad\u00e9mie Julian\", divenendo studente di William-Adolphe Bouguereau e Gustave Moreau. Inizialmente dipinse nature morte e paesaggi, secondo la tradizione fiamminga, ottenendo un discreto successo. Nel 1896 espose 5 dipinti al salone della Soci\u00e9t\u00e9 Nationale des Beaux-Arts e lo stato francese ne acquist\u00f2 due. Nel 1897 e 1898 visit\u00f2 il pittore John Peter Russell sulla Belle \u00cele, al largo delle coste della Bretagna. Russell lo introdusse all'Impressionismo e ai lavori di Van Gogh (buon amico di Russell, ma assolutamente sconosciuto al tempo). Lo stile di Matisse cambi\u00f2 completamente, e successivamente il pittore avrebbe detto: \nInfluenzato dai lavori dei post-impressionisti Paul C\u00e9zanne, Gauguin, Van Gogh e Paul Signac, ma anche dall'arte giapponese, fece del colore l'elemento cruciale dei suoi dipinti. Molti dei suoi quadri realizzati tra il 1899 e il 1905 fanno uso del Pointillisme, praticato da Signac. Nel 1898 and\u00f2 a Londra a studiare i dipinti di William Turner.\nNel 1894 ebbe una figlia, Marguerite, dalla modella Caroline Joblau. Nel 1898 spos\u00f2 Am\u00e9lie Noelie Parayre; dal matrimonio gli nacquero altri due figli, Jean (1899) e Pierre (1900), che si legarono molto alla sorellastra. Marguerite e Pierre fecero spesso da modelli al padre.\nFauvismo.\nLa sua prima esposizione avvenne nel 1904, senza grande successo. Nel 1905 si trasfer\u00ec nel Sud della Francia, per lavorare con Andr\u00e9 Derain; un'esperienza durante la quale si accentu\u00f2 la sua tendenza a enfatizzare fortemente il colore. I dipinti di questo periodo sono caratterizzati da forme appiattite e linee controllate, con l'espressione che domina sui dettagli.\nAl Salon d'Automne del 1905, diversi artisti presentarono quadri dai colori violenti, spesso dissonanti, per esprimere emozioni, senza riguardo per il colore naturale del soggetto. Matisse mostr\u00f2 \"Finestra aperta\" e \"Donna con il cappello\".\nGli artisti vennero presto denominati \"Fauves\" (fiere, belve, bestie selvagge). Matisse fu riconosciuto come uno dei suoi maggiori esponenti; altri membri erano Derain, Georges Braque, Raoul Dufy e Maurice de Vlaminck. Il pittore simbolista Gustave Moreau fu il maestro ispiratore del movimento: professore alla \u00c9cole des Beaux-Arts di Parigi, spinse i suoi studenti a pensare al di fuori del solco della tradizione, per seguire le proprie visioni.\nI lavori di Matisse, tuttavia, incontrarono al tempo dure critiche non sempre piacevoli.\nIl declino del movimento dei Fauves dopo il 1906 non rallent\u00f2 tuttavia l'ascesa di Matisse; la maggior parte delle sue opere pi\u00f9 celebri vennero infatti dipinte tra il 1906 e il 1917, quando era parte attiva del grande insieme di artisti che lavoravano a Montparnasse; sebbene egli non vi entrasse appieno, con le sue sembianze conservatrici e i suoi costumi borghesi restrittivi.\nMatisse ebbe un lungo rapporto col collezionista d'arte russo Sergej \u0160\u010dukin. Proprio per \u0160\u010dukin realizz\u00f2 \"La danza\", spesso citato fra i suoi capolavori. Dipinse anche una seconda versione del quadro, ora nella collezione del MoMA di New York.\nGertrude Stein, l'Acad\u00e9mie Matisse e le sorelle Cone.\nAttorno al 1904 Matisse incontr\u00f2 Pablo Picasso, di 12 anni pi\u00f9 giovane. I due divennero grandi amici, nonch\u00e9 artisticamente rivali.\nMatisse e Picasso si incontrarono per la prima volta nel salotto parigino di Gertrude Stein e della compagna Alice B. Toklas. Durante il primo decennio del ventesimo secolo Gertrude Stein, assieme ai fratelli Leo e Michael Stein, e alla moglie di Michael, Sarah, fu un'importante collezionista e sostenitrice del lavoro di Matisse. Anche le sorelle Cone, amiche di Gertrude Stein, divennero le principali sostenitrici di Matisse e Picasso, collezionando centinaia dei loro dipinti, ora esposti all'interno della \"Cone collection\" al Museum of Art (Baltimora).\nTra il 1911 e il 1917 oper\u00f2 a Parigi l\"Acad\u00e9mie Matisse\", voluta dagli amici di Matisse, una scuola privata senza fini di lucro, nella quale il maestro educava i giovani artisti.\nNel 1913, due opere dell'artista, ovvero \"Nudo blu, ricordo di Biskra\" (1907) e \"Madras Rouge\" (1907), furono esposte all\"Armory Show\" di New York, la prima importante mostra di arte moderna negli Stati Uniti.\nDopo Parigi.\nNel 1917 Matisse si trasfer\u00ec a Cimiez, in Costa Azzurra, un sobborgo di Nizza. I lavori del decennio seguente questo trasferimento mostrano un rilassamento e un ammorbidimento del suo approccio. Questo \"ritorno all'ordine\" \u00e8 tipico di buona parte dell'arte seguente la Prima guerra mondiale, ed \u00e8 paragonabile al neoclassicismo di Picasso o Stravinsky, e al ritorno al tradizionalismo di Derain.\nLe sue odalische orientaleggianti sono caratteristiche di questo periodo; per quanto popolari, alcuni critici contemporanei trovano questi lavori superficiali e decorativi.\nDopo il 1930 un nuovo vigore e una coraggiosa semplificazione appare nel suo lavoro. Il collezionista statunitense Albert C. Barnes lo convinse a produrre un ampio murale per la Barnes Foundation di Filadelfia, \"La danza II\", completato nel 1932.\nMatisse e sua moglie si separarono nel 1939. Nel 1941 al pittore fu diagnosticato un cancro all'intestino ed egli dovette sottoporsi a un delicato intervento chirurgico; sopravvisse ma da allora fu costretto a usare la sedia a rotelle. Con l'aiuto degli assistenti realizz\u00f2 grandi collages, chiamati \"gouaches d\u00e9coup\u00e9s\".\nDurante la seconda guerra mondiale la figlia Marguerite, attiva nella Resistenza francese, fu arrestata dalla Gestapo e torturata.\nNel 1947 il pittore pubblic\u00f2 \"Jazz\", un libro in edizione limitata, contenente stampe a colori di collage, accompagnati dai suoi pensieri. Negli anni quaranta lavor\u00f2 anche come artista grafico e produsse illustrazioni in bianco e nero per diversi libri, tra cui l\"Ulisse\" di James Joyce.\nArchitettura e dipinti nella Cappella di Vence.\nNegli ultimi anni l'artista, che a causa delle condizioni di salute sempre pi\u00f9 precarie era spesso ospite delle suore domenicane del monastero di Vence, accett\u00f2 di progettare e realizzare per loro la Chapelle du Saint-Marie du Rosaire, che fu da lui abbellita con pitture subito diventate famose e molto visitate.\nMatisse mor\u00ec per un attacco cardiaco nel 1954, all'et\u00e0 di 84 anni. \u00c8 sepolto nel cimitero del monastero di Cimiez a Nizza.\nTecnica.\nMatisse usava partire dalla raffigurazione della realt\u00e0, trasformandola poi in forme semplificate e appiattite attraverso l'accostamento di colori primari e secondari puri, accesi, luminosi, privi ormai di riferimento alla descrizione naturale. La sua attivit\u00e0 pittorica si svolse per decenni, nel suo quieto ambiente familiare, lontano dai clamori della vita mondana. Svolse la sua ricerca portando il suo stile a un affinamento progressivo che tocc\u00f2 le soglie dell'astrattismo, al quale si avvicin\u00f2 soprattutto con la tecnica del \"collage\" su carta, con figure semplificate, dalle campiture omogenee, che producevano effetti dinamici e un vivace contrasto con lo sfondo. La sua serie di Nudi Blu rappresenta il principale esempio della tecnica denominata \"dipingere con le forbici\"; erano composizioni figurative a collage, a uno o pi\u00f9 colori, per i quali usava cartoncini leggeri, sia per lo sfondo sia per il disegno. Tracciava prima a matita l'intero disegno sul foglio e poi preparava le figure colorate da incollare. Semplificava le figure e le riavvicinava lasciando piccoli margini bianchi.\nLa luce del Sud gli aveva insegnato ad apprezzare la forza del colore e a usarla in funzione espressiva. I gialli venivano accostati al violetto, il rosso al verde, il blu all'arancio; la ricerca di Matisse riguardava l'accostamento tra i colori, il loro accordo o contrasto, non il colore in s\u00e9. Il colore era distribuito con veemenza sulla tela e con un'immediatezza tale da non coprirla totalmente. Ai colori primari accostava i colori complementari con l'evidente intento di rafforzarne il contrasto timbrico. Ne risultava un insieme molto vivace con un evidente gusto per la decorativit\u00e0.\nLa forte valenza decorativa era accentuata dalla semplificazione delle forme e dalla bidimensionalit\u00e0. Dopo un viaggio in Algeria nel 1906 Matisse trascorre due lunghi soggiorni in Marocco nel 1912 e 1913; l'interesse per l'arte islamica, con il suo rifiuto per la figurazione e le sue superfici ritmiche e ripetitive, contribuiva ad allontanarlo dalla tradizione occidentale, a cui solo lo legava certa estrema sintesi dei \"primitivi\" italiani."}
{"id": "1199908", "revid": "599013", "url": "https://it.wikipedia.org/wiki?curid=1199908", "title": "DerMarr Johnson", "text": "Carriera.\nDopo aver frequentato a livello liceale il Maine Central Institute di Pittsfield, ed in seguito il college alla University of Cincinnati, \u00e8 stato scelto nel draft del 2000 al primo giro con il numero 6 dagli Atlanta Hawks, per i quali ha giocato nei primi due anni da professionista dimostrando di avere un grande potenziale, specie atletico.\nNel 2002 \u00e8 stato coinvolto in un brutto incidente stradale in cui ha rischiato vita e carriera. Dopo un anno di stop forzato \u00e8 tornato a calcare i campi della NBA con la maglia dei New York Knicks per poi passare ai Denver Nuggets, dove \u00e8 rimasto comunque un comprimario.\nInizia a giocare nella Benetton Treviso nella stagione 2007-08, ma, a causa del suo rendimento sotto le aspettative, viene tagliato dopo poche giornate dall'inizio del campionato.\nDopo il taglio ha giocato nella D-League con gli Austin Toros, tornando nella NBA per qualche partita con i San Antonio Spurs."}
{"id": "1199909", "revid": "180832", "url": "https://it.wikipedia.org/wiki?curid=1199909", "title": "Knicks", "text": ""}
{"id": "1199911", "revid": "339392", "url": "https://it.wikipedia.org/wiki?curid=1199911", "title": "K 370", "text": ""}
{"id": "1199912", "revid": "1861950", "url": "https://it.wikipedia.org/wiki?curid=1199912", "title": "Nauru Airlines", "text": "Nauru Airlines (nota fino al 2006 come Air Nauru e poi fino al 2014 come Our Airline) \u00e8 la compagnia aerea di bandiera di Nauru. Opera voli di linea verso alcune isole dell'Oceano Pacifico e l'Australia. Il suo hub \u00e8 l'aeroporto Internazionale di Nauru, presso cui si trova anche la sede legale, mentre la base operativa \u00e8 allocata a Brisbane, in Australia. Opera anche servizi cargo, atti perlopi\u00f9 a rifornire l'isola di Nauru di generi di prima necessit\u00e0.\nStoria.\nAir Nauru.\nPoco dopo l'indipendenza nazionale (acquisita nel 1968), il governo di Nauru decise di creare una propria compagnia aerea di bandiera, per migliorare i collegamenti dell'isola con l'estero e sfruttare a pieno le potenzialit\u00e0 del locale aeroporto. La societ\u00e0, battezzata \"Air Nauru\" e posseduta interamente dallo Stato, inizi\u00f2 le operazioni di volo il 14 febbraio 1970 con un collegamento sperimentale tra Nauru e Brisbane, operato con un Dassault Falcon 20 noleggiato, immatricolato con il codice VH-BIZ. I voli di linea regolari partirono invece nel gennaio 1972, allorch\u00e9 la compagnia acquist\u00f2 un Fokker F28 Fellowship, immatricolato C2-RN1 (seguito a breve dal gemello C2-RN2). Nel 1975 entr\u00f2 in servizio un Boeing 737-200 (C2-RN3), seguito nel 1976 da un Boeing 727-100 (C2-RN4). Nei tardi anni 1970 i due Fokker furono rivenduti all'Air Niugini e furono soppiantati da altri Boeing.\nNel 1983 la flotta era di sette aerei, due Boeing 727-100 (oltre a quello gi\u00e0 citato, vi era anche il C2-RN7) e cinque Boeing 737-200 (oltre a quello gi\u00e0 citato erano entrati in servizio il C2-RN5, 'RN6, 'RN8 e 'RN9); considerando che la popolazione nauruana al tempo era di 8.000 individui, la compagnia poteva ospitare a bordo dei suoi velivoli il 10% della popolazione dello Stato (un dato senza precedenti nella storia dell'aviazione). Tuttavia, la compagnia aveva una brutta reputazione per le cancellazioni frequenti dei voli, anche a causa dell'abitudine del governo nauruano di requisire i Boeing 727 per cercare i pescatori dispersi in mare (con i relativi parenti che venivano imbarcati a bordo e il personale di cabina che serviva loro alcolici nel tentativo di mantenerli calmi). Negli anni successivi, la compagnia ridusse la sua flotta, troppo grande ed onerosa, vendendo ed affittando alcuni velivoli. Nel 1988 erano operativi tre Boeing 737-200 e un 727-100 (prestato alla Trans Australia Airlines). In questo periodo vi fu anche una protesta del personale di bordo contro i turni di lavoro troppo lunghi. Nel 1993, due Boeing 737-200 furono rimpiazzati con due Boeing 737-400 (matricole C2-RN10 e 'RN11), permettendo di dismettere il vetusto C2-RN3 (mantenuto per cos\u00ec lungo tempo in quanto convertibile da passeggeri a cargo). La compagnia, ormai operante con soli due 737-400, fu trasformata in corporation nel luglio 1996, nel tentativo di ripianare il deficit di bilancio.\nNel 1998, Air Nauru fu posta sotto l'autorit\u00e0 della \"Civil Aviation Authority of Australia\", unica compagnia aerea non australiana ad essere ammessa a tale posizione. Nel frattempo, complice la crisi economica che aveva colpito Nauru, la compagnia aveva perso notevoli quantitativi di denaro, risultando spesso insolvente presso i creditori. A met\u00e0 degli anni 1990 le operazioni di volo furono inoltre sospese per problemi relativi alla sicurezza a bordo dei velivoli. Molti beni di propriet\u00e0 della compagnia furono pignorati per far fronte alle istanze dei creditori. Nel dicembre 2005, la High Court of Australia decret\u00f2 la confisca anche dell'ultimo aereo, il VH-RON, costringendo a interrompere del tutto le operazioni e lasciando Nauru e Kiribati senza collegamenti aerei stabili. L'aereo fu poi messo all'asta il 18 dicembre 2005.\nRifondazione.\nNel periodo di inattivit\u00e0 della compagnia, i collegamenti aerei da e per Nauru furono svolti da sporadici servizi charter, oltre che dal traffico privato.\nA fine 2006, grazie ad alcune sovvenzioni del governo di Taiwan (che la repubblica di Nauru riconosceva come indipendente), Air Nauru si riorganizz\u00f2 e, dopo aver mutato nome in Our Airline, riusc\u00ec ad acquistare un Boeing 737-300 di seconda mano e a far ripartire i collegamenti con l'Australia. Nell'ottobre 2006 e nel 2008 ricevette un secondo e un terzo Boeing 737-300, che andarono a completare la flotta nella sua consistenza attuale.\nLe azioni di Our Airline erano al 100% in mano allo Stato nauruano; nel 2012, gli impiegati erano 65. Il 26 novembre 2007, la compagnia ha aperto il suo nuovo sito web, con possibilit\u00e0 di prenotare on-line.\nDal 1\u00ba agosto 2014, la compagnia ha assunto la nuova denominazione Nauru Airlines.\nDestinazioni.\nNegli anni di massima prosperit\u00e0 dell'isola, Air Nauru serviva un ampio range di destinazioni: Hong Kong, Kagoshima, Taipei, Okinawa, Singapore, Guam, Saipan, Koror, Chuuk, Pohnpei, Kosrae, Majuro, Tarawa, Honolulu, Honiara, Port Vila, Numea, Apia, Pago Pago, Nadi, Tonga, Kanton, Niue, Raratonga, Auckland, Melbourne, Sydney, Brisbane, e l'Isola di Natale. Ciononostante venivano venduti pochi biglietti e molti voli partivano semivuoti, anche perch\u00e9 la compagnia non aveva investito nella pubblicit\u00e0. I passeggeri erano perlopi\u00f9 dipendenti della Nauru Phosphate Corporation. La passivit\u00e0 del bilancio veniva coperta dal governo nauruano con i proventi dell'estrazione del fosfato. Quando questa risorsa inizi\u00f2 ad esaurirsi, le rotte furono drasticamente ridotte.\nAllorch\u00e9 la compagnia fu ricostituita, nel 2006, il range di destinazioni da e per Nauru comprendeva Brisbane, Honiara, Tarawa e Majuro (quest'ultima presto eliminata). I voli per Tarawa furono sospesi da luglio 2008 a novembre 2009 a causa dell'alto costo del carburante, che aveva reso la destinazione poco redditizia. Tarawa fu poi nuovamente servita fino al 2011, quando il servizio venne ancora sospeso (stavolta a causa di controversie internazionali), per poi essere ripristinato ai primi del 2012. Nello stesso periodo cessarono i voli per Honiara.\nAi primi del 2007 si inizi\u00f2 a parlare di istituire un nuovo servizio di linea tra Nauru e le Figi; nel 2009 fu introdotta una formula per la quale, allorch\u00e9 un volo Our Airline atterrava a Tarawa, i passeggeri in arrivo potevano subito imbarcarsi su una coincidenza per l'aeroporto di Nadi operata da Air Kiribati. Nel 2010 la compagnia attiv\u00f2 il servizio da Nauru a Nadi via Tarawa, che fu poi sospeso nel 2011 a causa di controversie internazionali tra Kiribati e le Figi e sostituito con un servizio senza scali. Nel 2012 ripresero i voli su Majuro. Al 2013 la compagnia operava due voli a settimana da Brisbane a Nauru, con una estensione settimanale per Tarawa e Majuro ed una bisettimanale per Nadi.\nAl 2019 Nauru Airlines operava sugli scali di Brisbane, Majuro, Nadi, Yaren e Tarawa; nel biennio 2020-2021, a causa della pandemia di COVID-19, la compagnia ha operato solo voli \"essenziali\" tra Brisbane e Yaren, perlopi\u00f9 allo scopo di rifornire l'isola di Nauru con beni di prima necessit\u00e0.\nNel gennaio 2021 la compagnia si \u00e8 assicurata un finanziamento da 25 milioni di dollari per il rinnovo della flotta, cos\u00ec da sostituire i 737-300 i pi\u00f9 moderni 737-700 o 737-800. Il primo 737-700 si \u00e8 unito alla flotta nel luglio 2021.\nFlotta.\nFlotta attuale.\nA dicembre 2021 la flotta di Nauru Airlines \u00e8 cos\u00ec composta:\nEvoluzione.\nNel marzo 2006, il governo della Repubblica di Cina (Taiwan), come ricompensa per il riconoscimento da parte di Nauru di Taiwan come indipendente dalla Repubblica popolare cinese, ha assistito la compagnia nell'acquisto di un Boeing 737 di seconda mano, con l'obiettivo di farlo entrare in servizio nella prima met\u00e0 del 2006. Questo acquisto \u00e8 stato sospeso nel maggio 2006 perch\u00e9 OzJet e Air Pacific avevano iniziato a operare sulle rotte precedentemente gestite da Air Nauru. Tuttavia, il 737 \u00e8 stato consegnato ed \u00e8 entrato in servizio nell'ottobre 2006. L'aereo \u00e8 stato registrato come VH-INU e denominato \"Naoero\". Nel 2008, la compagnia aerea ha acquistato il suo secondo Boeing 737-300, dipinto con la livrea della Norfolk Air, che \u00e8 rimasta nonostante l'attuale stato di chiusura della Norfolk Air. L'aereo \u00e8 stato registrato come VH-NLK. Pi\u00f9 tardi, nel marzo 2013, la compagnia aerea ha preso in leasing un Boeing 737-300 da GECAS. L'aereo \u00e8 stato dipinto con la livrea \"Our Airline\" a Melbourne, facendo la sua prima visita all'aeroporto di Brisbane il 3 settembre 2013.\nTra il 2013 e il 2021, la compagnia ha convertito due esemplari in configurazione passeggeri a cargo per iniziare le operazioni di trasporto merci. Al gennaio 2021, un altro esemplare \u00e8 in fase di conversione negli Stati Uniti. Una volta pronto, il velivolo costituir\u00e0 il quinto della flotta, composta interamente da Boeing 737-300.\nFlotta storica.\nNauru Airlines operava in precedenza con i seguenti aeromobili:Boeing 727-100"}
{"id": "1199913", "revid": "1632387", "url": "https://it.wikipedia.org/wiki?curid=1199913", "title": "Eric the Red", "text": "Eric the Red \u00e8 il secondo album discografico della band faroese T\u00fdr. Uscito per la prima volta il 27 giugno 2003, visto il cambio di compagnia discografica da parte della band, \u00e8 stato ristampato il 24 marzo 2006, dalla Napalm Records, presentando cos\u00ec una nuova copertina e due tracce bonus.\nTracce.\n\"*\" Traccia bonus della ristampa"}
{"id": "1199916", "revid": "124808", "url": "https://it.wikipedia.org/wiki?curid=1199916", "title": "Est Est Est", "text": ""}
{"id": "1199924", "revid": "80339", "url": "https://it.wikipedia.org/wiki?curid=1199924", "title": "Repubblica dell'Altai", "text": ""}
{"id": "1199953", "revid": "123897052", "url": "https://it.wikipedia.org/wiki?curid=1199953", "title": "Moby Aki", "text": "La nave traghetto Moby Aki \u00e8 stata costruita dai cantieri navali Fincantieri di Ancona nel 2005 per la societ\u00e0 marittima italiana Moby Lines.\nCaratteristiche.\nL'unit\u00e0 ha una velocit\u00e0 di 29 nodi, pu\u00f2 trasportare 2.200 passeggeri assieme a circa 700 autovetture. La nave dispone di 320 cabine, tre bar, un ristorante \"\u00e0 la carte\", un self service, un negozio, un'area attrezzata per bambini e una piscina con lido bar posta sul ponte solarium.\nLa nave ha le fiancate decorate con i personaggi Looney Tunes.\nServizio.\nLa nave \u00e8 entrata in servizio nell'estate 2005 sulla rotta Livorno - Olbia, affiancandovi poi in estate la Civitavecchia - Olbia. Dal giugno 2012 entra in servizio anche sulla Piombino - Olbia dove rimarr\u00e0 tutte le estati seguenti.La linea Civitavecchia - Olbia viene abbandonata dopo l'estate 2016 e ripresa nell'estate 2020.\nIl 6 settembre 2019 ne era stata annunciata la vendita, insieme alla gemella \"Moby Wonder\", alla danese DFDS, che ne programmava l'impiego sulla linea Newcastle - Amsterdam, a partire dal primo trimestre del 2020, dopo un periodo di lavori che sarebbero stati effettuati sulla nave. Il 29 ottobre la stessa compagnia danese ha comunicato l'annullamento della trattativa, attribuendone la causa a un ritardo nella consegna delle navi, prevista per la seconda met\u00e0 ottobre. Dopo un breve periodo in disarmo la nave \u00e8 tornata operativa sulla Livorno - Olbia insieme alla gemella \"Moby Wonder,\" mentre nella stagione estiva 2020 effettua a rotazione le rotte da Olbia verso Genova e Civitavecchia con le navi Nuraghes, Sharden, Bithia e verso Piombino con Moby Wonder e Moby Tommy in carico a Tirrenia. Nell\u2019estate 2021 opera,in coppia con la gemella Moby Wonder, da Genova verso Olbia e viceversa in notturna e in diurna nelle rotte Genova-Bastia e viceversa e Piombino-Olbia e viceversa.\nIncidente.\nAd ottobre 2005 la \"Moby Aki\", entrata in servizio da pochi mesi sulla Livorno - Olbia - Livorno, arriv\u00f2 nel porto labronico con una balena pesante 18 tonnellate sul bulbo di prua. Il cetaceo venne raccolto in mare quando probabilmente era gi\u00e0 morto, poich\u00e9 i radar non avrebbero segnalato il suo movimento."}
{"id": "1199959", "revid": "439868", "url": "https://it.wikipedia.org/wiki?curid=1199959", "title": "Leirv\u00edk", "text": "Leirv\u00edk \u00e8 una localit\u00e0 delle Isole F\u00e6r \u00d8er ed un porto per traghetti di rilevanza locale sulla costa orientale dell'isola di Eysturoy, la seconda dell'arcipelago per grandezza. Al 31 dicembre 2002, Leirv\u00edk ha 867 abitanti. Ha costituito un comune autonomo fino al gennaio 2009 quando \u00e8 stata unita a G\u00f8tu nel nuovo comune di Eystur. Oltre che per il traghettamento per Klaksv\u00edk, Leirv\u00edk \u00e8 importante anche per l'industria della lavorazione del pesce. Nell'aprile 2006 \u00e8 stato aperto il Nor\u00f0oyatunnilin, un tunnel sottomarino che la collega direttamente a Klaksv\u00edk.\nScavi archeologici hanno dimostrato che la citt\u00e0 fu abitata per la prima volta nel IX secolo dai vichinghi. Si dice che nel 1349 tutti gli abitanti morirono a causa della peste."}
{"id": "1199961", "revid": "167080", "url": "https://it.wikipedia.org/wiki?curid=1199961", "title": "Gortina", "text": ""}
{"id": "1199964", "revid": "120351264", "url": "https://it.wikipedia.org/wiki?curid=1199964", "title": "San Pablo (Per\u00f9)", "text": "San Pablo \u00e8 una citt\u00e0 del Per\u00f9."}
{"id": "1199969", "revid": "767487", "url": "https://it.wikipedia.org/wiki?curid=1199969", "title": "Enter (Within Temptation)", "text": "Enter \u00e8 l'album di debutto del gruppo musicale gothic metal olandese Within Temptation.\nPubblicato nel 1997 in Europa vendendo circa 100.000 copie. Nel 2007 ha finalmente raggiunto anche gli Stati Uniti insieme all'EP \"The Dance\", sotto l'etichetta discografica \"Season of Mist\". A suo tempo, \"Enter\" venne accolto discretamente e giusto nel periodo in cui il suo genere gothic attirava l'attenzione della stampa.\nL'album diede occasione alla band di esibirsi ad importanti festival (tra cui l'olandese Dynamo Open Air) ed anche al di fuori del suo paese natale.\nLa band Orphanage ha aiutato i Within Temptation durante la registrazione dell'album. Per la precisione ha registrato le chitarre in \"Pearls of Light\", le voci in \"Deep Within\", e ha prestato assistenza tecnica coi sintonizzatori a Martijn Westerholt.\nRegistrazione.\nUna settimana dopo aver firmato con l'etichetta discografica DSFA Records, la band entr\u00f2 nello studio \"Studio Moskou\" di Utrecht per iniziare le registrazioni di \"Enter\" e, in poco meno di tre settimane, il primo album dei Within Temptation risult\u00f2 completato.\nLe tracce dell'album sono per lo pi\u00f9 nuove versioni dei brani demo registrati intorno al 1996.\nStile.\n\"Enter\" \u00e8 influenzato in modo palpabile dalle sonorit\u00e0 tipiche del doom metal, come i lenti ritmi di chitarra, l'uso delle tastiere per creare melodie malinconiche. \u00c8 presente anche il contrasto vocale tra la voce angelica di Sharon den Adel e il cantato in growl di Robert Westerholt. Tutte caratteristiche che a partire dall'album \"Mother Earth\" non ci saranno pi\u00f9.\nAll'interno dell'album inoltre c'\u00e8 una certa variet\u00e0 nello stile dei brani: ballate come \"Restless\" o \"Pearls of Light\", brani minacciosi come \"Grace\" o \"Candles\", altri orientati sul death/doom come \"Deep Within\" (l'unico brano che vede la partecipazione della sola voce maschile) ed anche una traccia strumentale, \"Blooded\".\nL'album \u00e8 molto pi\u00f9 \"strumentale\" rispetto ai pi\u00f9 recenti lavori della band. Molte canzoni hanno lunghe parti strumentali e testi pi\u00f9 corti.\nNel disco l'attenzione viene posta principalmente sulla voce di Sharon den Adel, che viene supportata da tappeti di tastiere e ruvide chitarre.\nI testi sono incentrati su oscurit\u00e0, fantasmi e guerre, mentre negli album successivi vertono sul fantasy, amore e la natura.\nFuturo dell'album.\nSebbene non fosse entrato nelle classifiche olandesi nel suo anno di pubblicazione, \"Enter\" raggiunse comunque la posizione #32 nel 2002, dopo il grande successo del singolo \"Ice Queen\".\nDal 2004 le canzoni dell'album non vengono pi\u00f9 suonate molto spesso dal vivo dalla band.\nL'album, cos\u00ec come \"The Dance\", \u00e8 stato pubblicato negli Stati Uniti il 18 settembre 2007 dall'etichetta Season of Mist."}
{"id": "1199982", "revid": "599013", "url": "https://it.wikipedia.org/wiki?curid=1199982", "title": "Kenyon Martin", "text": "Carriera.\nDopo aver frequentato a livello liceale la Bryan Adams High School di Dallas, Texas, ed in seguito il college alla University of Cincinnati, \u00e8 stato scelto nel draft del 2000 al primo giro con il numero 1 dai New Jersey Nets. Una brutta frattura ad una gamba gli fece saltare il Torneo NCAA del 2000 quando i suoi Cincinnati Bearcats erano teste di serie numero 1 del torneo stesso. Nonostante le perplessit\u00e0 per l'infortunio medesimo, i New Jersey Nets lo scelsero al numero 1 del draft dello stesso anno.\nInsieme a Jason Kidd e Richard Jefferson ha contribuito in maniera decisiva a portare in finale per ben due volte consecutive (nel 2002 contro i Los Angeles Lakers vincitori per 4 a 0 e nel 2003 contro i San Antonio Spurs vincenti con un 4 a 2 nella serie) la franchigia del New Jersey, storicamente una squadra molto perdente. Nel 2004 \u00e8 stato ceduto ai Denver Nuggets, dove per\u00f2 un altro brutto infortunio, questa volta ad un ginocchio, gli ha fatto perdere praticamente l'intera stagione 2006-07.\nA causa del lockout che ha impedito alla stagione NBA 2011-2012 di partire regolarmente, si \u00e8 accordato con gli Xinjiang Flying Tigers: nel dicembre 2011 ha poi chiesto la rescissione del contratto per motivi familiari, tuttavia i vincoli contrattuali gli hanno impedito di trovare squadra in America fino all'eliminazione della sua vecchia squadra dai playoffs del campionato cinese. Il 3 febbraio 2012 firma un contratto di una stagione con i Los Angeles Clippers.\nInattivo per circa un anno, il 21 febbraio 2013 firma un primo contratto di 10 giorni con i New York Knicks, seguito da un secondo in data 5 marzo. Il 15 marzo ottiene l'estensione fino a fine stagione (playoffs compresi)."}
{"id": "1199986", "revid": "1305772", "url": "https://it.wikipedia.org/wiki?curid=1199986", "title": "Torneo NCAA", "text": "Torneo NCAA \u00e8 un termine generico che pu\u00f2 riferirsi a numerose competizioni sportive organizzate dalla National Collegiate Athletic Association.\nAlcuni dei tornei NCAA pi\u00f9 noti:"}
{"id": "1199998", "revid": "1609279", "url": "https://it.wikipedia.org/wiki?curid=1199998", "title": "Alley-oop", "text": "Il cosiddetto alley-oop \u00e8 una giocata estremamente spettacolare della pallacanestro, che necessita di una buona coordinazione, doti atletiche e affiatamento tra due compagni. Un giocatore effettua un passaggio alto, normalmente non teso, verso il ferro senza tentare di segnare, mentre un compagno salta, afferra la palla al volo e la schiaccia a canestro. \u00c8 una delle azioni pi\u00f9 difficili e spettacolari, pi\u00f9 diffusa in NBA che in Europa.\nI primi a segnare con un \"alley-oop\" furono i fratelli Al e Gerald Tucker della Oklahoma Baptist University, a met\u00e0 degli anni sessanta. Negli anni settanta, a causa del divieto di schiacciare nei campionati universitari, David Thompson della North Carolina State University divenne famoso per gli alley-oop in cui accompagnava semplicemente a canestro il pallone.\nIl termine deriva dal francese \"allez-hop!\", usato dagli acrobati del circo prima di un salto. Inizialmente il termine indicava il \"passaggio Hail Mary\", una giocata del football americano, ma successivamente \u00e8 stato impiegato nella pallacanestro."}
{"id": "1200004", "revid": "302406", "url": "https://it.wikipedia.org/wiki?curid=1200004", "title": "Ice age", "text": ""}
{"id": "1200006", "revid": "834", "url": "https://it.wikipedia.org/wiki?curid=1200006", "title": "Logical Link Control", "text": ""}
{"id": "1200012", "revid": "1856513", "url": "https://it.wikipedia.org/wiki?curid=1200012", "title": "PMTair", "text": "La PMTAir (\"Progress MulTi Air\") era una compagnia aerea cambogiana.\nStoria.\nFondata il 14 gennaio 2003, ha iniziato le operazioni di volo l'ottobre successivo.\nNel 2008 la compagnia \u00e8 fallita, sospendendo tutte le operazioni di volo."}
{"id": "1200017", "revid": "284605", "url": "https://it.wikipedia.org/wiki?curid=1200017", "title": "Mako", "text": ""}
{"id": "1200026", "revid": "289247", "url": "https://it.wikipedia.org/wiki?curid=1200026", "title": "Rocca aldobrandesca (Sorano)", "text": ""}
{"id": "1200038", "revid": "1106276", "url": "https://it.wikipedia.org/wiki?curid=1200038", "title": "Gate", "text": ""}
{"id": "1200045", "revid": "170423", "url": "https://it.wikipedia.org/wiki?curid=1200045", "title": "Jason Maxiell", "text": "Carriera.\nDopo aver frequentato a livello liceale la Newman Smith High School di Carrollton (Texas), ed in seguito il college alla University of Cincinnati, \u00e8 stato scelto nel Draft NBA 2005 al primo giro con il numero 26 dai Detroit Pistons.\nDopo un primo anno in cui \u00e8 fugacemente apparso nel roster dei Detroit Pistons, per lui 26 partite con soli 159 minuti giocati, ha guadagnato in seguito pi\u00f9 spazio. Nella stagione 2006-07 \u00e8 venuto alla ribalta ed ha sorpreso molti addetti ai lavori per il suo gioco molto fisico vicino a canestro, nonostante l'altezza non sia proprio da gigante, ha sicuramente dato un buon contributo dalla panchina su entrambi i lati del campo.\nHa perso un po' di brillantezza, come d'altronde il resto della squadra, nei play-off, dove i Pistons sono stati rimontati e sconfitti dai Cleveland Cavaliers di LeBron James nella controversa finale della Eastern Conference. Nonostante ci\u00f2 Maxiell fece due grandi partite in gara-1 e 2, mettendo in mostra il suo incredibile atletismo. L'azione simbolo di queste prestazioni \u00e8 la palla rubata a LeBron James, con conseguente affondata in contropiede.\nNella stagione 2007-08 \u00e8 entrato a far parte stabilmente delle rotazioni dei Pistons, migliorando il gioco in post basso e alcuni fondamentali, senza perdere le sue caratteristiche principali, ossia atletismo e difesa. Memorabile una stoppata su Tyson Chandler, centro dei New Orleans Hornets, finita al numero uno delle \"blocks of the year\". Nei playoffs 2008, al secondo turno, si \u00e8 fatto notare per l'ottima difesa su Dwight Howard, il centro degli Orlando Magic, considerato da molti l'erede di Shaquille O'Neal.\nIl 4 agosto 2017 firm\u00f2 un contratto con i Detroit Pistons (squadra che lo scelse e in cui gioc\u00f2 per 8 anni) per ritirarsi da giocatore dei Pistons."}
{"id": "1200048", "revid": "92723", "url": "https://it.wikipedia.org/wiki?curid=1200048", "title": "Ghostbusters (serie animata)", "text": "Ghostbusters (noto anche come Filmation's Ghostbusters per distinguerlo dalle altre opere con titolo simile) \u00e8 una serie televisiva a cartoni animati prodotta dalla Filmation ispirata all'originale serie televisiva \"The Ghost Busters\" del 1975, e non va confusa con la serie animata \"The Real Ghostbusters\", basata sul film del 1984: la Columbia Pictures richiese alla Filmation i diritti sul nome, per poterlo utilizzare.\nProduzione e trasmissione.\nComposta da 65 episodi, negli Stati Uniti venne trasmessa dal 1986 al 1988. \nIn Italia invece fu trasmesso dalla fine degli anni ottanta fino ai primi anni novanta su Odeon TV, per poi essere replicata su svariate reti locali. \u00c8 stata poi riproposta anche sui canali Cultoon e JimJam.\nTrama.\nJack Kong, Eddie Spencer e il gorilla Grunt (\"Tracy the Gorilla\" nell'originale in inglese) sono una squadra di acchiappafantasmi. Il loro quartier generale \u00e8 situato in una casa infestata nel centro di New York, tra due alti grattacieli. Oltre a loro, Futura, un'acchiappafantasmi viaggiatrice nel tempo, e Jessica Wray, una reporter del notiziario locale, sono due comprimari che aiutano spesso i protagonisti nelle loro missioni. All'interno della sede c'\u00e8 il \"teschi\u00f2fono\", un telefono parlante e scorbutico a forma di teschio; la \"schelevisione\", un televisore parlante a forma di scheletro, Belfry, un pipistrello rosa parlante e la Fanta-Buggy, un'automobile parlante che viene puntualmente disturbata dagli Acchiappafantasmi mentre sta riposando. Gli Acchiappafantasmi intralciano i piani di conquista del mondo dello stregone Malefix (Prime Evil), il cui quartier generale, la Fantacentrale, \u00e8 situato nella \"Quinta dimensione\". Quasi ogni storia si conclude con la schelevisione, a volte insieme ad altri comprimari come Belfry, che spiega la morale dell'episodio."}
{"id": "1200052", "revid": "1543377", "url": "https://it.wikipedia.org/wiki?curid=1200052", "title": "Nor\u00f0oyatunnilin", "text": "Il Nor\u00f0oyatunnilin (\"tunnel delle isole settentrionali\") \u00e8 con 6.300\u00a0m il pi\u00f9 lungo tunnel delle Isole F\u00e6r \u00d8er (Danimarca). Unisce la citt\u00e0 di Leirv\u00edk sull'isola di Eysturoy sotto lo stretto del Leirv\u00edksfj\u00f8r\u00f0ur con la citt\u00e0 di Klaksv\u00edk sull'isola di Bor\u00f0oy. Il tunnel \u00e8 lungo 6,3\u00a0km e arriva ad una profondit\u00e0 di 150\u00a0m sotto il livello del mare. La pendenza massima \u00e8 del 6%. \u00c8 stato aperto al traffico il 29 aprile 2006.\nL'idea di un tunnel che congiunga Eysturoy con Bor\u00f0oy non \u00e8 completamente nuova. Nel 1988 il \"Landsverkfr\u00f8\u00f0ingurin\" (il genio civile nazionale) fece dei rilevamenti sismici nel Leirv\u00edksfj\u00f8r\u00f0ur, lo stretto fra le due isole. Un anno pi\u00f9 tardi, un ingegnere present\u00f2 un piano completo che mostrava siti alternativi per la costruzione del tunnel. Ulteriori studi nel 1988 confermarono che i progetti per il tunnel erano economicamente fattibili. Cinque anni dopo le prime perizie, cominciarono i lavori di perforazione."}
{"id": "1200056", "revid": "1573940", "url": "https://it.wikipedia.org/wiki?curid=1200056", "title": "Chiesa di Sant'Angelo al Cassero", "text": "La chiesa di Sant'Angelo al Cassero era un edificio di culto che si trova in via del Cassero a Castiglion Fiorentino.\nStoria e descrizione.\nRicordata dal 1191, \u00e8 ad aula unica, con facciata a capanna, oculo in alto e struttura muraria a filari di conci di arenaria. Le maggiori trasformazioni sono posteriori al 1532, quando le monache di San Girolamo costruirono il convento all'interno del Cassero, utilizzando la vecchia chiesa.\nFu soppressa nel 1785 ed utilizzata come ospedale e, durante l'occupazione francese, come deposito. Dopo il restauro \u00e8 stata inserita nel circuito della Pinacoteca Comunale. Tra le principali opere conservate, la croce del \"Christus patiens\" e la \"Madonna con Bambino, Sant'Anna, San Silvestro e San Francesco\" di Giorgio Vasari (1548). Nella sacrestia vecchia si trovano preziose oreficerie: la stauroteca e il reliquiario di Sant'Orsola e la \"Croce santa\"."}
{"id": "1200063", "revid": "834", "url": "https://it.wikipedia.org/wiki?curid=1200063", "title": "CIRM", "text": ""}
{"id": "1200067", "revid": "203463", "url": "https://it.wikipedia.org/wiki?curid=1200067", "title": "Caf\u00e9 des 2 Moulins", "text": "Il Caf\u00e9 des 2 Moulins \u00e8 un caf\u00e9-brasserie di Parigi reso celebre dal film \"Il favoloso mondo di Am\u00e9lie\" di Jean-Pierre Jeunet, la cui protagonista, la giovane Am\u00e9lie Poulain, lavora come cameriera presso questo locale. Il nome fa riferimento al \"Moulin-Rouge\" e al \"Moulin de La Galette,\" che si trovano nelle vicinanze.\nIl locale si trova nel quartiere parigino di Pigalle, per la precisione al numero 15 di Rue Lepic, nel 18\u00ba arrondissement (le fermate della metropolitana pi\u00f9 vicine sono quelle di Abbesses e di Blanche). Nei pressi del caff\u00e8, in Rue Des Trois Fr\u00e8res, si trova anche il negozio del signor Collignon, altro luogo facente parte del \"mondo di Amelie\".\nIl caff\u00e8 si trovava in gravi difficolt\u00e0 economiche e stava rischiando la chiusura quando il regista Jeunet chiese ed ottenne il permesso per utilizzarlo come ambientazione per il suo film ed effettuarvi le riprese necessarie. Dopo l'uscita del film la rivendita di tabacchi venne chiusa, ma in seguito il caff\u00e8 ha ripreso pienamente la sua attivit\u00e0, riuscendo a risolvere i problemi economici grazie alle notevoli entrate dovute alle frequentazioni da parte dei fan del film. Oggi il locale \u00e8 tappezzato di foto e simboli che ricordano il film: dal menu allo specchio, alla parete con l'immagine di Audrey Tautou, attrice che ha interpretato il ruolo di Am\u00e9lie, alle foto del nano da giardino presente nel film che campeggiano lungo il corridoio che porta alla toilette del caff\u00e8. Non \u00e8 raro vedere turisti che fanno la coda per farsi fotografare davanti a questi simboli del film."}
{"id": "1200070", "revid": "73843", "url": "https://it.wikipedia.org/wiki?curid=1200070", "title": "Paolo Pino", "text": "Biografia.\nPoche sono le notizie su Paolo Pino (o \"Pini\", o \"Pinni\"): \u00e8 stato uno scolaro del pittore Giovanni Gerolamo Savoldo ed ha avuto certamente contatti con pittori padovani; ma la sua opera pittorica \u00e8 andata in larga parte perduta. Un suo autoritratto si trovava in casa del giurista padovano Marco Mantova Benavides. Una pala d'altare con \"Madonna col Bambino e Santi\" fu da lui dipinta per la chiesa di San Francesco Grande a Padova (firmata e datata 1565). Un ritratto del medico Coignati \u00e8 presente nella Collezione dei ritratti agli Uffizi.\nPaolo Pino pi\u00f9 che alla pittura deve la sua fama al saggio storico \"Dialogo di pittura\" (1548) - composto in forma di dialogo e dedicato al doge Don\u00e0 - col quale afferm\u00f2 la differenza fra la scuola pittorica veneta e quella rinascimentale fiorentina, sostenendo l'originalit\u00e0 dei veneti, elogiando pittori che si riferivano a Giorgione ed anticipando alcuni aspetti della poetica del manierismo. Ha lasciato anche un elenco di pittori veneti e ne ha diffuso notizie biografiche, anche minute. Jacopo Sansovino ha affermato che Paolo Pino compose poemi e scrisse due commedie, opere che non sono a noi arrivate."}
{"id": "1200074", "revid": "599013", "url": "https://it.wikipedia.org/wiki?curid=1200074", "title": "Ruben Patterson", "text": "Carriera.\nDopo aver frequentato la John Hay High School nella natia Cleveland, Ohio, ed in seguito il college alla University of Cincinnati, \u00e8 stato scelto nel draft del 1998 al secondo giro con il numero 2 dai Los Angeles Lakers, con i quali peraltro ha giocato una sola stagione. Giocatore energico nonch\u00e9 turbolento sia dentro che fuori dal campo, ha vissuto i suoi anni migliori a Seattle e Portland. Il ruolo \u00e8 indefinito, un po' guardia ed un po' ala, nell'ultima stagione si \u00e8 ritagliato molto spazio nei Milwaukee Bucks, falcidiati da numerosissimi infortuni.\nNel 2007 va ai Los Angeles Clippers, venendo per\u00f2 tagliato dopo poche partite."}
{"id": "1200091", "revid": "124207866", "url": "https://it.wikipedia.org/wiki?curid=1200091", "title": "Polisportiva Alghero", "text": "La Polisportiva Alghero S.r.l., meglio nota come Alghero, \u00e8 una societ\u00e0 calcistica italiana con sede ad Alghero.\nCostituita nel 1945 ha militato nel campionato di Seconda Divisione nelle stagioni 2008-09 e 2009-10.\nNel 2011 rinuncia ad iscriversi al campionato e si scioglie. Nel 2021 viene rifondato e riparte dalla terza categoria Sarda.\nStoria.\nFondata nel 1945 dalle ceneri della pi\u00f9 vecchia SEF Nettuno, l'Alghero trova nel campionato di Seconda Divisione (ex serie C2, Quarta Serie) il massimo risultato conseguito sul campo. Dopo il ripescaggio nel 2008 riesce a salvarsi all'ultimo secondo dell'ultima partita con un gol, rimasto nella memoria, di Martino Borghese. Nella stagione 2009-2010 conquista un ottimo 6\u00ba posto che non gli permette di disputare gli spareggi promozione per la Prima Divisione ex C1 per un solo punto, quello tolto dalla Federazione per ritardo nei pagamenti. Nel recente passato aveva conquistato per 5 volte il massimo campionato dilettantistico nazionale. Bisogna per\u00f2 fare un salto all'indietro di quasi 40 anni per trovare la prima promozione in Serie D, allora lega semiprofessionistica e a tutti gli effetti Quarta Serie. Dopo la promozione storica con in panchina prima Landolfi a cui subentr\u00f2 Pizzocaro, nel 67-68 l'Alghero disputa il primo campionato di Quarta Serie con in panchina l'ex Fiorentina e Nazionale Maurilio Prini conquistando una onorevole salvezza. Per 10 stagioni, con il solo intermezzo della retrocessione del 76, l'Alghero si fa onore nel campionato di Quarta Serie. Dopo la retrocessione del 1978 comincia un'altalena di risultati che vedono la compagine catalana prevalentemente in sesta serie, con qualche excursus in settima (campionato di Promozione). La Quinta Serie viene riconquistata nel 1990-91 e poi stabilmente nel 2003-04. Dopo quattro campionati di Serie D di cui riportiamo brevi note a seguire, grazie ad un insperato ripescaggio ottenuto in virt\u00f9 di una semifinale play-off, per la prima volta partecipa ad un campionato professionistico.\nNel 2004-05, al suo ritorno in Serie D, partecipa al Girone B, chiudendo il campionato al 3\u00ba posto dietro Canzese e ; nei play-off sconfigge in semifinale la Caratese (1-1 e 1-0), perdendo poi la finale con il Lecco (0-1 e 0-1).\nNel 2005-06, sempre nel Girone B, si classifica al 13\u00ba posto con 32 punti, ed \u00e8 costretta a disputare i play-out, dove incontra il Bergamo Cenate; all'andata in Lombardia finisce 1-1, nel ritorno l'Alghero va sotto 1-0, ma trova un insperato pareggio a 7 minuti dalla fine con un gol su calcio di punizione da 30 metri del portiere Matteo Trini: con questo risultato la squadra si salva.\nNel 2006-07, ancora una volta nel Girone B, arriva un altro 3\u00ba posto alle spalle del Tempio e dell'U.S.O. Calcio; nei play-off per\u00f2 viene subito eliminata dal (3-6 dopo i calci di rigore).\nNel 2007-08 viene inserita con le altre squadre sarde nel Girone G. Dopo un pessimo avvio, che la porta all'ultimo posto in classifica a met\u00e0 del girone d'andata, viene nominato Direttore Sportivo l'algherese Gianni Ledda e, dopo il cambio di allenatore ( Mauro Giorico al posto di Claudio Luperto) la squadra inizia una clamorosa rimonta che la porta a chiudere il campionato al 4\u00ba posto con 50 punti, dietro a Isola Liri, Castelsardo e Tavolara; si qualifica cos\u00ec ai play-off dove elimina prima il Tavolara, vincendo a Olbia 2-1 ai supplementari, e poi il Castelsardo (3-0 in trasferta). Nel successivo turno viene sorteggiata nel girone assieme al e all'Angolana; nella prima giornata pareggia 0-0 a Barletta, nella seconda riposa (con il Barletta che vince in casa dell'Angolana) e nel match decisivo sconfigge 2-1 gli abruzzesi qualificandosi alle semifinali, dove viene eliminata dalla Colligiana in forza del pareggio a reti inviolate nella gara di andata ad Alghero e della sconfitta a Colle Val d'Elsa per 2 a 0.\nGrazie al nuovo regolamento in questa stagione ha disputato la Coppa Italia di Serie C assieme ad altre 19 societ\u00e0 del campionato di Serie D.\n\u00c8 stata inserita nel gruppo Q assieme a , , Sassari Torres e Cisco Roma, non riuscendo per\u00f2 a qualificarsi.\nIl 14 agosto 2008, tramite ripescaggio, la squadra stacca il biglietto d'ingresso al campionato di Seconda Divisione 2008-09 della Lega Pro, sopperendo parzialmente all'assenza di Sassari Torres e Nuorese. Il 17 maggio 2009, nell'ultima giornata di campionato, riesce a ottenere la salvezza diretta in Lega Pro Seconda Divisione.\nNella stagione 2009-2010 la societ\u00e0 sarda vede sfumare nei minuti finali dell'ultima giornata la possibilit\u00e0 di disputare i play-off dopo essere stata tra le prime cinque squadre praticamente per tutta la durata del campionato.\nIl 10 luglio 2010 la Polisportiva Alghero non presenta ricorso per l'iscrizione al campionato e scompare cos\u00ec dopo 2 stagioni dal calcio professionistico.\nAlghero 1945.\nContestualmente alla cessazione dell'attivit\u00e0 della Polisportiva Alghero, nella stagione 2010-2011 un'altra societ\u00e0 della citt\u00e0, il La Palma Alghero, adotta i colori sociali a strisce verticali giallo e rosso e intende cambiare il nome in Alghero 1945..\nL'11 luglio 2011 viene reso noto che Andrea Spanu \u00e8 il nuovo presidente del La Palma Alghero che diventer\u00e0 Alghero 1945, non avendo, la stagione precedente, rispettato i tempi per il cambio di denominazione.\nIl 29 luglio 2011, la federazione ufficializza il cambio di denominazione in A.S.D. 1945 Alghero. Nonostante la societ\u00e0 sia idealmente la continuazione storica della Polisportiva Alghero, non sono ancora stati fatti i passaggi per esser riconosciuta tale dalla FIGC.\nColori e simboli.\nColori.\nI colori sociali sono il giallo e il rosso, che riprendono i colori della bandiera della Catalogna di cui Alghero fu colonia e che sono attualmente i colori della citt\u00e0.\nStrutture.\nStadio.\nLa Polisportiva Alghero giocava le gare interne allo Stadio Mariotti. Storico impianto sportivo della citt\u00e0, \u00e8 situato nella parte finale di via Vittorio Emanuele II, conta circa 2500 posti a sedere e ha un manto erboso, in quanto nel 2005 sono stati eseguiti sul terreno di gioco importanti lavori per il drenaggio con una nuova tecnologia che ha permesso di effettuare tali lavori senza la rimozione del manto erboso."}
{"id": "1200130", "revid": "767487", "url": "https://it.wikipedia.org/wiki?curid=1200130", "title": "Karl Bartos", "text": "\u00c8 noto per essere stato storico tastierista (e inizialmente anche percussionista) dei Kraftwerk, nonch\u00e9, a partire dall'album \"The Man-Machine\", principale compositore dei brani insieme a Ralf H\u00fctter.\nBiografia.\nSi \u00e8 diplomato in conservatorio in giovane et\u00e0, suonando le percussioni (Wolfgang Fl\u00fcr lo ha spesso definito come un ottimo vibrafonista) e il pianoforte.\nKarl Bartos fu membro e uno dei principali compositori della band di musica elettronica dei Kraftwerk. Entr\u00f2 nel gruppo nel 1974 suonando, assieme a Wolfgang Fl\u00fcr, le percussioni elettroniche, ma successivamente passer\u00e0 alle tastiere e ai sintetizzatori, divenendo anche il principale compositore delle canzoni del gruppo, insieme a Ralf H\u00fctter.\n\u00c8 un grande ascoltatore di musica classica, infatti tra le sue principali influenze ha sempre citato compositori classici come Ludwig Van Beethoven o Johann Sebastian Bach.\nSi devono principalmente o interamente a lui alcuni dei brani di maggior successo della band, come ad esempio The Model, The Robots, Computer World, Computer Love, The Telephone Call, dove Bartos canta solista, e Tour De France.\nLasci\u00f2 la band nel 1990 a causa di divergenze con i membri fondatori Ralf H\u00fctter e Florian Schneider.\nDue anni dopo l'abbandono dei Kraftwerk, Bartos fond\u00f2 un progetto solista intitolato \"Elektric Music\" con cui pubblic\u00f2 due album intitolati \"Esperanto\" (nel 1993) ed \"Electric Music\" (nel 1998). Inoltre nel 1996 collabor\u00f2 con la band techno britannica degli Electronic per l'album \"Raise the Pressure\".\nNel 2003 pubblic\u00f2 il suo primo album solista, intitolato \"Communication\".\nDieci anni dopo il primo album solista, Bartos ha pubblicato un secondo album solista intitolato \"Off the Record.\"\nIn generale Karl Bartos \u00e8 considerato uno degli artisti pi\u00f9 influenti della musica elettronica: il forte senso melodico ma anche ritmico delle sue composizioni nei Kraftwerk ha influenzato, seppur spesso in maniera indiretta, tutte le successive generazioni di musica elettronica e non."}
{"id": "1200131", "revid": "1305772", "url": "https://it.wikipedia.org/wiki?curid=1200131", "title": "AIDC", "text": ""}
{"id": "1200133", "revid": "287204", "url": "https://it.wikipedia.org/wiki?curid=1200133", "title": "Alf Sjoberg", "text": ""}
{"id": "1200134", "revid": "117360793", "url": "https://it.wikipedia.org/wiki?curid=1200134", "title": "Palladio (traghetto)", "text": "Il Palladio \u00e8 stato un traghetto costruito nel 1988 dalla Fincantieri di Ancona per conto dell'Adriatica di Navigazione, insieme al \"Sansovino\".\nIl traghetto fino al 2003 era in servizio sulle rotte del mar Adriatico tra Italia, Croazia, Montenegro, Albania e Grecia. Entrata in servizio per la \"Siremar\" nel 2004 serviva le rotte per le isole siciliane, come Lampedusa, Linosa, Pantelleria o le isole Eolie.\nIl \"Palladio\" disponeva dei seguenti servizi: 158 cabine, poltrone reclinabili, bar, ristorante, self service, e una piccola piscina.\nNel 2013 il traghetto ha sub\u00ecto un incendio in sala macchine nella tratta, Linosa - Porto Empedocle.\nIl 24 novembre 2014 la nave effettua le prove a mare dopo la ristrutturazione al Porto di Palermo.\nIl 5 marzo 2016, trainata da due rimorchiatori, la nave \"Palladio\" comincia il suo ultimo viaggio, da Palermo ad Alia\u011fa per la demolizione."}
{"id": "1200136", "revid": "123984120", "url": "https://it.wikipedia.org/wiki?curid=1200136", "title": "Vincenzo Guerini", "text": "Da giocatore, ha dovuto ritirarsi a 22 anni per un incidente stradale, ma ha avuto il tempo di giocare in Serie A e in nazionale; da tecnico, ha guidato alla prima promozione nella massima serie l'.\nCaratteristiche tecniche.\nGiocatore.\nMediano di spinta, era un centrocampista veloce e forte fisicamente, dotato di una discreta tecnica individuale.\nCarriera.\nClub.\nNato a Ponte Zanano, nei pressi di Brescia, inizia a giocare nelle giovanili della squadra del capoluogo, che lo preleva dai dilettanti del Coffea Virle. A 18 anni esordisce in Serie B e nella prima stagione (1971-72) ottiene una salvezza, giocando come centrocampista titolare. Alla seconda stagione, il Brescia lo conferma e Guerini migliora ulteriormente, malgrado la squadra si salvi solo per differenza reti. Nell'estate 1973, con poco meno di 40 partite di Serie B alle spalle lo chiama la Fiorentina e il centrocampista si trasferisce a Firenze.\nPer due stagioni e mezzo, Luigi Radice e poi Carlo Mazzone lo impiegano con successo nella formazione toscana, dove lo schierano titolare, escludendo De Sisti e spostando Antognoni all'ala. Lo stima anche Fulvio Bernardini, tecnico della nazionale, che lo convoca per Italia-Bulgaria 0-0 del 29 dicembre 1974. Gi\u00e0 precedentemente, Guerini aveva avuto modo di disputate 2 gare con la nazionale B e 2 con la nazionale giovanile.\nCon i viola, ha vinto la Coppa Italia 1974-1975, battendo il in finale per 3-2; Guerini realizza la rete del 2-1. Nel settembre 1975 realizza la rete decisiva per la vittoria della Fiorentina nella gara di andata della Coppa di Lega Italo-Inglese, contro il West Ham.\nL'incidente e la fine della carriera da calciatore.\nNel novembre 1975 Guerini era stato convocato nella Nazionale Under 23 insieme al compagno di squadra Caso per un'amichevole contro l'Olanda, ma la partita, in programma ad Ascoli Piceno, non si pot\u00e9 disputare per una nevicata. Lasciati liberi, i due calciatori viola, nonostante il maltempo, si misero in viaggio verso Firenze con la Porsche di Guerini. Ormai nei pressi del capoluogo toscano l'auto fu coinvolta in un incidente: Caso se la cav\u00f2 con la rottura del naso e riprese l'attivit\u00e0 agonistica dopo due mesi di stop. Guerini, rimasto con una gamba intrappolata nelle lamiere, rischi\u00f2 l'amputazione dell'arto, poi torn\u00f2 faticosamente a camminare ma dopo alcuni tentativi di rientro, fu costretto ad abbandonare l'attivit\u00e0 agonistica a 22 anni.\nAllenatore e dirigente.\nNel 1979 la Fiorentina gli affid\u00f2 la squadra Primavera. In quattro anni, Guerini vinse il campionato nel 1983 e il Torneo di Viareggio nel 1982. Nel 1983-84 l'Empoli gli affida la panchina, in Serie B. Ottiene due salvezze consecutive e poi passa al . L'esordio nella massima serie 1985-86 non \u00e8 positivo: i toscani retrocedono in B, dopo aver disputato un brillante girone d'andata e aver conquistato la Coppa Mitropa. L'anno dopo, in B con il Bologna, viene esonerato dopo 28 giornate.\nSuccessivamente viene ingaggiato dal . Con Massimo Palanca in campo, i calabresi neopromossi sfiorano la Serie A, giungendo al quinto posto ad un solo punto da Lazio ed Atalanta. Nel 1988-89 Guerini vive una stagione travagliata al Brescia, dove viene esonerato e richiamato. La squadra lombarda si classifica al 17\u00ba posto in Serie B salvandosi dalla retrocessione in C dopo lo spareggio vinto con l'Empoli.\nNel 1989-90 avvia un ciclo vincente con l'. I marchigiani, dopo due stagioni da medio-alta classifica, vengono promossi nella primavera 1992 per la prima volta in Serie A. Con una rosa inadeguata alla massima serie, Guerini non pu\u00f2 evitare l'immediata retrocessione dei marchigiani. Rimasto ancora in sella ai biancorossi, nel 1993-1994 si congeda con un ottavo posto. Con i marchigiani, nello stesso anno, conquista, per la prima volta nella storia del club dorico, la finale di Coppa Italia che perde contro la Sampdoria di Gullit.\nNel 1994-95 lo ingaggia il , dove viene esonerato dopo 6 giornate e un pareggio esterno per 1-1 col Boavista nei sedicesimi di andata di Coppa UEFA, a causa di contrasti con squadra e dirigenza. A gennaio 1995 passa allora alla SPAL, con cui ottiene un sesto posto, e l'anno successivo viene esonerato dopo tre giornate. Nel 1996-97 torna in Serie B, con la , con cui ottiene la salvezza.\nNel 1997-1998 guida il conquistando una salvezza insperata: \u00e8 questo il suo miglior risultato da allenatore nella massima serie. Non viene per\u00f2 confermato e deve cos\u00ec ripartire dalla Serie B con la .\nA Terni vive due stagioni travagliate: nella prima (1998-1999) subentra a Luigi Delneri ed ottiene una difficile salvezza all'ultima giornata nello scontro diretto giocato in casa contro la Fidelis Andria; confermato alla guida dei rossoverdi per la stagione successiva (1999-2000), dopo un buon inizio la squadra stenta e il mister viene esonerato in favore di Tarcisio Burgnich.\nDurante la stagione 2000-2001 viene chiamato dal , in Serie C1, in sostituzione di Ivo Iaconi, venendo a sua volta esonerato dopo meno di due mesi, per poi essere richiamato a gennaio, iniziando un'entusiasmante rimonta, che porter\u00e0 la squadra sino alla finale playoff persa col Messina. Nel 2001-02 per un breve periodo \u00e8 al Siena, anche in questo caso subentrando (a Giuseppe Papadopulo) e venendo sostituito. Nel 2002-03 esordisce nel campionato greco con il Panachaiki, che viene retrocesso d'ufficio per debiti. Guerini torna in Italia e viene chiamato dal Catania, che viene coinvolto nel famoso \"Caso Catania\" ed evita la retrocessione solo grazie alla giustizia ordinaria.\nNell'ottobre 2005 il Catanzaro lo chiama per salvare una squadra allo sbando, ma il tecnico rimane pochissimo venendo sostituito a gennaio da Bruno Giordano.\nSuccessivamente commenta le partite del campionato italiano per SKY Italia.\nDal luglio 2011 torna alla Fiorentina, con l'incarico di club manager, ovvero la gestione dei rapporti della societ\u00e0 con la prima squadra. Il 3 maggio 2012 subentra a Delio Rossi, esonerato per l'episodio della rissa con Adem Ljaji\u0107, per guidare la Fiorentina nelle ultime due giornate di campionato. Il 5 maggio, al suo debutto in campionato, vince in casa del Lecce per 1-0, portando la Fiorentina alla salvezza. Nel giugno 2012 gli viene rinnovato il contratto come club manager; mantiene tale incarico fino al maggio 2016.\nIl 19 agosto 2020 diventa il nuovo responsabile dell'area tecnica del , tornando cos\u00ec a lavorare con il club etneo dopo 17 anni.\nStatistiche.\nStatistiche da allenatore.\n\"Statistiche aggiornate al 13 maggio 2012.\" In grassetto la competizione vinta.\nCuriosit\u00e0.\nVive da anni a Catania dove ha aperto un\u2019attivit\u00e0 commerciale."}
{"id": "1200137", "revid": "599013", "url": "https://it.wikipedia.org/wiki?curid=1200137", "title": "Dontonio Wingfield", "text": "Carriera.\nDopo aver frequentato la Westover High School nella natia Albany (Georgia) ed in seguito il college alla University of Cincinnati, \u00e8 stato scelto nel draft del 1994 al secondo giro con il numero 10 dai Seattle Sonics, con i quali peraltro ha giocato una sola stagione."}
{"id": "1200138", "revid": "253269", "url": "https://it.wikipedia.org/wiki?curid=1200138", "title": "Alf Sj\u00f6berg", "text": "Riconoscimenti.\nVincitore della Palma d'oro (ex aequo) al festival di Cannes del 1951 con \"La notte del piacere\".\nHa ottenuto il riconoscimento nazionale svedese di \"Opera teatrale del XIX secolo\" con \"Barabba\"."}
{"id": "1200141", "revid": "15756", "url": "https://it.wikipedia.org/wiki?curid=1200141", "title": "Bellagio (hotel e casin\u00f2)", "text": "Il Bellagio \u00e8 un \"resort\" (ossia una struttura polivalente che funge da hotel, casin\u00f2, ristorante, centro congressi e ospite di avvenimenti sportivi) situato nel comune di Paradise, nel Nevada, al 3600 di Las Vegas Boulevard South, nella \"Las Vegas Strip\".\nIl casin\u00f2 ha aperto la sua attivit\u00e0 il 15 ottobre 1998, attualmente \u00e8 di propriet\u00e0 della MGM Resorts International, precedentemente una catena di \"resort\" controllata dal magnate multimiliardario Kirk Kerkorian.\nStoria.\nLa struttura \u00e8 stata ideata dal tycoon dei casin\u00f2 Steve Wynn, CEO della \"Mirage Resort\" sul terreno in cui prima si ergeva il casin\u00f2 \"Dunes\". Steve Wynn si era innamorato del Lago di Como trascorrendo le vacanze assieme alla moglie Elain, tra Bellagio e Lierna, e decise di costruire un resort nella citt\u00e0 di Las Vegas ispirato al Grand Hotel Villa Serbelloni, dandogli il nome di \"Bellagio\".\nAl momento della sua apertura si trattava del pi\u00f9 costoso albergo mai costruito nella storia, infatti si calcola che la societ\u00e0 che lo edific\u00f2 spese circa 1,6 miliardi di dollari americani. L'attivit\u00e0 \u00e8 stata inaugurata alle 23 circa del 15 ottobre 1998, per l'inaugurazione venne organizzata una festa particolarmente ricca di VIP e di spettacoli di molti artisti famosi (tra questi il famoso gruppo del \"Cirque du Soleil\") che portarono i costi dell'inaugurazione ad una cifra stratosferica di 88 milioni di dollari.\nNel 2000 la \"Mirage Resort\" si fuse con la \"MGM Grand Inc.\" dando vita alla \"MGM Resorts International\", attuale proprietaria dell'edificio.\nL'albergo.\nIl Bellagio \u00e8 modellato sullo stile delle case e del paesaggio presenti sul lago di Como, il nome stesso della struttura \u00e8 ripreso dal comune di Bellagio. \u00c8 ispirato al Grand Hotel Villa Serbelloni, dove Steve Wynn trascorse le vacanze assieme alla moglie Elaine e venne ispirato dall'eleganza e dalla sofisticatezza della struttura.\nLa capacit\u00e0 alberghiera del Bellagio \u00e8 tra le pi\u00f9 ampie del mondo, infatti dispone di 3.933 stanze, di cui molte sono \"suite\". All'interno dell'albergo sono presenti moltissimi ristoranti che preparano diversi tipi di cibi, alcuni di essi sono molto famosi, come per esempio il ristorante francese \"Le Cirque\", altri importanti sono il \"Circo\", \"Noodles\", \"Fix\", \"Picasso\", \"Michael Mina\", \"Jasmine\" e il \"Prime\". Nell'edificio \u00e8 presente anche un conservatorio botanico che cambia in funzione delle stagioni. Fu il primo hotel della storia di Las Vegas ad offrire ai visitatori una vera e propria galleria d'arte in cui venivano esposti quadri di artisti come Renoire, Cezanne, Picasso...\nIl casin\u00f2.\nIl Bellagio \u00e8 una delle pi\u00f9 importanti case da gioco del mondo, infatti al suo interno i giocatori possono usufruire di una superficie di 10.776,75 m\u00b2 dedicati al gioco d'azzardo. Inoltre \u00e8 spesso meta del World Poker Tour.\nLe fontane.\nL'attrazione principale dell'Hotel \u00e8 costituita dalle famose fontane: si tratta di uno spettacolo di giochi d'acqua, luci e musica che si svolge nell'ampio lago artificiale prospiciente l'albergo. Lo spettacolo, della durata di pochi minuti, si ripete ciclicamente durante il pomeriggio ogni 30 minuti e la sera (dalle 20 alle 24) ogni 15 minuti: una serie di getti d'acqua mista ad aria compressa si muovono ed esplodono a ritmo di musica, formando spettacolari coreografie e colonne d'acqua alte fino a 76 metri. Ben 4500 fonti luminose rendono ancora pi\u00f9 spettacolare l'attrazione nelle ore notturne. Dal 2005 sono stati aggiunti dei getti (tiratori) estremi, la cui colonna d'acqua raggiunge i 140 m di altezza.\nTra le canzoni utilizzate per lo spettacolo figura anche \"Con te partir\u00f2\" del cantante e tenore italiano Andrea Bocelli.\nSi stima che il costo totale di costruzione delle fontane sia stato di 50 milioni di dollari.\nIl Bellagio nei media.\nNel film \"Ocean's Eleven - Fate il vostro gioco\", il Bellagio \u00e8 il casin\u00f2 dotato di caveau contenente i soldi del medesimo e degli altri due casin\u00f2 (Mirage e MGM Grand) che verr\u00e0 rapinato dalla squadra di Danny Ocean.\nNel film \"Una notte da leoni\", i quattro protagonisti, Doug, Alan, Stu e Phil, giocano a dadi al Bellagio."}
{"id": "1200143", "revid": "1805885", "url": "https://it.wikipedia.org/wiki?curid=1200143", "title": "Feste Vigiliane", "text": "Le Feste Vigiliane sono un insieme di feste che si svolgono ogni anno a Trento nella seconda met\u00e0 di giugno e terminano il giorno 26 in onore del santo patrono della citt\u00e0 San Vigilio."}
{"id": "1200144", "revid": "1669094", "url": "https://it.wikipedia.org/wiki?curid=1200144", "title": "Laurana (traghetto)", "text": "Il Laurana \u00e8 un traghetto della societ\u00e0 marittima Siremar. \u00c8 stato costruito nel 1992 dalla Fincantieri di Palermo per Adriatica di Navigazione. Il traghetto fino al 2003 era in servizio sulle rotte dell'Adriatico tra Italia, Croazia, Montenegro e Albania, nel 2004 \u00e8 entrato in servizio per la Siremar. \nNel gennaio del 2019, la nave \u00e8 entrata ai cantieri navali di Messina per lavori di manutenzione, tra cui il cambio dei motori. \u00c8 rientrata in servizio nel luglio del 2019.\nNel dicembre del 2020, la nave ha sostituito la Sansovino per Manutenzione sulla linea che collega Porto Empedocle alle Isole Pelagie. Il 20 febbraio 2022 il traghetto rientra ai cantieri navali di Palermo per lavori di manutenzione.\nIl \"Laurana\" dispone dei seguenti servizi: 158 cabine, poltrone reclinabili, bar, ristorante e un self service"}
{"id": "1200145", "revid": "1573940", "url": "https://it.wikipedia.org/wiki?curid=1200145", "title": "Chiesa di Santa Chiara (Castiglion Fiorentino)", "text": "La chiesa di Santa Chiara \u00e8 un edificio di culto che si trova a Castiglion Fiorentino (AR).\nStoria e descrizione.\nLa chiesa fu edificata nel 1560 sui resti di un precedente oratorio annesso al convento delle Clarisse fondato nel 1260.\nAl suo interno si conservavano tavole di Francesco Morandini detto il Poppi, raffiguranti l\"'Assunzione della Vergine\", la \"Deposizione di Cristo\", \"Santa Chiara\" e le \"Stimmate di san Francesco\", oggi in deposito presso il palazzo comunale per i lavori di restauro del complesso monumentale."}
{"id": "1200153", "revid": "125065064", "url": "https://it.wikipedia.org/wiki?curid=1200153", "title": "Candiolo", "text": "Candiolo (\"Candieul\" in piemontese) \u00e8 un comune italiano di abitanti della citt\u00e0 metropolitana di Torino, in Piemonte.\nMonumenti e luoghi d'interesse.\nAll'interno del parco naturale di Stupinigi \u00e8 presente il castello medievale di Parpaglia, che attualmente versa in forte grado di abbandono.\nNei pressi del confine comunale di Candiolo si trovano invece la Palazzina reale di caccia di Stupinigi (frazione di Nichelino) e lo storico ippodromo di Vinovo, sito nella frazione Garino (Vinovo).\nSociet\u00e0.\nEvoluzione demografica.\nA partire dall'anno 1961 la popolazione di Candiolo si \u00e8 quasi triplicata.\nStranieri.\nSecondo i dati Istat al 31 dicembre 2017, i cittadini stranieri residenti a Candiolo sono , cos\u00ec suddivisi per nazionalit\u00e0, elencando per le presenze pi\u00f9 significative:\nIstituzioni, enti e associazioni.\nL'I.R.C.C. di Candiolo.\nNel territorio di Candiolo ha sede l'I.R.C.C. (Istituto per la Ricerca e la Cura del Cancro), che \u00e8 divenuto durante i decenni un polo ospedaliero e un laboratorio di ricerca oncologica di riferimento regionale, interregionale ed internazionale.\nNelle vicinanze di Candiolo \u00e8 presente lo storico ospedale San Luigi Gonzaga di Orbassano.\nCultura.\nBiblioteca.\nA Candiolo \u00e8 presente la biblioteca Enzo Biagi.\nInfrastrutture e trasporti.\nLa stazione di Candiolo, posta lungo la ferrovia Torino-Torre Pellice, \u00e8 servita da treni della linea SFM 2 Pinerolo-Chivasso del Servizio ferroviario metropolitano di Torino.\nTra il 1882 e il 1934 Candiolo era servita dalla tranvia Torino-Piobesi.\nIl comune \u00e8 anche servito dalle linee della rete suburbana di bus, la 35N che permette il collegamento con Nichelino.\nAlla stazione di Candiolo \u00e8 inoltre raccordato il binario della ditta Ambrogio Trasporti, che possiede uno scalo merci per servizi logistici su ferro e gomma, a livello regionale ed interregionale."}
{"id": "1200160", "revid": "1931557", "url": "https://it.wikipedia.org/wiki?curid=1200160", "title": "Gianfranco Mazzoni", "text": "Biografia.\nFiglio di due professori, Adriana ed Ezio Mazzoni, Gianfranco fin da piccolo legge giornali e frequenta il mondo dello sport, soprattutto allo stadio, in cui andava assieme al nonno. Ha un fratello maggiore, Marcello, di 6 anni pi\u00f9 grande, anche lui dedito al mondo del giornalismo.\nCarriera.\nLaureato in Scienze politiche, fin da giovanissimo si \u00e8 inserito nell'attivit\u00e0 giornalistica con collaborazioni con la redazione teramana del quotidiano \"Il Tempo\" e delle emittenti televisive locali \"Tv Teramo\" e \"TeleTeramo\". Dal 1979 ha preso avvio la sua collaborazione con la Rai, che nel 1982 lo ha assunto stabilmente come corrispondente da Teramo. Nel 1987 \u00e8 stato nominato redattore della sede giornalistica della Rai di Pescara.\nNel giro di pochi anni ha ottenuto le qualifiche di conduttore di telegiornale, di radio-telecronista e di inviato speciale. Parallelamente \u00e8 entrato a far parte del Pool Sportivo delle testate giornalistiche della Rai ed ha partecipato a numerose trasmissioni, tra le quali \"Tutto il calcio minuto per minuto\", in qualit\u00e0 di seconda voce a storici radiocronisti del calibro di Enrico Ameri e Sandro Ciotti. Nel 1990 ha fatto parte del gruppo di radiocronisti al seguito del Campionato mondiale di calcio 1990 e nel 1992 ha partecipato alla spedizione giornalistica della Rai alle Olimpiadi di Barcellona.\nHa ricevuto diversi prestigiosi riconoscimenti, tra i quali il Premio USSI (Unione Stampa Sportiva Italiana) nel 1995, il \"Premio Rosa d'Oro\" a Roseto degli Abruzzi nel 1998, il \"Premio Lorenzo Bandini\" a Brisighella, il \"Premio Luciano Moruzzi\" ad Imola nel 2002. Lavora a Roma nella redazione della testata sportiva della Rai, con la qualifica di conduttore del TG Sport.\nCommentatore della Formula 1.\nNel 1990 ha vinto il concorso interno indetto dalla testata giornalistica sportiva della Rai per radiocronista delle gare di Formula 1. Tale attivit\u00e0 \u00e8 stata svolta fino al 1996, culminata quell'anno con l'assegnazione del premio di \"Giornalista sportivo dell'anno\" attribuito dal CONI e con il passaggio alle telecronache nel 1997, prendendo il posto che fu prima di Mario Poltronieri e poi fino al 1995 di Amedeo Verduzio.\nHa commentato tutto il ciclo vincente della Scuderia Ferrari con i titoli mondiali vinti tra il 2000 ed il 2007, ben 13 tra i successi di Michael Schumacher e Kimi R\u00e4ikk\u00f6nen e dei trionfi nel Campionato Mondiale Costruttori della scuderia di Maranello. Gli indici di ascolto delle sue telecronache sono stati pertanto molto elevati, raggiungendo punte di circa 14 milioni di spettatori, per poi diminuire negli anni successivi a causa del calo di competitivit\u00e0 della Ferrari. Nella sua prima stagione televisiva in Rai \u00e8 stato coadiuvato dal parere tecnico dell'ex pilota Ren\u00e9 Arnoux. Dal 1998 invece \u00e8 stato stabilmente affiancato in cabina di commento da Ivan Capelli, e assistito dal contributo tecnico di Giorgio Piola e successivamente Giancarlo Bruno, e degli altri inviati ai box Ettore Giovannelli, Giorgio Piola e Stella Bruno, fino al termine delle trasmissioni dei Gran Premi sulla Rai, avvenuta nel 2017.\nNel 2018 ha commentato il Gran Premio d'Italia 2018 (unico Gran Premio trasmesso in chiaro sulle reti Rai) al fianco di Emanuele Pirro e dell'ingegnere Marco Fainello, che sostituiscono Capelli e Bruno passati a TV8.\nNel 2021 ha commentato il Rally di Monza 2021 (unica tappa del Mondiale Rally trasmessa in chiaro sulle reti Rai) al fianco di Andrea Nicoli. \nDoppiatore.\nHa collaborato nel gioco della Electronic Arts chiamato \"F1 2000\", nella versione in italiano, doppiando l'ingegnere di pista che inviava messaggi dal box.\nNel 2006 ha doppiato la voce del telecronista Bob Cutlass nell'edizione italiana di \"Cars - Motori ruggenti\", ripetendosi anche in \"Cars 2\" e \"Cars 3\" con il personaggio di Brent Mustangburger. Ha poi doppiato quest'ultimo nei due film \"Planes\" e \"Planes 2 - Missione antincendio\", entrambi spin-off di \"Cars\". Il suo compenso \u00e8 stato donato in beneficienza"}
{"id": "1200161", "revid": "125172651", "url": "https://it.wikipedia.org/wiki?curid=1200161", "title": "Ciclone", "text": "In meteorologia il termine ciclone indica una zona atmosferica di \"bassa pressione\", ovvero un'area in cui la pressione atmosferica \u00e8 minore di quella delle regioni circostanti alla stessa altitudine, e caratterizzata da un vortice atmosferico, che ruota in senso antiorario nell'emisfero boreale e in senso orario nell'emisfero australe, a cui tipicamente \u00e8 associato cattivo tempo atmosferico (temporali, pioggia, vento). Comunemente detti \"perturbazioni atmosferiche\", assieme ai loro fronti meteorologici, si tratta a tutti gli effetti di vortici atmosferici a scala sinottica e mesoscala il cui processo di formazione e sviluppo \u00e8 detto \"ciclogenesi.\" Esistono tre tipi di cicloni: i \"cicloni tropicali\", i \"cicloni extratropicali\" e i \"mesocicloni\".\nStoria del termine.\nLa parola italiana \"ciclone\" viene dall'inglese \"cyclone\", derivazione del greco \u03ba\u03cd\u03ba\u03bb\u03bf\u03c2, \"cerchio, giro\". Il termine fu coniato a met\u00e0 del 1800 dall'ispettore marittimo di stanza in India Henry Piddington, appassionato di meteorologia, che nel 1853 scrisse una relazione indirizzata al governatore per denunciare il pericolo di cicloni al progettato port Canning della Compagnia delle Indie, sul golfo del Bengala; nessuno prese in considerazione il suo allarmismo e la nuova citt\u00e0 venne inaugurata nel 1864: tre anni dopo fu travolta dall'onda di marea del ciclone e l'anno seguente abbandonata, oggi \u00e8 un modesto porto fluviale d'accesso alle Sundarban.\nDescrizione.\nIn generale un'area di bassa pressione \u00e8 individuabile e rappresentabile su una carta meteorologica, o con dei modelli fisico matematici:\nIn esso si ha convergenza d'aria nei bassi strati, conseguente ascesa e divergenza in quelli superiori. Contrapposti ai cicloni o basse pressioni sono gli anticicloni o zone di alte pressioni e tempo atmosferico stabile.\nNell'emisfero boreale, nel ciclone l'aria \u00e8 soggetta a un sistema di venti circolanti in senso antiorario, mentre nell'emisfero australe in senso orario a causa del moto di rotazione terrestre e della forza di Coriolis (in accordo alla legge di Ferrel e alla legge di Buys Ballot), ovunque con una componente di moto convergente verso il centro.\nSecondo la classificazione dei sistemi meteorologici elaborata da Harold Jeffreys, si hanno essenzialmente due tipologie di cicloni: cicloni extratropicali e cicloni tropicali.\nCicloni tropicali.\nIl ciclone delle latitudini inferiori, detto \"ciclone tropicale,\" assume varie denominazioni a seconda delle regioni dove si manifesta. Pu\u00f2 estendersi su aree del diametro di poche centinaia di chilometri ed \u00e8 tra le pi\u00f9 violente perturbazioni atmosferiche.\nI cicloni tropicali si originano tra gli 8\u00b0 e i 20\u00b0 di latitudine, a nord e a sud dell'equatore, sugli oceani a ovest dei continenti, anche se non si generano sull'oceano Atlantico a sud dell'equatore. I cicloni tropicali del Pacifico occidentale sono denominati \"tifoni\", in particolare quelli che interessano l'Australia occidentale sono chiamati \"willy-willy\", mentre quelli delle Filippine \"baguiros\". Fatto salvo l'oceano Indiano, il mare Arabico e il golfo del Bengala, alle restanti latitudini, i cicloni tropicali prendono il nome di \"uragani\".\nIl ciclone tropicale \u00e8 caratterizzato da isobare pressoch\u00e9 circolari e da venti fortissimi che superano spesso i 100\u00a0km/h. In funzione della massima intensit\u00e0 del vento, l'Organizzazione Meteorologica Mondiale parla di:\nI venti normalmente aumentano verso l'interno in direzione del centro ma non convergono fino a esso, divenendo tangenti a un cerchio di diametro variabile tra 5 e 30\u00a0km chiamato \"occhio del ciclone\", dove i venti sono deboli o addirittura regna la calma.\nLa pressione atmosferica, all'approssimarsi di un ciclone tropicale, diminuisce rapidamente: alla periferia \u00e8 circa 1 020 millibar, nell'occhio pu\u00f2 raggiungere i 950 mbar. In un ciclone tropicale, l'occhio ha nuvolosit\u00e0 scarsa e frammentaria, intorno si sviluppano ammassi nuvolosi compatti ed estesi verso l'alto fino alla tropopausa, mentre lateralmente si estendono per qualche centinaio di chilometri. Le piogge che accompagnano i cicloni tropicali sono a carattere torrenziale.\nL'energia dei cicloni tropicali deriva dal calore liberato negli imponenti processi di condensazione del vapore acqueo. Sono stati individuati importanti fattori quali il calore proveniente dai mari, l'esistenza di modeste perturbazioni nelle correnti orientali costituenti gli alisei, che consente una locale interruzione dello stato di equilibrio verticale che determina l'imponente estensione di moti ascendenti fino alla tropopausa.\nI cicloni tropicali appena formati muovono verso ovest o nord-ovest nell'emisfero australe, viaggiando a velocit\u00e0 di 20\u201340\u00a0km/h, giunti a 20\u00b0 - 30\u00b0 di latitudine spesso cambiano direzione piegando a nord-est nell'emisfero boreale o sud-est in quello australe. Proseguendo tendono ad assumere le caratteristiche delle depressioni delle medie latitudini o si esauriscono. Nel caso che questi cicloni giungano in terraferma, pur diminuendo la loro intensit\u00e0, provocano ingenti danni per la violenza dei venti, per le piogge torrenziali e le mareggiate. Sono inoltre pericolosi per la navigazione.\nCiclone tropicale mediterraneo.\nIn meteorologia, il \"ciclone tropicale mediterraneo\" (detto all'inglese anche \"medicane\", dalla fusione dei termini inglesi \"MEDIterranean hurriCANE\" \"uragano mediterraneo\", in italiano traducibile come medigano o uraganeo) \u00e8 un sistema di bassa pressione caratterizzato da un nucleo caldo, convezione temporalesca attorno ad un centro di venti ben definito, piogge torrenziali, forti venti, che tipicamente compare nell'area del bacino del Mediterraneo.\nI cicloni tropicali sul Mediterraneo, per quanto anomali, si sviluppano per transizione tropicale, un processo caratterizzato dalla trasformazione dinamica e termodinamica di un ciclone extratropicale in un ciclone tropicale.\nQuesto processo permette la formazione di cicloni tropicali anche oltre i 30\u00b0 di Latitudine e su superfici marine inferiori ai 26 \u00b0C, generalmente considerate necessarie per lo sviluppo di questi sistemi.\nCiclone extratropicali.\nIl ciclone delle medie e alte latitudini o \"ciclone extratropicale\" \u00e8 pi\u00f9 comunemente denominato depressione e fu studiato per la prima volta da Vilhelm Bjerknes e dai suoi collaboratori, tra cui Jacob Bjerknes; a seguito degli studi \u00e8 stata elaborata la teoria che si basa sullo scontro tra masse d'aria diversa e sui fronti ed \u00e8 chiamata perci\u00f2 teoria frontologica.\nSono i pi\u00f9 grandi vortici atmosferici e possono estendersi su aree del diametro fino a qualche migliaio di chilometri. Di solito le isobare che lo individuano presentano forma di \"V\" che si dipartono dal centro, dette saccature.\nSecondo il modello concettuale-teorico della scuola norvegese guidata da Vilhelm Bjerknes, il ciclone extratropicale ha un \"ciclo di vita\" suddiviso in varie e distinte fasi.\nEsso nasce dall'ondulazione del \"fronte polare\", zona di separazione tra l'aria fredda polare (cella polare) e l'aria temperata delle medie latitudini (cella di Ferrel). L'aria fredda e l'aria calda si muovono lungo la stessa direttrice, ma con verso opposto; l'ondulazione si produce per la diversa densit\u00e0 delle due masse d'aria: la fredda maggiormente densa si incunea sotto la calda. Il fronte polare, a causa dell'ondulazione e del moto vorticoso prodotto nella zona, assume da una parte il carattere di fronte d'avanzata dell'aria calda (fronte caldo), dall'altra di fronte d'avanzata dell'aria fredda (fronte freddo) separati dal settore caldo (nell'insieme detti \"sistema frontale\").\nNel successivo stadio l'ondulazione si amplifica, il ciclone si approfondisce (diminuzione della pressione atmosferica), il settore caldo comincia a restringersi per l'avvicinarsi del fronte freddo al fronte caldo e la circolazione dei venti si intensifica.\nL'ulteriore amplificazione fa s\u00ec che il fronte freddo raggiunga quello caldo creando lo \"stadio di occlusione\" in cui gran parte dell'aria del settore caldo viene sospinta in alto e la depressione raggiunge la sua massima profondit\u00e0.\nSuccessivamente inizia la fase di invecchiamento o senescenza del ciclone (\"colmamento\" del deficit pressorio), con il progressivo dissolvimento dei fronti in quanto l'aria che circola nella depressione \u00e8 oramai interamente fredda e rimescolata.\nMesociclone.\nIn meteorologia il \"mesociclone\" \u00e8 un vortice d'aria atmosferico, con un diametro che varia dai 3 ai 16 km, posizionato all'interno di un temporale convettivo. L'aria si alza e ruota attorno ad un asse verticale, di solito nella stessa direzione in cui i sistemi di bassa pressioni ruotano in un determinato emisfero. \nEssi sono pi\u00f9 spesso di origine ciclonica, cio\u00e8 associati a una bassa pressione localizzata all'interno di un violento temporale. I mesocicloni si verificano spesso insieme a correnti ascensionali all'interno delle supercelle dove sussistono elevate possibilit\u00e0 di formazione di un tornado."}
{"id": "1200167", "revid": "94411292", "url": "https://it.wikipedia.org/wiki?curid=1200167", "title": "Cappella della basilica di San Fedele in Como", "text": "La cappella musicale della basilica di S. Fedele pu\u00f2 vantare una storia che risale al cinquecento, periodo in cui i musicisti si alternavano nella loro attivit\u00e0 tra il duomo e San Fedele di Como, come ad esempio Livio e Diodoro Campaccio.\nStoria.\nLa cappella musicale del duomo veniva fondata nel 1634 grazie a Francesco Gallio, utilizzando il lascito dello zio di suo padre, il cardinale Tolomeo Gallio; alcuni maestri di cappella servirono contemporaneamente anche nella collegiata di San Fedele, quali Francesco Rusca e Pasquale Ricci. A partire dal 1600 ebbe un organista al suo servizio, come Giovanni Clerici, che pubblic\u00f2 tre opere di cui una sola, l'op. 3 esiste in un unico esemplare nell'archivio del duomo di Como; segu\u00ec nel 1650 don Carlo Donato Cossoni, notevole musicista e compositore, organista a Bologna in San Petronio e poi maestro di cappella nel duomo di Milano.\nIn un ininterrotto succedersi di musicisti, nel 1800, si cominci\u00f2 ad avere il maestro di cappella; da ricordare Adolfo Costante Bossi fratello di Marco Enrico, insegnante di organo nel conservatorio di Milano, che lasci\u00f2 San Fedele per il duomo di Milano, e Arrigo Cappelletti organista direttore e compositore di notevole qualit\u00e0 (batt\u00e9 Marco Enrico Bossi in un concorso di composizione in Francia).\nLa cappella venne rifondata nel 1966 da don Aldo Pini; organista divenne il maestro Aldo Ghedin. Maestro di cappella divenne nel 1971 Oscar Tajetti che tenne il posto sino al 2012. Nell'anno 2012 gli successe Marco Monti in carica sino al 2017. \nAttualmente la direzione del coro \u00e8 affidata a Marinella Boggia. L'organista titolare della Basilica dal 1998 \u00e8 il dott. Raffaele Bellotti.\nL'Associazione italiana organisti di chiesa ha consegnato a Roma, presso il convento dei Frati minori conventuali, il 17 luglio 2007 a Oscar Tajetti il premio alla carriera di musicista di chiesa e a Raffaele Bellotti il premio alla carriera di organista di chiesa nonch\u00e9 il premio alla memoria del Maestro Aldo Ghedin, noto concertista che fu organista titolare della basilica e insegnante del dott. Bellotti.\nCollegamenti esterni.\nSito ufficiale\nAldo Ghedin"}
{"id": "1200172", "revid": "181699", "url": "https://it.wikipedia.org/wiki?curid=1200172", "title": "Comitato di Albareale", "text": "Il comitato di Albareale o comitato di Fej\u00e9r (in ungherese \"Fej\u00e9r v\u00e1rmegye\", in tedesco \"Komitat Wei\u00dfenburg\", in latino \"Comitatus Albensis\") \u00e8 stato un antico comitato del Regno d'Ungheria, situato nell'attuale Ungheria centrale. Capoluogo del comitato era la citt\u00e0 di Sz\u00e9kesfeh\u00e9rv\u00e1r.\nIl comitato di Fej\u00e9r confinava con gli altri comitati di Veszpr\u00e9m, Kom\u00e1rom, Pest-Pilis-Solt-Kiskun e Tolna. Geograficamente il territorio era situato sulla sponda destra del Danubio, a breve distanza dalla capitale Budapest.\nIl comitato corrisponde sostanzialmente all'attuale provincia di Fej\u00e9r, che ne ricalca i confini salvo per due modifiche territoriali intercorse dopo la seconda guerra mondiale: la citt\u00e0 di \u00c9rd \u00e8 passata nel frattempo alla provincia di Pest, mentre \u00e8 stata acquisita una frangia di territorio lungo le sponde del Lago Balaton che prima faceva parte del comitato di Veszpr\u00e9m."}
{"id": "1200213", "revid": "1498232", "url": "https://it.wikipedia.org/wiki?curid=1200213", "title": "Sansovino (traghetto)", "text": "Il Sansovino \u00e8 una nave traghetto appartenente alla compagnia di navigazione italiana Siremar.\nCaratteristiche.\nIl \"Sansovino\" dispone dei seguenti servizi: 158 cabine, poltrone reclinabili, bar, ristorante, self service e una piccola piscina.\nServizio.\nLa nave, seconda di una classe di tre unit\u00e0 gemelle, fu varata nel marzo 1989 al cantiere navale di Ancona con il nome di \"Sansovino\". Consegnata alla Adriatica di Navigazione nel settembre dello stesso anno, fu immessa nei collegamenti con la Jugoslavia, collegando Ragusa con Ancona e Bari, Spalato e Zara con Ancona, Trieste e Venezia e Durazzo (Albania) con Trieste. Il servizio verso la Jugoslavia fu abbandonato una prima volta nell'inverno 1990/1991, quando la \"Sansovino\" fu spostata sulla linea che da Venezia arrivava ad Alessandria d'Egitto, per poi cessare definitivamente nel 1992, per il divampare delle guerre jugoslave.\nIl traghetto fu quindi trasferito ai collegamenti con la Grecia, venendo immesso sulla linea Brindisi - Patrasso. Nel 1994 il \"Sansovino\" venne sostituito in quel servizio dall\"'Egitto Express\", passando alla rotta Brindisi - Corf\u00f9 - Igoumenitsa e venendo impiegato, dal 1996, in collegamenti da Ancona verso Croazia, Jugoslavia e Albania.\nNel 2003 il \"Sansovino\" venne brevemente noleggiato alla Siremar, che lo impieg\u00f2 sui collegamenti per Linosa e Lampedusa. Tuttavia, il traghetto, non dotato di eliche di manovra, si rivel\u00f2 inadatto al servizio per i piccoli approdi delle isole, causando parecchi disagi. Terminato il noleggio, la nave torn\u00f2 a operare sulle linee in Adriatico, prima per Adriatica (divenuta Tirrenia Divisione Adriatica dal 2004) e poi, a noleggio, per Adria Ferries. Nel 2005 la nave pass\u00f2 definitivamente alla Siremar, che torn\u00f2 a inserirla sui collegamenti con Linosa e Lampedusa, dopo averla dotata di un'elica di manovra a prua per aumentarne la manovrabilit\u00e0. Il periodo di servizio con Siremar fu segnato da diverse avarie e incidenti e nel 2007 fu posto in disarmo ed immesso sul collegamento per Pantelleria.\nNel 2007 il traghetto viene acquistato dalla compagnia greca G-Lines e viene rinominato in Santa Maria I. Finiti i lavori di restauro viene spedita sulla linea Bari-Durazzo. Il traghetto ci rimane fino al 2009 quando accusa dei problemi al motore. La societ\u00e0 greca decide di togliersi dalla linea Bari-Durazzo per problemi di costi e decide di vendere il traghetto. Rimasto due anni in disarmo nella baia di Eleusi, nel novembre 2010 fu acquistato dalla albanese Albanian Ferries, prendendo il nome di \"Adriatica King\". Sottoposta a interventi di riparazione in Montenegro, nell'estate 2011 entr\u00f2 nuovamente in servizio tra Bari e Durazzo. Nell'autunno 2012 la nave fu posta in disarmo per problemi economici dei proprietari.\nNel 2014 il traghetto fu riacquistato da Siremar, non pi\u00f9 di propriet\u00e0 statale, giungendo in Sicilia a inizio agosto ed entrando in servizio sul collegamento tra Porto Empedocle e le isole Pelagie.\nDa aprile a luglio 2019 il traghetto ha operato nelle linee da Milazzo per le Isole Eolie.\nIl 17 agosto 2020, nelle acque circostanti il porto di Linosa, il portellone del traghetto \u00e8 caduto in mare in seguito alla rottura dei cavi che lo sostenevano. \u00c8 stata sostituita dal traghetto \"Lampedusa\" della compagnia Traghetti delle Isole.\nL'8 luglio 2021 la nave ha avuto un'avaria al motore ed \u00e8 stata sostituita nuovamente dal \"Lampedusa\" per la tratta Porto Empedocle-Pelagie."}
{"id": "1200217", "revid": "767487", "url": "https://it.wikipedia.org/wiki?curid=1200217", "title": "Scott Storch", "text": "Biografia.\nStorch \u00e8 nato a Long Island, New York. \u00c8 cresciuto nel sud della Florida e a Filadelfia, in Pennsylvania. Sua madre, Joyce Yolanda Storch, era una cantante sotto contratto con la Cameo-Parkway Records di Filadelfia con il nome d'arte Joyce Carol, ed \u00e8 di origine ebraica lituana. Suo padre, Phil Storch, era un giornalista del tribunale. Suo zio, Jeremy Storch, \u00e8 stato uno dei fondatori della band soul-rock The Vagrants e ha scritto canzoni registrate da Dave Mason e Eddie Money. I genitori di Storch divorziarono nel 1983.\nStorch ha frequentato la scuola elementare a Sunrise e la scuola media a Davie, in Florida. A met\u00e0 del suo anno da matricola, lasci\u00f2 la Florida del sud per raggiungere suo padre nell'area di Filadelfia e frequent\u00f2 il liceo a Bensalem, in Pennsylvania. Dopo aver abbandonato il liceo al nono anno, Storch \u00e8 stato mandato via di casa all'et\u00e0 di 16 anni. All'et\u00e0 di 18 anni viveva con suo padre a Cherry Hill, nel New Jersey.\nAlcune pubblicazioni hanno scritto che Storch \u00e8 nato in Canada, ma nel 2010 il Miami New Times ha scritto una smentita sotto il titolo \"Scott Storch non \u00e8 canadese\".\nDa considerare che \u201cScott Storch\u201d \u00e8 uno dei migliori produttori con maggior numero di collaborazioni dopo \u201cDr.Dre\u201dda non sottovalutare \u00e8 la sua improvvisazione , nei \u201cbeats\u201d che lo rende unico nel suo campo lavorativo.\nCarriera.\nStorch ha iniziato la sua carriera musicale professionale nel 1991, quando \u00e8 diventato uno dei primi membri del gruppo hip hop The Roots come tastierista. \u00c8 stato fortemente coinvolto nei seguenti due album pubblicati dai Roots: Organix e Do You Want More?!!!??! e ha partecipato a Illadelph Halflife. Storch, tuttavia, aveva un'avversione per i tour e preferiva creare in studio e decise di diventare un produttore musicale a pieno titolo.\nI primi due successi commerciali di Storch provenivano dalla produzione del brano \"You Got Me\" dei Roots con Erykah Badu ed Eve e dalla sua collaborazione con Dr. Dre per la canzone \"Still D.R.E.\" compreso il caratteristico pianoforte.\nLa produzione solista di maggior successo di Storch \u00e8 stata \"Lean Back\", un singolo del 2004 della Terror Squad. \u00c8 stato uno dei migliori produttori del settore, avendo lavorato su hit di 50 Cent, The Game, T.I., Chris Brown, Christina Aguilera, Beyonc\u00e9, Dr. Dre, Nas, Snoop Dogg, Pink, Lil 'Kim e molti altri. Storch \u00e8 stato anche insignito del premio ASCAP come Songwriter of the Year nel 2006.\nProduce musica hip hop attraverso la sua etichetta, Storch Music Company. Aveva anche la sua societ\u00e0 di produzione musicale chiamata Tuff Jew Productions LLC, pubblicata da Reservoir Media Management.\nDa quando ha dichiarato bancarotta nel 2015, ha deciso di concentrarsi sulla musica e di lasciar perdere la droga. Da allora, ha lavorato con DJ Khaled, The Game, Russ, Bone Thugs-n-Harmony, Crim Dela Crim e altri.\nVita privata.\nNel 2006 Storch valeva pi\u00f9 di 70 milioni di dollari, ma l'anno precedente aveva anche sviluppato una dipendenza da cocaina.\nNell'agosto 2006, si \u00e8 \"preso un mese di ferie\" ed \u00e8 andato in vacanza a Hollywood, California. L'amico e manager Derek Jackson ha detto: \"\u00c8 stato semplicemente un anno meraviglioso, ma penso che sia stato definito dal mese magico di agosto. Si \u00e8 imbattuto nella classe di Hollywood - e quando \u00e8 andato a Hollywood, tutto \u00e8 cambiato.\"\nSi \u00e8 ritirato dalla produzione e si \u00e8 concentrato sulle feste con gli amici nella sua villa da 10 milioni di dollari a Palm Island, in Florida.\nHa anche acquistato un jet privato, uno yacht di 117 piedi e quasi 20 auto di lusso (Rolls-Royce Phantom, Bentley Continental GT, Bentley Azure, Aston Martin Vanquish, Maybach 62, Mercedes-Benz SLR McLaren, Ferrari Enzo, Ferrari F430, Ferrari Superamerica, Lamborghini Murci\u00e9lago roadster, Bugatti Veyron 16.4) circa la met\u00e0 delle quali ha stimato di averle acquistate mentre era sotto effetto di cocaina.\nStorch ha sperperato $ 30 milioni in meno di sei mesi e nel gennaio 2007 si trovava in gravi difficolt\u00e0 finanziarie.\nNel 2008, Storch ha avuto problemi legali dopo aver riferito di essere rimasto indietro sia con i pagamenti per il mantenimento dei figli che con le tasse della sua propriet\u00e0. All'inizio del 2009, \u00e8 stato arrestato per furto d'auto, per presunta mancata restituzione di una Bentley che aveva noleggiato tre anni prima. Nell'aprile 2009, Storch si iscrisse a un programma intensivo di riabilitazione ospedaliera a Hollywood, in Florida, e lo stesso maggio dichiar\u00f2 fallimento.\nNel febbraio 2012, Storch \u00e8 stato arrestato a Las Vegas, Nevada per possesso di cocaina ed \u00e8 stato rilasciato su cauzione.\nIl 24 giugno 2015 Storch ha dichiarato ufficialmente fallimento.\nRivalit\u00e0.\nTimbaland nella sua canzone Give it to me canta: \" I get a half a mil' for my beats, you get a couple grand-d-d-d-d/Never gon' see the day that I ain't got the upper hand/I'm respected from Californ I.A. way down to Japan/I'm a real producer &amp; you just the piano man/Your songs don't top the charts, I heard 'em, I'm not a fan-n-n\". Accusa Storch di non essere un vero produttore, ma solo un pianista le cui canzoni non scalano mai le classifiche.\nScott risponde alle accuse con la canzone Built like that insieme al rapper NOX. Accusa Timbaland di non avergli dato crediti per la produzione di Cry me a river di Justin Timberlake, di prendersi il merito del suo partner di lavoro Danja e del fallimento della casa discografica Beat Club.\nChristina Aguilera gli ha dedicato una traccia dell'album \"Back to Basics\": F.U.S.S., che sta a significare Fuck You Scott Storch."}
{"id": "1200219", "revid": "125874880", "url": "https://it.wikipedia.org/wiki?curid=1200219", "title": "Vacanze in America", "text": "Vacanze in America \u00e8 un film del 1984 diretto da Carlo Vanzina.\nTrama.\nUn gruppo di studenti della scuola cattolica San Crispino parte da Roma alla volta degli Stati Uniti per una vacanza di due settimane: la guida della scatenata comitiva \u00e8 affidata al giovane insegnante di storia e geografia don Rodolfo da Ceprano, conosciuto da tutti come \"don Buro\", e da un sacerdote pi\u00f9 anziano, l'insegnante di religione don Serafino.\nLa gita avr\u00e0 dei risvolti notevolmente diversi per ogni partecipante: Alessio Liberatore, il narratore degli eventi, si innamorer\u00e0 della bella Antonella, che prover\u00e0 anche a rintracciarlo a Roma quando per\u00f2 lui ha gi\u00e0 trovato un'altra ragazza non volendo passare per la \"ruota di scorta\" di Antonella; Pappola, De Blasio e Peo Colombo, un ex alunno ora universitario fuori corso, dopo aver tentato in ogni modo di fare la parte dei \"latin lover\" perderanno tutto il denaro a Las Vegas; Filippo De Romanis trover\u00e0 invece l'amore, mentre gli altri studenti si invaghiranno di belle ragazze sconosciute o semplicemente cercheranno di divertirsi.\nDon Buro, dal canto suo, resiste alle maldestre avances della madre di Filippo, la signora De Romanis, divorziata e co-organizzatrice della vacanza, che grazie al prete capisce finalmente che non \u00e8 il caso di arrovellarsi nelle sue tristezze di moglie divorziata e madre apprensiva, e infine inizier\u00e0 a frequentare il padre della fidanzata del figlio, un dentista americano e divorziato come lei. Finita la vacanza il gruppo rientra in Italia, soddisfatto per aver trascorso dei giorni sensazionali e irripetibili.\nDistribuzione.\nIl film \u00e8 uscito nelle sale Italiane il 20 dicembre 1984.\nColonna sonora.\nLe musiche originali del film sono curate da Manuel De Sica, fratello di Christian, l\u2019interprete di Don Buro.\nSono inoltre contenuti i seguenti brani celebri:\nAccoglienza.\nIncassi.\nUscito nel periodo natalizio, il film fu un successo al botteghino dove raggiunse un incasso di 1.700.000.000 di lire, pur non riuscendo a eguagliare quello del precedente \"Vacanze di Natale\", a causa dello scontro al botteghino con \"Non ci resta che piangere\" dell'accoppiata Benigni-Troisi. Quando venne trasmesso in prima visione il 15 gennaio 1987 su Italia 1 registr\u00f2 un'audience di 10 milioni di telespettatori."}
{"id": "1200223", "revid": "123492006", "url": "https://it.wikipedia.org/wiki?curid=1200223", "title": "Tiziana Maiolo", "text": "Biografia.\nTiziana Maiolo nasce a Parma, ma si trasferisce successivamente a Milano con la famiglia. Si dedica all'insegnamento prima di diventare, nel 1976, giornalista professionista. \u00c8 stata giornalista de \"il manifesto\". Il suo primo incarico nelle istituzioni data al 1990, quando \u00e8 eletta al Consiglio Comunale di Milano nella lista \"Antiproibizionisti sulla droga\", legata al Partito Radicale di Marco Pannella. Il suo interesse principale all'epoca \u00e8 in effetti la politica sulle droghe; \u00e8 inoltre tra i fondatori dell'associazione \"Nessuno tocchi Caino\" per l'abolizione della pena di morte nel mondo.\nAlle elezioni politiche del 1992 si candida da indipendente nelle liste di Rifondazione Comunista per la Camera dei deputati, della quale entra nella Commissione Giustizia. Approfitta del suo incarico per farsi un'idea della situazione carceraria visitando diversi penitenziari italiani.\nNella tornata amministrativa del 1993 si candida a sindaco di Milano capeggiando una lista civica che porta il suo nome e che \u00e8 appoggiata anche dai Radicali. La lista \u00e8 prima esclusa dalla competizione elettorale per irregolarit\u00e0 nella presentazione delle firme, poi riammessa. In seguito a ci\u00f2, la Maiolo chiede un rinvio della data delle elezioni, che non le viene concesso. Il risultato \u00e8 insoddisfacente: la Maiolo come candidata ottiene lo 0,8% e pure il 2,6% raccolto dalla lista non \u00e8 sufficiente per la rielezione a consigliere.\nA partire dal 1994 aderisce all'area di Forza Italia, con la quale \u00e8 eletta alla Camera nel 1994 e nel 1996, entrando a far parte anche dell'ufficio di presidenza di Montecitorio. Diviene presidente della commissione Giustizia della Camera. Nel 2001 entra nella giunta comunale di Milano guidata da Gabriele Albertini come assessore alle Politiche Sociali. L'anno successivo istituisce un premio intitolato a Maria Grazia Cutuli (l'inviata del Corriere della Sera uccisa in Afghanistan) per giornaliste che si siano occupate in modo particolare della condizione delle donne nel mondo. Nell'agosto del 2004 viene eletta nel Comitato CEDAW (\"Convention on the Elimination of All Forms of Discrimination against Women\") dell'ONU.\nNel 2006 diventa Assessore alle Attivit\u00e0 Produttive nella giunta Moratti incarico che ricopre fino al 2008, quando d\u00e0 le dimissioni a causa di contrasti con il Sindaco. Dal gennaio 2009 \u00e8 Assessore del comune di Buccinasco con delega alla sicurezza, trasporti pubblici e viabilit\u00e0, finanziamenti pubblici.\nIl 25 ottobre 2010 aderisce al movimento finiano Futuro e Libert\u00e0. L'8 febbraio 2011, intervistata durante il programma radiofonico 'La Zanzara' di Radio24, durante una puntata dedicata a \"La morte dei quattro bimbi rom bruciati vivi a Roma due giorni fa\", ha dichiarato, suscitando clamore, che \"\u00e8 pi\u00f9 facile educare un cane di un rom\". Il giorno stesso, a causa delle polemiche, si scusa della frase detta e si dimette da portavoce del coordinamento milanese di \"Futuro e Libert\u00e0\". Torna allora nel PDL e presiede dal 20 aprile 2011 l'Associazione dalla parte della Democrazia di Roberto Lassini. Non viene rieletta nel 2013 e torna all'attivit\u00e0 giornalistica.\nDal 2019 collabora con il rinato quotidiano \u2018\u2019il Riformista\u2019\u2019, diretto da Piero Sansonetti: ne \u00e8 editorialista e si occupa prevalentemente di politica e cronaca nera.\nAttivit\u00e0 giornalistica.\nDopo la fine della carriera politica, la Maiolo \u00e8 divenuta editorialista dei quotidiani \"Il Dubbio\" (2016) e \"Il Riformista\" (2019)."}
{"id": "1200230", "revid": "36426", "url": "https://it.wikipedia.org/wiki?curid=1200230", "title": "Cassero Senese (Massa Marittima)", "text": "Il Cassero Senese di Massa Marittima \u00e8 una struttura fortificata situata nella parte alta del centro storico dell'omonima localit\u00e0.\nStoria.\nLa fortificazione fu costruita, a pi\u00f9 riprese, tra il XIII e il XIV secolo.\nI lavori ebbero inizio nel 1228, per delibera del Comune di Massa Marittima, con la realizzazione della Torre dell'Orologio e proseguirono, durante il secolo successivo, con la costruzione della Porta delle Silici e del rimanente complesso fortificato.\nIl luogo assunse una rilevanza strategica, dopo che il vicino Castello di Monteregio venne venduto ad alcune locali famiglie; l'intera struttura svolgeva, infatti, funzioni di avvistamento ma anche di difesa ed offesa.\nTuttavia, dal XV secolo in poi, Massa Marittima and\u00f2 incontro ad una gravissima crisi demografica, protrattasi per alcuni secoli fino all'Ottocento. Tutto ci\u00f2, determin\u00f2 un lento declino del complesso fortificato che, in alcuni punti, mostra ancora i segni del lunghissimo degrado, nonostante i restauri condotti durante il secolo scorso che hanno comunque permesso di riportare l'intera struttura agli antichi splendori.\nDescrizione.\nIl Cassero Senese di Massa Marittima si presenta come una complessa e articolata struttura fortificata, costituita da una serie di corpi e cortine murarie coronate da archetti ciechi che poggiano su una serie di mensole sporgenti; lungo le cortine sono inclusi anche bastioni e torri.\nIl complesso \u00e8 direttamente unito attraverso un'imponente arcata alla Torre del Candeliere e alla Porta delle Silici, entrambe inglobate nel complesso.\nTorre del Candeliere.\nLa Torre del Candeliere, nota anche come \"Torre dell'Orologio\", si trova in Piazza Matteotti all'inizio della Citt\u00e0 Nuova di Massa Marittima.\nFu edificata nei primi decenni del Duecento, parzialmente distrutta dai Senesi durante il secolo successivo, ed \u00e8 ci\u00f2 che resta di una preesistente fortezza, oltre ad essere parte integrante delle mura.\nLa torre si presenta a sezione quadrangolare con basamento a scarpa e pareti rivestite in travertino; l'accesso alla struttura, rientrante nella \"Rete museale della Maremma\", avviene attraverso una porta al piano rialzato, raggiungibile attraverso una scala che ha sostituito l'originaria rampa esterna. La parete che guarda verso la piazza presenta un orologio a met\u00e0 altezza, ove \u00e8 presente anche una serie di piccole caditoie che si trovano anche nella parete dell'ingresso. La parte sommitale culmina con una grossolana e stretta struttura a vela a sezione rettangolare, che si eleva ben oltre l'altezza della torre sullo stesso lato dell'orologio.\nPorta delle Silici.\nLa Porta delle Silici fu realizzata dai Senesi tra il 1335 e il 1337, dopo la conquista del Comune di Massa Marittima.\nLa struttura \u00e8 perfettamente inserita lungo le mura ed \u00e8 completamente rivestita in filaretto di pietra. La parte alta si eleva oltre l'altezza della cortina muraria e presenta una serie di coronamenti ad archetti ciechi poggianti su mensole sporgenti; sopra di essa si elevava una torre, i cui resti sono ben visibili sulla parte sommitale.\nUn sistema di doppia porta permette di accedere dalla Citt\u00e0 Vecchia verso la Citt\u00e0 Nuova. \nEntrambe le porte sono sormontate da un doppio arco, con quello a tutto sesto posto al di sopra di quello ribassato; tra i due archi \u00e8 collocato lo stemma bianco e nero di Siena."}
{"id": "1200236", "revid": "51323", "url": "https://it.wikipedia.org/wiki?curid=1200236", "title": "Daimyio", "text": ""}
{"id": "1200238", "revid": "33751", "url": "https://it.wikipedia.org/wiki?curid=1200238", "title": "Gold Cup 2003", "text": ""}
{"id": "1200239", "revid": "842", "url": "https://it.wikipedia.org/wiki?curid=1200239", "title": "Teoria del funzionale di densit\u00e0", "text": ""}
{"id": "1200241", "revid": "33751", "url": "https://it.wikipedia.org/wiki?curid=1200241", "title": "Gold Cup 2007", "text": ""}
{"id": "1200245", "revid": "125447740", "url": "https://it.wikipedia.org/wiki?curid=1200245", "title": "William Gillock", "text": "Biografia.\nHa frequentato il Methodist College, a Fayette, Missouri, dove si \u00e8 diplomato sia in piano che composizione con N. Louise Wright, che fin da principio riconobbe in lui spiccate doti musicali. La didattica \u00e8 l'ambito a cui ha dedicato buona parte delle sue opere, soprattutto quella rivolta a bambini ed adolescenti.Per vent'anni ha vissuto a New Orleans dove divenne anche animatore musicale nell'organizzazione di eventi, abbinando l'insegnamento privato e workshops con insegnanti. La seconda parte della sua vita la pass\u00f2 a Dallas.\nGillock fu insignito per cinque volte dalla National Federation of Music Clubs con l'Award \"of Merit for Service to American Music\" e la sua biografia appare sull'International \"Who's Who of Musician\". Da suoi contemporanei \u00e8 stato definito \"the Schubert of children's composers\".\nLa sua musica ha molti cultori in Germania e Giappone.\nMor\u00ec a Dallas a settembre 1993 dopo una lunga malattia."}
{"id": "1200246", "revid": "33751", "url": "https://it.wikipedia.org/wiki?curid=1200246", "title": "Gold Cup 2002", "text": ""}
{"id": "1200249", "revid": "125806582", "url": "https://it.wikipedia.org/wiki?curid=1200249", "title": "Canis Canem Edit", "text": "Canis Canem Edit (Bully nel Nord America) \u00e8 un videogioco d'avventura \"open world\" ambientato in una scuola, pubblicato dalla Rockstar Vancouver per PlayStation 2 il 17 ottobre 2006, negli USA, e il 27 ottobre dello stesso anno, in Europa. Originariamente era stata pianificata una versione Xbox ma in seguito fu annullata per ragioni sconosciute.\nUna nuova edizione del gioco, chiamata \"Bully: Scholarship Edition\", \u00e8 stata sviluppata da Mad Doc Software e Rockstar Toronto e pubblicata il 7 marzo 2008 per Wii e Xbox 360 e l'11 ottobre 2008 su Microsoft Windows. Questa versione del gioco introduce una grafica in alta definizione, nuove missioni, lezioni, minigiochi, personaggi e oggetti. Dal 18 dicembre 2012 \u00e8 inoltre possibile scaricare la versione originale del gioco su PlayStation 3 e dal 22 marzo 2016 su PlayStation 4 tramite PlayStation Store, il gioco infatti \u00e8 stato inserito tra i \"classici PlayStation 2\". Inoltre \u00e8 disponibile su Xbox One e Xbox Series X la versione dell'Xbox 360. L'8 dicembre 2016 viene pubblicato \"Bully: Anniversary Edition\", una versione rimasterizzata per dispositivi iOS e Android sviluppata da War Drum Studios.\nIl titolo europeo del gioco deriva dal motto della scuola in cui \u00e8 ambientato il gioco, \"Canis Canem Edit\", opposto della locuzione latina \"Canis canem non est\" che significa \"cane non mangia cane\". Il titolo originale era per\u00f2 \"Bully\" (bullo), censurato in Europa per rendere meno esplicito il soggetto. Le versioni per Wii e Xbox 360 sono state criticate nel Regno Unito e una catena di negozi si \u00e8 rifiutata di mettere in vendita il gioco.\nTrama.\nIl giovane quindicenne Jimmy Hopkins, animo ribelle, viene rinchiuso dalla madre, al suo 5\u00ba matrimonio, nella Bullworth Academy, scuola privata situata nel New England governata da bande di bulli; qui incontra una variet\u00e0 di persone, che vanno dall'autoritario preside Crabblesnitch al semi-psicopatico Gary Smith. Soprattutto quest'ultimo lo porter\u00e0 ad avviare una lotta senza quartiere per diventare il re della scuola, che lo porter\u00e0 a scontrarsi con i ragazzi del luogo e innamorarsi, tutto questo tra avventure e peripezie varie.\nLa storia si struttura in sei capitoli:\nModalit\u00e0 di gioco.\nCon uno stile simile alla serie di \"Grand Theft Auto\", la Rockstar ambienta stavolta la storia in una scuola, luogo che in realt\u00e0 nasconde infiniti pericoli. Al posto delle auto e delle moto abbiamo infatti skateboard e biciclette mentre pistole e fucili mitragliatori sono sostituite da fionde e sparapatate, oltre a innumerevoli armi non convenzionali come tubi di ferro, assi di legno, uova, biglie e anche palloncini pieni di acqua.\nAltro elemento di innovazione \u00e8 la possibilit\u00e0 di uscire con le ragazze, sempre che prima abbiate regalato loro qualcosa o non le abbiate fatte arrabbiare, cosa utile anche ai fini del gioco in quanto grazie ai baci delle vostre amichette otterrete un bonus vita via via pi\u00f9 alto.\nOvviamente trovandosi in una scuola il piccolo Jimmy dovr\u00e0 seguire le lezioni, che a seconda della materia daranno vari bonus: ad esempio, seguendo le lezioni di inglese imparerete a scusarvi con le autorit\u00e0, durante le lezioni di ginnastica padroneggerete nuove combo da usare contro i bulli avversari e alle lezioni di meccanica capirete come apportare modifiche alla bicicletta per renderla pi\u00f9 veloce ed aumentarne le prestazioni. Nelle lezioni di chimica, infine, si potranno costruire armi con l'attrezzatura chimica in camera vostra (come petardi, fialette puzzolenti e polvere pruriginosa).\nAltro elemento introdotto in questo gioco \u00e8 il sistema delle combo, apprendibili sia con le lezioni di ginnastica sia da un barbone che vive vicino alla scuola, che rendono pi\u00f9 micidiale il protagonista.\nNon mancano poi le missioni secondarie che porteranno Jim talvolta a tagliare l'erba dei prati per guadagnare qualche soldo, talvolta a raccogliere granchi per il proprietario di un ristorante; inoltre, raccogliendo un determinato numero di oggetti (elastici o carte G&amp;G, ossia \"Grotte &amp; Gremlin\", una parodia di \"Dungeons &amp; Dragons\") si possono sbloccare costumi e altre piccolezze. Se Jimmy verr\u00e0 ripreso molte volte il preside gli imporr\u00e0 delle punizioni che si tradurranno sempre nel tagliare l'erba dei prati della scuola con un prefetto che vi controller\u00e0; ogni volta che verr\u00e0 ripreso dal preside la percentuale necessaria per completare il lavoro aumenter\u00e0 fino ad arrivare al totale definitivo.\nBande.\nI nomi e cognomi dei vari membri di ogni fazione della Bullworth Academy sono stati deliberati dalla Rockstar Games.\nBulli.\nClassici bulli, se la prendono con chiunque tranne bambini piccoli e ragazze. Prediligono i \"secchioni\" come obiettivo e sono in continua lotta con i palestrati. Indossano come uniforme camicie bianche e blu jeans.\nFighetti.\nI fighetti sono i ragazzi ricchi, viziati e snob del campo, nati da continui intrecci consanguinei tra familiari per mantenere il grado sociale. Hanno una palestra personale, e il loro sport preferito \u00e8 la \"nobile arte della boxe\". Vestono tutti allo stesso modo con abiti firmati\n\"Acquaberry\", di colore azzurro a scacchi. Non sopportano i grezzi.\nGrezzi.\nFan degli anni 50, si vestono con cappotti in pelle vecchio stile, e si pettinano con massicce dosi di brillantina: Grezzi \u00e8 infatti la traduzione errata di \"Greasers\" (da \"Grease\", brillantina), fenomeno sociale americano che ha come icone Arthur Fonzarelli e altri personaggi dei mitici anni cinquanta.\nI Grezzi amano correre in bici, gironzolano per il garage delle scuola, e odiano i fighetti. Sono tutti italo-americani, con l'eccezione di Norton Williams che \u00e8 afro-americano.\nSecchioni.\nLa banda dei \"secchioni\" \u00e8 fisicamente la pi\u00f9 debole tra tutte quelle esistenti; nonostante ci\u00f2, Jimmy ne fa parte anche se soltanto per le partite di palla avvelenata. Sono piuttosto perfidi nonostante l'aspetto innocuo.\nVengono continuamente presi di mira dai bulli e dai palestrati, e dal momento che sono chiaramente troppo deboli per i combattimenti corpo a corpo, utilizzano ingegnose armi di loro invenzione come gli sparapatate.\nPalestrati.\nI palestrati costituiscono la squadra di football della scuola. Amano prendersela con i pi\u00f9 deboli \"secchioni\" ma i loro nemici giurati sono i bulli.\nReietti.\nUnica banda i cui componenti non sono studenti della Bullworth Academy, bens\u00ec ex allievi o possibili scolari non accettato. Vivono in roulotte delle nella zona industriale della citt\u00e0. Rissosi e violenti, odiano tutte le gang, ma sono particolarmente inclini a pestarsi con i grezzi, che vivono in zone pressoch\u00e9 limitrofe.\nAltri personaggi.\nAltri studenti.\nSono studenti che studiano alla Bullworth e non fanno parte di nessuna fazione in cui Jimmy si dovr\u00e0 imbattere. Sono riconoscibili per la loro maglietta scura della Bullworth e pantaloni gialli. Ne fanno parte le ragazze, come la rossa Christy o il ragazzo Constantinos che attiver\u00e0 per noi in un campo esterno di basket della palestra della scuola, dopo le ore 19, una scommessa in cui dovremo colpirlo con una palla calciandola (\"Rigori\"). Tra gli studenti ci sono anche i bambini.\nCensura.\nNel 2008 un giudice brasiliano ha ordinato il ritiro del videogioco dal mercato locale per la sua eccessiva violenza. In Australia la vendita del videogioco \u00e8 stata negata fin dalla sua pubblicazione internazionale. Negli Stati Uniti d'America il gioco \u00e8 stato messo in commercio solo dopo una sentenza favorevole di un giudice.\nSequel.\nNel 2009 Shawn Lee, autore della colonna sonora di \"Bully\", conferm\u00f2 in una intervista che avrebbe presto realizzato la colonna sonora di \"Bully 2\".\nNel 2011 il direttore creativo di Rockstar Games, Dan Houser, conferm\u00f2 che una volta finito lo sviluppo di \"Max Payne 3\", i dipendenti di Rockstar Vancouver avrebbero potuto lavorare al seguito di \"Bully\".\nDan Houser ha dichiarato che non sa se iniziare a pensare a un seguito di \"Bully\" o fare ritornare Jimmy Hopkins in un futuro titolo della serie \"Grand Theft Auto\". Il protagonista \u00e8 comunque assente nel videogioco Rockstar \"Grand Theft Auto V\", pubblicato nel 2013.\nNel febbraio del 2019 girano voci riguardo al lavoro in corso della Rockstar Games su un possibile \"sequel\". La responsabile del casting, interpellata, non ha rilasciato dichiarazioni al riguardo."}
{"id": "1200250", "revid": "110157", "url": "https://it.wikipedia.org/wiki?curid=1200250", "title": "Torre del Candeliere", "text": "La Torre del Candeliere, conosciuta anche come \"Torre dell'Orologio\", \u00e8 un monumento musealizzato della citt\u00e0 di Massa Marittima, situato nel terziere di Citt\u00e0 Nuova. Dal 1985 \u00e8 possibile visitare la torre congiuntamente al Cassero Senese.\nStoria.\nLa torre fu fatta costruire nel 1228 sotto la podesteria del pisano Tedice Malabarba per inaugurare l'espansione della citt\u00e0 al di fuori della Citt\u00e0 Vecchia e del Borgo. Si legge infatti sulla torre la seguente iscrizione:\n\u00abOCTO BIS DECEM CURREBANT MCC&lt;br&gt;\nQUANDO TEDICI MALABARBE MASSE IUBENTI&lt;br&gt;\nPLACUIT INITIUM AULE DONARE PRESENTI&lt;br&gt;\nPRINCIPIUM NOVE URBIS, DECUSQUE FERENTI\u00bb\nLa funzione della fortificazione era quella di fungere innanzitutto da torre di avvistamento, ma figuratamente stava a simboleggiare la superiorit\u00e0 del Comune di Massa Marittima, che da poco aveva conquistato la libert\u00e0 dal dominio del vescovo-principe, innalzandosi per 28 metri di fronte al Castello di Monteregio, sede del vescovo. In un angolo della torre \u00e8 leggibile un'altra iscrizione: \u00abUBT.' FASELUS JUD. MELLO SAS...\u00bb sotto la quale sono scolpite due teste umane con un pesce, posizionato in alto, e con il collo di un'oca, posizionato in basso. I personaggi nominati (Umberto Faselo e Mellone di Sassetta) erano due magistrati di Massa al tempo della costruzione della torre, rispettivamente giudice e camerlengo, come si legge pi\u00f9 chiaramente in un atto del 15 ottobre 1228.\nNel 1335, dopo estenuanti lotte tra Massa e Siena, il comune maremmano dovette arrendersi ai Senesi, i quali, per dimostrare la loro autorit\u00e0, mozzarono la torre di un terzo della sua altezza e iniziarono a costruire la fortezza conosciuta come Cassero Senese, completata il 19 febbraio 1337 e collegata alla fortificazione massetana tramite un arco, o piuttosto un ponte viadotto ad una campata, di 21,79 metri di corda. Nel 1413 fu posta sulla sommit\u00e0 della torre una campana forgiata da Luca di Bandi da Cortona, dal peso di 400 kg con batacchio di 40 kg, mentre dal 1443 vi fu collocato il primo orologio della citt\u00e0. L'orologio fu successivamente sostituito grazie ad un dono del granduca Cosimo dei Medici (1563), e di nuovo nel 1610. La campana, invece, fu distrutta da un fulmine il 14 marzo 1760 e sostituita con un'altra fusa a Firenze, dal peso di 140 kg, che reca un'iscrizione dove si invoca la benedizione della Madonna, di san Cerbone e san Bernardino.\nLa torre nel 1985 \u00e8 stata musealizzata ed \u00e8 possibile per i visitatori salire fino all'ultimo piano della torre ed attraversare l'arco per raggiungere le fortificazioni del Cassero Senese. Dal 2004 \u00e8 inserita tra i musei della Rete museale provinciale \"Musei di Maremma\".\nStruttura.\nEsterno.\nLa torre a sezione quadrangolare presenta un basamento a scarpa con pareti rivestite in travertino. L'orologio \u00e8 posto a met\u00e0 altezza sul fianco della parete che guarda verso la piazza, mentre la cima della fortificazione \u00e8 caratterizzata da una stretta struttura a vela a sezione rettangolare che si innalza sullo stesso lato dell'orologio. Si accede alla torre attraverso una porta rialzata raggiungibile grazie ad una scala moderna che \u00e8 andata a sostituire la rampa originaria. \nInterno.\nIl \"piano terra\" della torre, che in realt\u00e0 \u00e8 rialzato e costituisce di fatto il primo piano superiore, accoglie all'interno la biglietteria ed la libreria. Una stretta scala si inerpica verso il secondo piano, dove un pannello illustra al visitatore la storia della torre e della fortezza dei Senesi, mentre altri tre spiegano tramite numerose immagini e didascalie la storia della Zecca massetana, quando dal 1317 al 1319 il Comune di Massa Marittima batteva moneta propria. Al terzo piano, invece, \u00e8 possibile vedere il complesso meccanismo dell'orologio, mentre una porta che d\u00e0 sull'esterno conduce all'ardito arco a campata che a sua volta permette di salire sulle fortificazioni del Cassero Senese.\nUn'ulteriore scalinata, inoltre, porta direttamente sulla cima della torre, dove \u00e8 possibile vedere da vicino la campana in ferro del 1760 e godere inoltre del panorama della citt\u00e0 dall'alto."}
{"id": "1200262", "revid": "486946", "url": "https://it.wikipedia.org/wiki?curid=1200262", "title": "Halloween 2", "text": ""}
{"id": "1200269", "revid": "125767632", "url": "https://it.wikipedia.org/wiki?curid=1200269", "title": "I mitici - Colpo gobbo a Milano", "text": "I mitici - Colpo gobbo a Milano \u00e8 un film commedia del 1994, diretto dal regista Carlo Vanzina.\nTrama.\nA Roma, a causa di una rapina, viene arrestato Giulio, che riceve in carcere la visita del fratello Fabio a cui spiega che il denaro rubato gli serviva per finanziare un colpo pi\u00f9 importante in una gioielleria di Milano proponendogli di compierlo al suo posto. Fabio non sembra essere interessato, ma quando il suo datore di lavoro \u00e8 costretto a licenziarlo per via della crisi, torna da Giulio per farsi spiegare i dettagli del colpo e assieme all'ex collega Enzo parte per Milano.\nA Milano, Enzo e Fabio si sistemano alla pensione \"Roma\", contattano un dipendente della ditta che ha installato la cassaforte in gioielleria, che \u00e8 disposto a cedere il sistema di apertura secondario, previsto in caso di smarrimento della combinazione. I due studiano quindi i sistemi d'allarme della gioielleria, trovano un modo per controllare la gioielleria grazie a Deborah che, spacciandosi per la fidanzata del rampollo di casa Visconti, ottiene l'attenzione del direttore.\nLa proprietaria della pensione presenta loro Tonino, ex dipendente di una ditta che curava la manutenzione delle fogne, che \u00e8 in grado di aiutarli a entrare nella gioielleria. Durante il sopralluogo scoprono che c'\u00e8 una banda concorrente che sta studiando il colpo. Enzo decide quindi di lasciare il gruppo e tornare a Roma, ma Fabio e Deborah decidono di non mollare e, dopo aver trovato il covo della banda rivale, scoprono che quest'ultima ha eluso il pavimento sensibile della gioielleria servendosi di un trapezista per raggiungere la cassaforte.\nAnche Enzo ha avuto l'idea di usare un trapezista e torna a Milano per assoldare Igor, mentre la banda concorrente viene arrestata a causa di una soffiata. Per avere la chiave della gioielleria, Deborah cerca in tutti i modi di sedurre il direttore ma, scoprendo la sua omosessualit\u00e0, toccher\u00e0 a Fabio adescare l'uomo in un locale gay, il \"Marilyn\".\nAvendo finalmente la chiave, il furto pu\u00f2 essere effettuato e per coprire i rumori degli scavi intervengono in aiuto anche i genitori di Igor. A causa di vari imprevisti, il furto comunque fallisce, costringendo i tre a fuggire per le fogne e a nascondersi nelle cantine del palazzo di fronte. Il vicino di casa agli arresti domiciliari, sentendo le sirene della Polizia e temendo di dover tornare in carcere, decide di buttare tutti i soldi, nascosti in casa, delle tangenti per le quali era stato inquisito e la banda recupera i soldi che, come per magia, piovono loro addosso.\nProduzione.\nIl film \u00e8 stato prodotto dalla Video 80 e dalla Dean Film.\nDistribuzione.\nIl film \u00e8 stato distribuito dalla Warner Bros. Italia il 18 febbraio 1994.\nAccoglienza.\nIl film non \u00e8 stato accolto molto positivamente dalla critica, ma neanche negativamente. Su IMDb ottiene un punteggio di 5.4/10, su MYmovies 3.19/5, su FilmTV 5.4/10, e su Comingsoon 2.7/5."}
{"id": "1200271", "revid": "599013", "url": "https://it.wikipedia.org/wiki?curid=1200271", "title": "Chuck Aleksinas", "text": "Carriera.\nDopo aver frequentato la Wamogo High School nella natia Litchfield (Connecticut), ed in seguito il college alla University of Kentucky prima di trasferirsi alla University of Connecticut, \u00e8 stato scelto nel draft NBA 1982 al quarto giro con il numero 7 dai Chicago Bulls, con i quali peraltro non ha mai giocato. Nella NBA ha giocato una sola stagione con 5,1 punti di media."}
{"id": "1200272", "revid": "80339", "url": "https://it.wikipedia.org/wiki?curid=1200272", "title": "Oblast' di Tjumen", "text": ""}
{"id": "1200282", "revid": "767487", "url": "https://it.wikipedia.org/wiki?curid=1200282", "title": "Le finte bionde", "text": "Le finte bionde \u00e8 un film italiano del 1989 diretto da Carlo Vanzina, tratto dall'omonimo libro di Enrico Vanzina edito da Mondadori.\nTrama.\nNel mondo benestante della Roma di fine anni ottanta, Graziella, padrona di una lussuosa boutique e moglie di Luigi, un affermato professionista, si sente emarginata per il colore dei capelli bruno, decidendo cos\u00ec di farsi bionda. Dilagano infatti ovunque le bionde, anzi, soprattutto, le \"finte bionde\", arrampicatrici sociali e donne senza scrupoli, spesso molto cafone che per\u00f2 si atteggiano come signore raffinate.\nDistribuzione.\nIl film \u00e8 stato distribuito nel circuito cinematografico italiano a partire dal 10 marzo 1989.\nCritica.\n\u00ab[Il film] intercettava l'onda del qualunquismo e il culto dell'ego con bella lungimiranza sul ventennio berlusconiano. E per questo forse non fu un successo al botteghino\u00bb (Paolo Mereghetti)."}
{"id": "1200287", "revid": "1543377", "url": "https://it.wikipedia.org/wiki?curid=1200287", "title": "Musei Vaticani", "text": "I Musei Vaticani sono il museo nazionale della Citt\u00e0 del Vaticano, in Roma. Fondati da papa Giulio II nel XVI secolo, occupano gran parte del vasto cortile del Belvedere e sono una delle raccolte d'arte pi\u00f9 grandi del mondo, dal momento che espongono l'enorme collezione di opere d'arte accumulata nei secoli dai papi: la Cappella Sistina e gli appartamenti papali affrescati da Michelangelo e Raffaello sono parte delle opere che i visitatori possono ammirare nel loro percorso. Bench\u00e9 i musei si trovino interamente in territorio vaticano, il loro ingresso si trova in territorio italiano, in viale Vaticano 6 a Roma.\nIl museo ha un'affluenza media annua di circa sei milioni e mezzo di visitatori da tutto il mondo (pi\u00f9 di nel 2018).\nDal 1\u00ba gennaio 2017 il direttore del complesso \u00e8 Barbara Jatta, prima donna ad assumere tale incarico.\nStoria.\nI Musei Vaticani furono fondati da papa Giulio II nel 1506 e aperti al pubblico nel 1771 per volere di papa Clemente XIV. La scultura che gett\u00f2 le basi per la costruzione del museo fu il cosiddetto Gruppo del Laocoonte: essa raffigura Laocoonte, il sacerdote che secondo la mitologia greca tent\u00f2 di convincere i Troiani a non accettare il cavallo di legno che i Greci sembravano aver donato loro. La statua fu trovata il 14 gennaio 1506 in un vigneto nei pressi della basilica di Santa Maria Maggiore a Roma. Papa Giulio II mand\u00f2 Giuliano da Sangallo e Michelangelo Buonarroti, che lavoravano al Vaticano, ad esaminare la scoperta, e su loro consiglio acquist\u00f2 subito la scultura dal proprietario della vigna. Un mese dopo l'opera, che rappresenta Laocoonte e i suoi figli stretti tra le spire di un serpente marino, fu esposta al pubblico in Vaticano.\nUn clamoroso caso si ebbe nel maggio del 1938, quando Adolf Hitler, capo della Germania nazista, arriv\u00f2 a Roma, ospite del re Vittorio Emanuele III e di Benito Mussolini. Papa Pio XI non lo volle ricevere, e per evitare ci\u00f2 si trasfer\u00ec eccezionalmente, per qualche giorno, nella villa di Castel Gandolfo. Inoltre, caso senza precedenti, stabil\u00ec che il museo e la basilica fossero chiusi a ogni visitatore durante il breve periodo della visita del F\u00fchrer. In tal modo il capo tedesco non sarebbe potuto entrare in territorio vaticano nemmeno accedendo ai Musei.\nApertura del museo.\nAll'inizio dell'anno santo del 2000 \u00e8 stata approntato un nuovo ingresso ai Musei, ricavato nelle mura vaticane, subito a sinistra - muro disposto a 90 gradi - del vecchio ingresso, risalente al 1932. Un passaggio \u00e8 stato destinato all'ingresso, e l'altro all'uscita dei visitatori. Un apposito articolo del Trattato del 1929 stabilisce che la Santa Sede non pu\u00f2 alienare i beni contenuti nei musei, pu\u00f2 regolare le date e gli orari d'ingresso ma \u00e8 tenuta a consentire la visita ai turisti e agli studiosi; si tratta quindi di una sorta di servit\u00f9 internazionale.\nI musei sono chiusi in alcune date festive (1\u00ba gennaio, 6 gennaio, 11 febbraio, 19 marzo, Pasqua e Luned\u00ec dell'Angelo, 1\u00ba maggio, 29 giugno, 15 agosto, 1\u00ba novembre, 8 dicembre, 25 dicembre, 26 dicembre). I Musei sono chiusi la domenica, a eccezione dell'ultima domenica del mese (purch\u00e9 non coincida con le precedenti festivit\u00e0). Nell'ottobre del 2006 i musei hanno celebrato il proprio cinquecentesimo anniversario aprendo permanentemente al pubblico gli scavi archeologici di una necropoli che si trovano sul Colle Vaticano.\nDescrizione.\nI Musei Vaticani, giustamente chiamati al plurale, sono in realt\u00e0 un insieme di musei e collezioni. Attualmente comprendono: i Musei e gli ambienti visitabili dei palazzi Vaticani.\nMostre.\nIn occasione dell'Anno internazionale dell'astronomia (2009), si tenne una mostra che intendeva illustrare il percorso evolutivo dell'Astronomia negli ultimi secoli attraverso la selezione di strumenti (dall'epoca pre-galileiana fino ai giorni nostri), volumi e documenti.\nVisitatori.\nNell\u2019anno Giubilare 1925, i visitatori furono 400.000; nell\u2019anno giubilare straordinario 1933/34 furono 425.000; nell\u2019anno giubilare 1950 1.100.000 con punte di 12.000 persone al giorno. Anche il numero dei visitatori nei periodi ordinari and\u00f2 crescendo progressivamente; dai 310.000 del 1951 si era giunti ai 600.000 del 1957 fino ai 2.000.000 annui nel 1980, con punte di oltre 18.500 presenze giornaliere. Nel 1994, anno del termine del restauro della Cappella Sistina, i visitatori si attestavano sui 2,5 milioni. Nel 2000, anno del Grande Giubileo, hanno raggiunto i 3 milioni, nel 2007 i 4 milioni, nel 2011 i 5 milioni e nel 2015 i 6 milioni. \nI Musei sono aperti dalle 9 alle 16 (chiusura delle sale alle ore 18) dal luned\u00ec al sabato; la domenica i Musei, come durante tutte le altre festivit\u00e0 dello Stato Citt\u00e0 del Vaticano, sono chiusi, eccetto l'ultima domenica del mese quando sono aperti dalle 9 alle 14 con ingresso gratuito."}
{"id": "1200288", "revid": "119864253", "url": "https://it.wikipedia.org/wiki?curid=1200288", "title": "National Invitation Tournament", "text": "Il Nation Invitation Tournament, anche noto come NIT \u00e8 il pi\u00f9 antico torneo di pallacanestro statunitense a livello di \"college\". Nato da un'idea di un giornalista di New York, si disput\u00f2 la prima volta nel 1938, un anno prima della nascita del Torneo NCAA.\nAll'epoca il NIT era il torneo pi\u00f9 prestigioso, ma con il passare degli anni ha perso di importanza, ed ormai da qualche decennio \u00e8 la competizione di consolazione per le squadre non invitate al Torneo NCAA. \nIl torneo si svolge con partite secche ad eliminazione diretta durante il mese di marzo, i primi turni si svolgono nei campus, gioca in casa la squadra con la testa di serie pi\u00f9 alta. Mentre le Final Four vengono ogni anno ospitate dal Madison Square Garden di New York.\nEsiste anche un torneo chiamato Preseason NIT che si svolge ad inizio stagione con un gruppo di squadre invitato dagli organizzatori."}
{"id": "1200289", "revid": "834", "url": "https://it.wikipedia.org/wiki?curid=1200289", "title": "N.I.T.", "text": ""}
{"id": "1200293", "revid": "247222", "url": "https://it.wikipedia.org/wiki?curid=1200293", "title": "Renaissance (gruppo musicale)", "text": "I Renaissance sono un gruppo inglese attivo a partire dalla fine degli anni sessanta. Venuto fuori dalle ceneri degli Yardbirds, il gruppo ha condotto, lungo gli anni settanta, una carriera ricca di successi, impostata sulla sovrapposizione ad un \"sound\" folk rock di citazioni, allusioni e rielaborazioni di materiale preso dal repertorio della musica classica occidentale: i maggiori compositori citati sono innanzitutto Bach, Chopin, Albinoni, Debussy, Rachmaninoff, Rimsky-Korsakov, Prokofiev, Ravel. Gli album dei Renaissance, in particolare \"Ashes Are Burning\", sono stati spesso mandati in onda dalle radio americane interessate al progressive rock (WNEW-FM, WHFS-FM e WVBR).\nStoria: gli anni settanta.\nI Renaissance di Relf e McCarty.\nDopo lo smembramento degli Yardbirds, storico gruppo degli anni sessanta, alcuni suoi membri decidono, nel 1969, di formare un nuovo gruppo che, con una musica pi\u00f9 melodica e sperimentale, costituisca una sorta di reazione al R&amp;B suonato lungo il decennio passato. Inizialmente, Keith Relf e Jim McCarty formano i Together, gruppo acustico responsabile del singolo \"Henry's Coming\"/\"Love Mum and Dad\" per la Columbia. Dai Together vengono fuori i Renaissance. A dirigere l'operazione sono Paul Samwell-Smith, Relf e McCarty (rispettivamente bassista, cantante e batterista degli Yardbirds). Nello specifico, la sperimentazione doveva insistere soprattutto su una miscela di rock, folk e classica. Il nuovo quintetto \u00e8 composto da Relf alla chitarra e al canto e da McCarty alla batteria, oltre che dal bassista Louis Cennamo, dal pianista John Hawken, e dalla sorella di Relf, Jane, come voce aggiunta. La formazione pubblica un primo album per l'etichetta inglese Island e un secondo per l'americana Elektra, il primo dei quali \u00e8 prodotto da Samwell-Smith (che, in futuro, diventer\u00e0 un affermato produttore). Un tour americano riscuote un certo successo, ma il gruppo non riesce a produrre un \"hit\", tanto che il secondo album (\"Illusion\", del 1971) viene inizialmente pubblicato solo in Germania. \"Illusion\" \u00e8 un album composito, nel senso che ci sono almeno tre formazioni interne che vi operano, prossime all'implosione. La pi\u00f9 strutturata di queste composizioni interne \u00e8 quella formata da Jane Relf e da Hawken. In quest'album, peraltro, appaiono i primi contributi di Betty Thatcher (che scrive i testi) e di Michael Dunford (che compone un pezzo, \"Mr. Pine\", un bridge del quale verr\u00e0 ripreso e sviluppato nel pezzo \"Running Hard\", da \"Turn of the Cards\"). Il quintetto si dissolve in breve, lasciando McCarty a cercare nuovi componenti, ma \u00e8 poi lo stesso McCarty ad abbandonare.\nIl \"line-up\" classico.\nFatto pressoch\u00e9 unico nella storia del rock, il gruppo si ricostituisce con un \"line-up\" completamente ristrutturato, risultando quasi nulli i collegamenti con la precedente formazione: due soli pezzi dell'album \"Prologue\" sono scritti da McCarty; importante elemento di transizione \u00e8 Dunford: amico di vecchia data del pianista Hawken (erano insieme nella formazione di \"british pop\" The Nashville Teens, attiva negli anni sessanta), viene da lui invitato ad assistere ad alcune \"session\" della versione seminale dei Renaissance, accompagnato dal cantante Terry Crow. Per qualche tempo, la formazione \u00e8 composta da Dunford, Hawken, Jane Relf, il batterista Terry Slade e il bassista Neil Korner. In seguito, a Hawken \u00e8 offerta la possibilit\u00e0 di unirsi agli Strawbs e abbandona. Il gruppo vede un periodo di rimestamenti e di instabilit\u00e0. Attraverso annunci, si mette alla ricerca di una cantante e di un tastierista. Nel frattempo, Keith Relf e Cennamo proseguiranno insieme verso uno stile pi\u00f9 \"hard\", fondando gli Armageddon, super-gruppo che dura poco, a motivo della sfortunata morte di Relf, ucciso da un corto circuito occorso alla propria chitarra. Successivamente alla morte di Relf, gli altri componenti dei primi Renaissance cercheranno di riprendere il discorso interrotto fondando gli Illusion.\nGradualmente, la situazione dei nuovi Renaissance finisce per assestarsi: a condurre il nuovo corso ci sono Dunford alla chitarra folk, John Tout al pianoforte, Jon Camp al basso e al canto, Terence Sullivan alla batteria (che sostituisce Slade). A un certo momento, Rob Hendry sostituisce Dunford nel ruolo di chitarrista, mentre a quest'ultimo - altro caso alquanto curioso - \u00e8 affidato il ruolo esclusivo di compositore e arrangiatore (in quest'ultimo caso con Tout). Dunford suona, quindi, le sue canzoni durante le prove e al gruppo \u00e8 affidata l'esecuzione e la rielaborazione. I testi vengono affidati alla poetessa Betty Thatcher (che aveva gi\u00e0 collaborato con McCarty): la poetessa, originaria della Cornovaglia, riceveva l\u00ec per posta la musica di Dunford e da l\u00ec spediva a Londra i testi che scriveva per la band. Quanto a Annie Haslam, a motivo degli studi da lei condotti alla Scuola d'Arte in Cornovaglia, diviene amica della Thatcher e, attraverso lei, viene a sapere che i Renaissance sono a caccia di una nuova cantante. Ha, in precedenza, lavorato nel campo della moda e, successivamente, come cantante nel West End. La sua strabiliante tecnica vocale incontra decisamente i gusti del gruppo: la Haslam sar\u00e0 responsabile del \"vocalese\", un peculiare canto senza parole che, a suo dire, le \u00e8 stato ispirato da Howard Werth, cantante e chitarrista degli Audience, che i Renaissance avevano avuto modo di incontrare sul palco.\nQuesta formazione pubblica \"Prologue\" nel 1972. Il disco (prodotto da Miles Copeland e dal gruppo) avvia un discorso che si manterr\u00e0 intatto almeno fino a \"Scheherazade and Other Stories\" (del 1975). Sono presenti riferimenti espliciti alla musica classica (Bach nella \"title-track\", il cui \"sound\", peraltro, \u00e8 indiscutibilmente sensibile al beat degli anni sessanta e Rachmaninoff in \"Kiev\"). Un prodotto atipico (almeno per la produzione successiva del gruppo) \u00e8 \"Rajah Khan\", una \"suite\" di circa undici minuti che vede la collaborazione di Francis Monkman (dei Curved Air) al sintetizzatore (VCS3) e di un non meglio identificato musicista indiano alle tabla (il titolo viene dal nome del cane di Danny McCulloch, bassista proveniente dai New Animals che aveva preceduto Camp nel gruppo). Riuscite risultano anche le altre composizioni del disco, come l'esistenziale \"Spare Some Love\" e le delicate \"Sounds of the Sea\" (in cui vengono sovraincisi suoni di onde del mare e - a detta della Haslam - persino i passi di un uomo sulla spiaggia) e \"Bound for Infinity\".\nQuando il gruppo decide di espellere la chitarra elettrica dalla propria musica, Hendry viene, infine, sostituito da Dunford. Con l'aiuto dell'arrangiatore d'archi Richard Hewson, questo classico \"line-up\" pubblica il successivo \"Ashes Are Burning\" (1973) (registrato a Wembley e prodotto da Dick Plant e dal gruppo). Due pezzi dell'album (\"Can You Understand\" e \"Carpet of the Sun\") vedono la partecipazione di un'orchestra di 22 membri. Alla \"title-track\" partecipa invece Andy Powell (membro fondatore dei Wishbone Ash) con la sua chitarra elettrica. Per l'ultima volta, il gruppo utilizza materiale di McCarty (si tratta della notevole \"On the Frontier\"). Il disco rappresenta certamente un notevole passo in avanti rispetto a \"Prologue\": l'insieme \u00e8 pi\u00f9 omogeneo, la scrittura pi\u00f9 ambiziosa e l'esecuzione pi\u00f9 matura.\nIl disco successivo \u00e8 \"Turn of the Cards\". La formula \u00e8 simile a quella del precedente, anche se i riferimenti \"folk\" sono leggermente attenuati. Il \"sound\", nel complesso, \u00e8 pi\u00f9 potente, con la batteria e il basso missati in modo da essere esaltati e contrappuntati dagli arrangiamenti orchestrali di Jimmy Horowitz, pi\u00f9 prominenti di quelli di Hewson. Pezzo d'apertura \u00e8 \"Running Hard\" che, in 9 minuti circa, propone temi variegatissimi, impegnative costruzioni vocali e un arrangiamento che mostra un compendio esaustivo del repertorio della band. Due canzoni brevi (la malinconica \"I Think of You\" e la drammatica \"Cold is Being\") sono attorniate da pezzi pi\u00f9 lunghi, tra cui spiccano l'aggressiva ed esasperata \"Things I Don't Understand\" e l'articolata \"Mother Russia\", pezzo in cui culmina l'amore del gruppo per la Russia, in questo caso fotografata attraverso gli occhi del Sol\u017eenicyn di \"Una giornata di Ivan Denisovi\u010d\", nel contesto della repressione culturale.\n\"Scheherazade and Other Stories\" \u00e8 certamente uno dei progetti pi\u00f9 ambiziosi del gruppo. L'intera seconda facciata \u00e8 occupata da \"Song of Scheherazade\", una \"suite\" di 24 minuti, che contrariamente a un'opinione diffusa, non \u00e8 basata sulla \"Scheherazade\" di Nikolai Rimskij-Korsakov anche se contiene un breve motivo ricorrente che fa riferimento a quell'opera.\nLa seconda met\u00e0 degli anni settanta.\n\u00c8 nel 1978 che i Renaissance registrano uno dei loro maggiori \"hit\" di sempre, \"Northern Lights\", tratto dall'album \"A Song for All Seasons\", ma la vita della band \u00e8 agitata dalla cattiva accoglienza che riceve dal pubblico l'album successivo, \"Azure d'Or\", del 1979, soprattutto a motivo di un uso smodato del sintetizzatore, un cammino che, prima o poi, hanno intrapreso molte band \"progressive\". Camp si fa carico della maggior parte delle composizioni, mentre Tout e Sullivan si fanno da parte e abbandonano il gruppo.\nGli ultimi anni.\nLa Haslam, Dunford e Camp pubblicano un paio di album negli anni ottanta (tra cui \"Camera Camera\", particolarmente apprezzato dalla critica) e finiscono per sciogliere il gruppo.\nGli album dei Renaissance non vengono stampati in CD per lungo tempo: disponibili risultano solo alcune compilation, stampate negli anni novanta. Sempre negli anni novanta, gran parte del catalogo Renaissance vede la luce in CD.\nAlla fine degli anni novanta, tanto la Haslam che Dunford mettono su band distinte con il nome Renaissance.\nLa band torna in vita nel 2000, per registrare \"Tuscany\", esibirsi ad un concerto all'Astoria di Londra e imbarcarsi in un breve tour in Giappone. La Haslam annuncia immediatamente dopo che la \"reunion\" non avr\u00e0 seguito. Terry Sullivan, pi\u00f9 in l\u00e0, incide un album in stile Renaissance, con testi di Betty Thatcher e l'apporto delle tastiere di Tout.\nNel 2005, la Haslam annuncia che i Renaissance non si riuniranno mai pi\u00f9.\nIl 21 novembre 2012 viene resa nota, tramite il sito ufficiale del gruppo, la notizia della morte di Michael Dunford causata da un'emorragia cerebrale. Successivamente, il 14 febbraio 2013 viene selezionato per la band un nuovo chitarrista di nome Ryche Chlanda, in vista del tour iniziato ad aprile dello stesso anno.\nIl primo maggio 2015 il tastierista John Tout muore a Londra, presso il Royal Free Hospital dov'era in cura per complicazioni polmonari di una lunga malattia.\nDiscografia.\nMichael Dunford's Renaissance.\nAnnie Haslam's Renaissance"}
{"id": "1200294", "revid": "767487", "url": "https://it.wikipedia.org/wiki?curid=1200294", "title": "Squillo (film 1996)", "text": "Squillo \u00e8 un film del 1996, diretto dal regista Carlo Vanzina.\nTrama.\nMaria, una ragazza polacca, arriva a Milano a trovare la sorella Eva, che vive in un lussuoso appartamento e giustifica la sua ricchezza dichiarando di lavorare come interprete. Ma la verit\u00e0 \u00e8 ben diversa: la misteriosa scomparsa di Eva fa capire a Maria che la sorella in realt\u00e0 lavorasse come squillo d'alto bordo. Con l'aiuto d'un giovane ispettore di polizia, Maria indaga per smascherare l'assassino di Eva, rispondendo alle chiamate al cellulare della sorella e incontrandone i clienti."}
{"id": "1200298", "revid": "22475", "url": "https://it.wikipedia.org/wiki?curid=1200298", "title": "Rocca di Castell'Ottieri", "text": "La rocca di Castell'Ottieri \u00e8 un castello nel paese di Castell'Ottieri, nel comune di Sorano.\nStoria.\nIl complesso fortificato fu costruito nel corso del Quattrocento dalla famiglia degli Ottieri, che ne fecero la sede della loro contea dal 1381 al 1616.\nLa rocca venne costruita attorno alla preesistente torre innalzata nel corso del XII secolo dagli Aldobrandeschi, che costituiva parte della loro fortificazione; il nuovo complesso fu il centro del potere della contea di Castell'Ottieri fino al 1616, anno in cui il suo territorio entr\u00f2 a far parte del Granducato di Toscana.\nTuttavia, i Medici trascurarono molto sia la rocca che il borgo di Castell'Ottieri, determinando l'inizio di un lunghissimo periodo di declino che ha avuto termine soltanto con i restauri effettuati durante il secolo scorso.\nDescrizione.\nLa rocca si sviluppa su tre lati, a difesa dell'accesso obbligato al borgo attraverso la porta ad arco tondo ribassato collocata lungo le mura che si dipartono a fianco del complesso.\nLa fortificazione si articola attorno alla torre medievale a sezione quadrangolare, e comprende anche il caratteristico torrione a sezione circolare con basamento a scarpa in pietra, la cui cordonatura prosegue anche verso le restanti parti del complesso.\nLe pareti esterne dell'intera fortezza sono interamente rivestite in filaretto di tufo, come gran parte dei palazzi e dei castelli situati in questo territorio. Sulla parete addossata sulla sinistra della torre circolare sono collocati tre stemmi gentilizi in travertino. Inoltre, lungo le pareti si aprono alcune finestre di forma quadrilatera, che si dispongono su tre livelli lungo la torre circolare.\nLa parte alta del fortilizio presenta ancora oggi i segni del degrado e dell'abbandono dei secoli scorsi, anche se gli ultimi restauri hanno permesso di riportare alle antiche sembianze l'intero complesso."}
{"id": "1200299", "revid": "726373", "url": "https://it.wikipedia.org/wiki?curid=1200299", "title": "L'estate della paura", "text": "L'estate della paura \u00e8 un romanzo horror pubblicato nel 1991 dallo scrittore statunitense Dan Simmons col titolo originale di \"Summer of Night\".\nL'opera ha vinto il Premio Locus nel 1992 nella categoria Premio Locus per il miglior romanzo dell'orrore e dark fantasy.\nAlcuni anni dopo, nel 2002, l'autore ha ripreso il protagonista, Dale Stewart, divenuto adulto, in un'altra avventura horror dal titolo \"L'inverno della paura\" (\"A Winter Haunting\").\nTrama.\nI ragazzini Mike, Jim, Kevin, Duane e Dale, quest'ultimo con l'inseparabile fratellino Lawrence a seguito, trascorrono con l'allegria e la spensieratezza tipiche dei loro dodici anni le giornate di vacanza ad Elm Heaven, una cittadina rurale bagnata del fiume Spoon River, nei pressi di Peoria (Illinois).\nL'anno scolastico \u00e8 terminato da poco, ma l'estate del 1960 inizia per loro nel peggiore dei modi. Uno dei compagni di classe \u00e8 sparito in circostanze misteriose. Questo triste incidente non \u00e8 che il primo di una serie di avvenimenti sempre pi\u00f9 spaventosi, di cui i ragazzi sono involontari testimoni. L'epicentro di questi fenomeni paurosi e inspiegabili che turbano le notti di Elm Heaven sembra essere l'antico edificio scolastico della citt\u00e0, che i ragazzi hanno da poco finito di frequentare.\nDuane, nonostante aiuti il padre nel duro lavoro dei campi, \u00e8 il ragazzo pi\u00f9 intelligente e colto del gruppo. Proprio la sua precoce perspicacia lo stimola ad indagare sui misteri celati nelle oscure architetture della scuola, ora consultando antichi libri, ora interrogando gli anziani del paese. Duane scopre cos\u00ec che all'inizio del '900 un'abbiente famiglia locale aveva acquistato e fatto trasportare dall'Europa un cimelio di origine medievale, la \"campana dei Borgia\", oggetto leggendario dotato di virt\u00f9 esoteriche, che poi era stato collocato nella cella campanaria della scuola. Negli anni la bronzea campana era stata ritenuta responsabile di malefiche influenze sulla citt\u00e0 e di inspiegabili morti, soprattutto di bambini. Col passare del tempo l'oggetto \u00e8 rimasto nascosto e dimenticato nella scuola, al punto che in paese si era diffusa la convinzione che la sua esistenza fosse solo il frutto di una fantasiosa diceria locale.\nDuane \u00e8 convinto che il maleficio della Campana abbia ripreso ad espandersi sul paese, e vorrebbe metterne al corrente gli amici, ma un'orda di orribili creature demoniache, scaturite dal sottosuolo lo aggrediscono durante la notte e lo straziano. Sconvolti dalla tragica fine del loro amico, gli altri ragazzi non vogliono credere alla versione ufficiale, che parla di un incidente durante il lavoro nei campi. Guidati da propositi di vendetta, Dale e gli altri ragazzi trovano gli appunti dell'amico e capiscono quale terrificante minaccia incomba anche sulle loro vite.\nPur terrorizzati dalle mostruose apparizioni notturne che li hanno presi di mira, i ragazzi non si danno per vinti. Senza poter confidare sull'aiuto degli adulti, troppo increduli per accettare l'irrazionale spiegazione degli eventi, i ragazzi si muniscono di armi di fortuna ed iniziano una drammatica guerra contro il male che impregna l'antico cimelio e la scuola dov'e custodito e nascosto. Lo scontro finale con le entit\u00e0 maligne porter\u00e0 i ragazzi a mettere a dura prova le risorse di cui dispongono. Coraggio e intelligenza da soli non basteranno. Solo l'unione delle capacit\u00e0 di ciascuno, cementate dal forte senso di amicizia che li lega, permetter\u00e0 loro di sopravvivere al drammatico confronto finale con i loro oscuri nemici."}
{"id": "1200302", "revid": "287204", "url": "https://it.wikipedia.org/wiki?curid=1200302", "title": "Valur Reykjavik", "text": ""}
{"id": "1200303", "revid": "46291", "url": "https://it.wikipedia.org/wiki?curid=1200303", "title": "Vitis californica", "text": "Vitis californica \u00e8 una pianta appartenente alla famiglia Vitaceae originaria della California e dell'Oregon.\nL'uva selvatica californiana cresce lungo torrenti e fiumi e prospera in zone umide; tuttavia, come la maggior parte delle altre piante autoctone della California, pu\u00f2 sopportare periodi di aridit\u00e0 ambientale.\nDescrizione.\n\"Vitis californica\" \u00e8 una vite a foglie caduche che pu\u00f2 raggiungere una lunghezza di oltre 10 m.\nSi arrampica su altre piante o \u00e8 coprente sul terreno.\nIn autunno le foglie assumono molte sfumature di colore, arancio e giallo.\nI grappoli sono di piccole dimensioni, gli acini sono molto piccoli con polpa commestibile, ma spesso acida; gli acini di colore viola hanno maturazione tardo estiva, autunnale.\nL\u2019uva pu\u00f2 essere trasformata in gelatina o succo eccellente. Le uve forniscono un'importante fonte di cibo per una variet\u00e0 di animali selvatici, in particolare per gli uccelli, e il fogliame della pianta fornisce una copertura spessa e protettiva.\nLe viti sono comuni lungo le rive del fiume Sacramento.\nColtivazione.\nL'uva \u00e8 selvatica, forte e resistente; \u00e8 una delle specie di \"Vitis\" usate come portainnesto resistente alle malattie radicali.\nIn alcune aree in cui la pianta non \u00e8 originaria ha la capacit\u00e0 di diventare invasiva.\n\"V. californica\" \u00e8 coltivata come pianta ornamentale. L'interessante forma e colore delle foglie e le rigogliose ramificazioni rampicanti rendono questa specie una pianta decorativa da giardino. \nIn California, ed in regioni aride, \u00e8 adatta alla coltivazione senza cure, per la sua resistenza ed il vigore in condizioni di aridit\u00e0.\nLa maggiore produzione di derivati (succhi e vino) dalla \"Vitis californica\" si ha appunto in California."}
{"id": "1200307", "revid": "174925", "url": "https://it.wikipedia.org/wiki?curid=1200307", "title": "Roswitha", "text": ""}
{"id": "1200308", "revid": "1543377", "url": "https://it.wikipedia.org/wiki?curid=1200308", "title": "Sandalo", "text": "Il sandalo \u00e8 una calzatura aperta. Lascia il piede in gran parte scoperto e permette quindi un eccellente ricambio d'aria evitando la sudorazione dei piedi. Il sandalo viene considerata una scarpa aperta, anche se solo sulla punta o sul tallone.\nStruttura.\nI sandali sono formati da una suola e da lacci o strisce che servono a tenerli fermi intorno al piede. La suola pu\u00f2 essere di diversi materiali: cuoio, gomma, fibre intrecciate come paglia o rafia, materie plastiche. I lacci sono pezzi sagomati o strisce di tessuto, pelle, fibre, gomma o plastica; avvolgono la parte superiore del piede e quella posteriore della caviglia. I sandali infradito vengono tenuti fermi da un laccio che passa tra l'alluce e il secondo dito del piede e che si divide, andando a riattaccarsi alla suola ai suoi lati, formando una sorta di Y.\nLa chiusura si pu\u00f2 ottenere con l'annodatura dei lacci o con mezzi pi\u00f9 tecnologici come velcro, fibbie, bottoni e automatici.\nI sandali femminili possono essere dotati di tacco e plateau anche molto alti, con colori appariscenti e decorazioni applicate; da calzatura pratica diventano accessori di moda.\nCalzatura economica e di facile costruzione, i sandali sono molto diffusi nel terzo mondo, nei paesi di clima caldo o nei periodi caldi.\nIn alcuni paesi, per esempio in Per\u00f9, i sandali sono costruiti con i copertoni usati di auto; alla suola tagliata dal copertone si uniscono con chiodini quattro strisce intrecciate per la tomaia e una posteriore per fermarli alla caviglia. Quelli femminili vengono ornati con dischetti di plastica colorata fermati da un rivetto. Le incisioni praticate sotto la suola e il materiale indistruttibile ne fanno un ottimo strumento per arrampicarsi sulle Ande.\nVarianti.\nTra i molti tipi di sandali ci sono:\nCodice della strada.\nNel codice della strada precedente a quello in vigore dal 1992 era proibita la guida con calzature non allacciate dietro la caviglia; era vietata la guida con le ciabatte ma non la guida con i sandali. Tale divieto oggi non esiste, rimanendo per\u00f2 l'obbligo di porsi in condizioni di sicurezza prima di mettersi alla guida."}
{"id": "1200310", "revid": "287204", "url": "https://it.wikipedia.org/wiki?curid=1200310", "title": "Jean-Fran\u00e7ois Marmontel", "text": "Biografia.\nNacque da una famiglia di modesta condizione: dopo aver imparato a leggere e a scrivere da un religioso della cittadina, and\u00f2 a studiare dai Gesuiti di Mauriac, nell'Auvergne. Fu messo a lavorare dal padre presso un ricco commerciante di Clermont, ma prefer\u00ec frequentare un corso privato di filosofia che si pagava dando ripetizioni ai ragazzi.\nOrdinato sacerdote a Limoges, and\u00f2 a Tolosa con l'idea di farsi gesuita ma, rimasto orfano di padre, dovette prendersi cura della famiglia, sicch\u00e9, nel 1741, riusc\u00ec a entrare, malgrado avesse solo diciotto anni, nel seminario dei Bernardini di Tolosa come insegnante di filosofia, incarico che svolse peraltro con notevole successo, inviando alla madre buona parte del suo stipendio.\nAppassionato di poesia, invi\u00f2 nel 1743, all'Acad\u00e9mie des Jeux floraux, un'ode sull'invenzione della polvere da sparo, che non fu pubblicata: del fatto, egli si lament\u00f2 in una lettera indirizzata a Voltaire, che gli rispose: ebbe cos\u00ec inizio un'amicizia coll'illustre intellettuale che sarebbe durata tutta la vita.\nAvr\u00e0 tuttavia successo pochi anni dopo: quella stessa Accademia gli concede tre premi nel 1745. Lasciato l'abito ecclesiastico, accoglie l'invito di Voltaire di venire a Parigi; durante il viaggio ha il tempo di ricevere un premio dall'Accademia di Montauban, e di tradurre il \"Ricciolo rapito\" di Alexander Pope e, a Parigi, ottiene nel 1746 il premio di poesia dell'Acad\u00e9mie fran\u00e7aise per \"La gloire de Louis XIV perp\u00e9tu\u00e9e dans le roi son successeur\", e nel 1747, per \"La cl\u00e9mence de Louis XIV est une des vertus de son auguste successeur\".\nOttiene lavoro come precettore e continua a scrivere, cimentandosi questa volta con l'impagnativa prova della tragedia: il 5 febbraio 1748 viene rappresentata \"Denys le Tyran\", dedicata a Voltaire che, per quanto oggi appaia modesta, ebbe un notevole successo, con il pubblico che applaud\u00ec apertamente l'autore. Nei due anni successivi, rappresent\u00f2 ancora con successo l\"'Aristom\u00e8ne\", mentre la \"Cl\u00e9op\u00e2tre\", una tragedia enfatica, fu accolta freddamente, se si esclude l'ilarit\u00e0 provocata, alla prima, da uno spettatore il quale, alla vista dell'aspide meccanico che saliva a mordere la regina, grid\u00f2 in sala \u00abSono d'accordo con l'aspide!\u00bb.\nNel 1752 rappresent\u00f2 gli \"H\u00e9raclides\", tratti da Euripide, per quanto ben impostata nella naturalezza dei caratteri e dei sentimenti, con versi di semplice nobilt\u00e0, non ebbe successo, a dire di Marmontel, a causa della recitazione della protagonista \"D\u00e9janire\", che si trovava in evidente stato di ubriachezza, ed eguale sorte ebbe, nel 1753, l\"'Egyptus\", che Marmontel non fece neanche stampare mentre, al contrario, pubblic\u00f2 ancora una tragedia, \"Numitor\", tratta dalla favola di La Fontaine \"Le fleuve Scamandre\", senza farla mai rappresentare.\nNel 1751 aveva scritto, in occasione della nascita del duca di Borgogna, il fratello maggiore del futuro Luigi XVI, il testo dell\"Acanthe et C\u00e9phise\", una favola pastorale musicata da Rameau. Continuer\u00e0 a fornire testi al grande Rameau e a Gr\u00e9try, con un notevole successo, fino a progettare l'adattamento di testi classici del teatro francese per la messa in musica nello stile del canto italiano. \u00c8 significativo come gli illuministi francesi non apprezzassero la moderna e innovativa musicalit\u00e0 tedesca, attenta ai rapporti fra testo e musica, che aveva in Gluck il suo profeta in Francia - apprezzato dai tradizionalisti dell\"'ancient r\u00e9gime\" - preferendo invece la tradizionale cantabilit\u00e0 italiana, che al testo dava poca importanza; con l'italiano Piccinni, che egli difender\u00e0 contro i \"gluckisti\" con la satira \"Polymnie\", Marmontel manterr\u00e0 sempre un proficuo rapporto.\nDopo aver avuto pericolose relazioni con due favorite del potente maresciallo di Francia de Saxe, Marmontel accett\u00f2 l'ospitalit\u00e0 del finanziere La Popelini\u00e8re a Passy, ove con tutta tranquillit\u00e0 pose mano al poemetto celebrativo di Luigi XV, \"L'\u00e9tablissement de l'\u00e9cole militaire\", che gli fece guadagnare la protezione della favorita reale, Madame de Pompadour, la quale gli nel 1753 procur\u00f2 il lucroso e poco impegnativo impiego di segretario del sovrintendente de Marigny, suo fratello, ai B\u00e2timents du Roi, a Versailles. Qui risiede e le molte giornate libere vengono dedicate alla letteratura, con lo scopo particolare di fornire articoli all'Enciclopedia dei suoi amici Diderot e d'Alembert.\nDal 1755, con l\"'Alcibiade, ou le Moi\", inizia a scrivere sul \"Mercure de France\", diretta da Louis de Brossy, una rivista popolarissima dalla quale percepisce una pensione, il primo dei suoi \"Racconti morali\", che ottengono un grande successo: seguono \"Soliman II\", \"Le scrupule, ou l'amour m\u00e9content de lui-m\u00eame\" (da cui Carlo Goldoni trasse ispirazione per due sue commedie, \"La vedova spiritosa\" e \"Il cavaliere di spirito o sia La donna di testa debole\"), e via via, mensilmente, gli altri, stampati in volume a partire dal 1761, tradotti e imitati in tutta Europa. Sono racconti nei quali l'esaltazione dei buoni costumi sono un pretesto per mostrare, con un occhio accattivante verso il lettore, l'elegante leggerezza della sua scrittura.\nCon la morte di de Boissy, nel 1758 Marmontel si dimette dall'incarico ai \"B\u00e2timents\" per assumere la direzione del \"Mercure de France\", trasferendosi da Versailles a Parigi, in una casa affittatagli da madame Geoffrin, ma una satira recitata nel salotto letterario di questa signora contro il duca d'Aumont, che se ne lamenta con il re, gli costa undici giorni di Bastiglia e la direzione del \"Mercure\" con i privilegi connessi.\nL'Acad\u00e9mie fran\u00e7aise lo premia nel 1760 per la poesia dell\"'Ep\u00eetre aux po\u00e8tes sur les charmes de l'\u00e9tude\", fervida esaltazione di Lucano abbinata alla critica di Virgilio e difesa del Tasso contro le critiche di Boileau. L'alta opinione che ha di Lucano lo porta a una tuttavia discutibile traduzione della \"Farsaglia\", nella cui prefazione discetta, secondo la moda del tempo, sulle cause della decadenza di Roma, individuandone l'origine nella superba avidit\u00e0 del patriziato alla quale invano s'oppose la generosa protesta dei Gracchi.\nNel 1763 pubblica la \"Po\u00e9tique fran\u00e7aise\", dedicata a Luigi XV, quasi un'esortazione alla nomina ad accademico di Francia, che infatti ottiene il 22 dicembre.\nNel 1767 esce un'opera sulla quale Marmontel ripone molte speranze, il romanzo storico \"B\u00e9lisaire\", ove, nella prima parte, impiega le sue risorse di rappresentazione drammatica nel descrivere la vita del suo protagonista, mentre nella seconda svolge considerazione di natura politica, fino a spingersi, in un capitolo, in un aperto elogio della tolleranza religiosa. Subito la Sorbona pubblica, il 26 giugno, una lunga critica del libro, alla quale si aggiunge il 31 gennaio 1768 la censura dell'arcivescovo di Parigi, Christophe de Beaumont, non nuovo a iniziative censorie nei confronti dei \"nuovi filosofi\" - pochi anni prima aveva attaccato pubblicamente Rousseau; di fronte, tuttavia, al silenzio mantenuto dalla corte e dal Parlamento, il libro pu\u00f2 circolare liberamente ed essere apprezzato all'estero, anche dalle corti assolutistiche d'Austria, di Prussia e di Russia: la stessa Caterina II volle che fosse tradotto in russo il contestato XV capitolo del romanzo.\nNominato storiografo ufficiale della Francia nel 1771, nel 1777 pubblic\u00f2 \"Les Incas\", dedicata al re Gustavo III di Svezia, opera che \u00e8, per sua scelta, una sorta di romanzo poetico, non certo opera storica, dove il maggiore l'interesse pu\u00f2 rintracciarsi nel suo sottolineare l'ingenuit\u00e0 degli indigeni e la perfidia spagnola, che si risolve in una nuova denuncia dell'intolleranza, tanto politica che religiosa. Quest'anno si sposa con una nipote dell'abate Morellet.\nNel 1783, con la morte di d'Alembert, ottiene la carica di \"segretario perpetuo\" dell'Acad\u00e9mie, nel 1785 quella di storiografo dei \"B\u00e2timents\" e la cattedra di storia nel Liceo, creato nel 1786. Nel 1787 Marmontel pubblic\u00f2 sotto il titolo di \"El\u00e9ments de litt\u00e9rature\" i suoi articoli gi\u00e0 pubblicati nell\"'Encyclop\u00e9die\", con l'aggiunta di altri. Raggiunge cos\u00ec l'apice del successo, sia sotto l'aspetto dei riconoscimenti letterari che del benessere economico. Ma la crisi politica ed economica precipita in Francia: Marmontel \u00e8 fra i candidati alla convocazione degli Stati Generali ma non viene eletto. Egli teme gli sviluppi della Rivoluzione: cos\u00ec, come per evadere da una realt\u00e0 che non comprende e non accetta, torna a scrivere i vecchi temi che gli avevano assicurato tanto successo trent'anni prima. Dal 1789 al 1792 pubblica sul \"Mercure\" i \"Nouveaux contes moraux\", che mantengono la grazia dei precedenti.\nMassone, fu membro della loggia parigina \"Les Neuf S\u0153urs\" del Grande Oriente di Francia.\nNel 1792 sono soppresse le accademie: l'incalzare degli avvenimenti militari e la pi\u00f9 forte radicalizzazione dello scontro politico e sociale gli consigliano di abbandonare Parigi per Evreux e poi per la casa di campagna di Habloville; qui compone un corso elementare di lingua francese - le \"Le\u00e7ons d'un p\u00e8re \u00e0 ses enfants sur la langue fran\u00e7aise\" - e le \"M\u00e9moires d'un p\u00e8re pour servir \u00e0 l'instruction de ses enfants\", che saranno pubblicate postume. Dopo la svolta moderata del Direttorio, nell'aprile 1797 \u00e8 candidato al Consiglio degli Anziani. Si conserva un suo discorso sulla restituzione delle biblioteche confiscate e uno sulla libert\u00e0 di culto. Con il Colpo di Stato del 18 fruttidoro - 4 settembre 1797 - contro realisti e moderati, la sua pur modesta carriera politica termina bruscamente e, evitata la deportazione grazie all'et\u00e0 avanzata, Marmontel torna nella sua casa di campagna dove, il 31 dicembre 1799, muore d'infarto. Fu sepolto nel suo stesso giardino finch\u00e9, nel 1866, le sue spoglie furono trasferite nel cimitero del vicino paese di Saint-Aubin-sur-Gaillon."}
{"id": "1200312", "revid": "287204", "url": "https://it.wikipedia.org/wiki?curid=1200312", "title": "Discografia dei Nine Inch Nails", "text": "Discografia e videografia del gruppo industrial rock Nine Inch Nails.\nAlbum.\nStudio e EP.\nThe Fragile \u00e8 diventato 2 volte disco di Platino perch\u00e9 \u00e8 su 2 CD, quindi \u00e8 come se avesse venduto 2,400,000 copie.\nNumeri Halo.\nI Numeri Halo sono un sistema atto a ordinare le pubblicazioni ufficiali dei Nine Inch Nails . I \"Numeri Halo\" corrispondono all'ordine degli album, per esempio Pretty Hate Machine, che \u00e8 la seconda uscita ufficiale dei NIN, viene indicato come Halo 2, e cos\u00ec via per gli altri album e singoli. I \"Numeri Halo\" vengono talvolta modificati in occasione di versioni speciali degli album;\nThe Downward Spiral \u00e8 indicato come Halo 8, mentre le sue 2 riedizioni vengono indicate come Halo 8 DE e Halo 8 DVD-A."}
{"id": "1200325", "revid": "729019", "url": "https://it.wikipedia.org/wiki?curid=1200325", "title": "Ilyushin Il-96", "text": "L'Ilyushin Il-96 \u00e8 un aereo di linea a fusoliera larga di costruzione sovietica-russa, prodotto dell'Ufficio Tecnico Ilyushin. L'Ilyushin Il-96 \u00e8 il secondo (dopo l'Ilyushin Il-86) e per ora l'unico aereo a fusoliera larga interamente progettato e attualmente costruito in Russia.\nStoria.\nIl prototipo dell'Il-96 vol\u00f2 la prima volta il 28 settembre 1988 con motori turbofan sovietici. Dall'inizio di produzione di serie sono stati costruiti 24 esemplari del Ilyushin Il-96. 13 esemplari del Ilyushin Il-96 sono attualmente in servizio nelle compagnie aeree russe (Aeroflot, Aerostars Airlines, Rossija Airlines), e 3 sono in servizio all'estero nella Cubana de Aviaci\u00f3n.\nIl 14 luglio 1993 il primo Ilyushin Il-96 dell'Aeroflot ha effettuato il volo di linea internazionale sulla rotta Mosca-SVO - New York-JFK.\nL'aereo \u00e8 stato riprogettato e nell'aprile 1993 decoll\u00f2 il primo e l'unico esemplare costruito di Ilyushin Il-96 con pi\u00f9 avanzate turboventole statunitensi Pratt &amp; Whitney PW2337 (lo stesso tipo di turboventole montati sugli aerei da trasporto tattico McDonnell Douglas C-17 Globemaster III) ed una nuova avionica computerizzata sotto la sigla Il-96M, ma questo prototipo non entr\u00f2 in serie penalizzato dalla decisione del Congresso degli Stati Uniti d'America di non permettere la collaborazione della Pratt &amp; Whitney con la Federazione Russa.\nIl 16 maggio 1997 ha effettuato il primo volo l'Ilyushin Il-96-400T con pi\u00f9 moderni motori russi Aviadvigatel PS-90. Dal 2009 questa versione entr\u00f2 nella flotta cargo della moscovita Atlant-Sojuz e dopo nella flotta della russa Air Company Polet di Vorone\u017e.\nL'indice della tedesca J.A.C.D.E.C. (in inglese: the Jet Airliner Crash Data Evaluation Centre) per gli aerei Ilyushin Il-96 (aggiornato al settembre 2010) \u00e8 0, ovvero nessuno degli aerei costruiti di questo tipo \u00e8 stato mai coinvolto in un incidente con le vittime e nessuno aereo \u00e8 stato perso in un incidente dall'entrata in servizio nel 1993.\nVersioni Costruite.\nversione standard attuale per trasporto passeggeri. Adottato come aereo presidenziale russo (la versione PU). (Serie 100 e 200 prodotte, 300 e 400 in produzione)\nvariante \"cargo\" del IL-96-300."}
{"id": "1200326", "revid": "305330", "url": "https://it.wikipedia.org/wiki?curid=1200326", "title": "Adriana Fossa", "text": "Biografia.\n\u00c8 figlia di un imprenditore di origini trevigiane, Stefano Fossa, e di Dianora Blanco, esponente di una delle famiglie pi\u00f9 importanti del Venezuela.\nDopo aver frequentato le scuole superiori intraprende la carriera di modella e si trasferisce a Miami, dopo aver sfilato a Parigi, nel 1987 arriva a Milano. Nel 1988 prende parte al telefilm \"Aquile\", prodotto dalla RAI. Nel telefilm interpreta il personaggio di Carmela, modella siciliana sempre in lotta con la bilancia. Sempre nello stesso anno incontra presso una nota discoteca milanese l'allora calciatore del Paolo Maldini. L'apice della sua carriera si ha nel 1990 quando sfila per Gianni Versace, Laura Biagiotti e Gianfranco Ferr\u00e9 e partecipa alla trasmissione televisiva \"Telemike\" con Mike Bongiorno.\nIl 14 dicembre 1994 si unisce in matrimonio con Paolo Maldini a Cassano d'Adda. Paolo e Adriana hanno due figli, Christian (14 giugno 1996) e Daniel (11 ottobre 2001).\nDopo la nascita dei figli Adriana abbandona la carriera di modella (ultima sfilata nel 2002 per Roberto Cavalli) per dedicarsi ad attivit\u00e0 imprenditoriali e benefiche.\nAttualmente detiene alcune quote nella societ\u00e0 che gestisce il marchio di abbigliamento \"Sweet Years\" (fondato dal marito Paolo Maldini assieme al calciatore Christian Vieri). Per lo stesso marchio svolge inoltre attivit\u00e0 di consulenza nel settore accessori.\nImpegnata sul fronte della beneficenza, \u00e8 tra le promotrici e testimonial della manifestazione milanese \"Convivio\" per la raccolta di fondi in favore della ricerca sull'HIV. .\nProcedimenti giudiziari.\nNell'aprile del 2010 viene indagata, assieme al marito Paolo Maldini, con le accuse di corruzione e spionaggio. Attraverso intercettazioni telefoniche, le viene contestato l'accesso abusivo al sistema informatico dell'anagrafe tributaria nell'ambito di un'operazione economica."}
{"id": "1200328", "revid": "1573940", "url": "https://it.wikipedia.org/wiki?curid=1200328", "title": "Chiesa di Santo Stefano (Castiglion Fiorentino)", "text": "La chiesa di Santo Stefano o chiesa di San Lazzo \u00e8 un edificio di culto che si trova in via San Lazzo a Castiglion Fiorentino.\nStoria e descrizione.\nFu fatta costruire dalla Compagnia di Santo Stefano e fu consacrata nel 1350, come si legge sopra il portale. Si tratta di un edificio ad aula unica con tetto a capanna con le pareti affrescate da un importante ciclo trecentesco, con \"Storie di Santo Stefano\" e \"Storie della Passione\"; in particolare si noti sulla parete di fondo la \"Crocifissione\". La piccola chiesa nel 1785, durante le soppressioni leopoldine, era stata venduta ed utilizzata come stalla e, dal 1888, come deposito di legname."}
{"id": "1200335", "revid": "158286", "url": "https://it.wikipedia.org/wiki?curid=1200335", "title": "Chiesa di San Lazzo", "text": ""}
{"id": "1200336", "revid": "300067", "url": "https://it.wikipedia.org/wiki?curid=1200336", "title": "Josh Boone (cestista)", "text": "Carriera.\nDopo aver frequentato la West Nottingham Academy High School di Colora, Maryland, ed in seguito il college alla University of Connecticut, dove ha vinto un titolo NCAA, in seguito \u00e8 stato scelto nel draft del 2006 al primo giro con il numero 23 dai New Jersey Nets, con i quali milita dall'entrata ufficiale nella lega. Alla prima stagione, in cui ha giocato pochino realizzando meno di 4 punti di media partita, \u00e8 seguita una seconda annata di maggiore utilizzo con un passaggio da 11 a 24 minuti di impiego medio."}
{"id": "1200347", "revid": "2075278", "url": "https://it.wikipedia.org/wiki?curid=1200347", "title": "Musica leggera", "text": "La musica leggera \u00e8 un genere musicale risalente alla met\u00e0 del XX secolo (con la nascita dell'industria musicale) che raggruppa in s\u00e9 un insieme di tendenze musicali caratterizzate da un linguaggio relativamente semplice e in alcuni casi schematico.\n\u00c8 strettamente inserita nel circuito di diffusione commerciale mondiale con incisioni discografiche, videoclip, festival, concerti-spettacolo e trasmissioni in reti televisive e radiofoniche. L'espressione italiana \"musica leggera\" definisce, quindi, un tipo di musica di facile ascolto e spesso destinata a semplice intrattenimento, mentre i termini inglesi \"popular music\", oppure quello italiano \"musica popolare\", sono da intendersi come \"di gradimento generale, diffuso, popolare\" indicando cos\u00ec generi musicali di massa che includono potenzialmente ogni stile.\nSe il termine \"musica leggera\" sembra coincidere parzialmente con la definizione di \"popular music\", si pu\u00f2 anche sottolineare che non tutta la popular music pu\u00f2 essere definita musica leggera. Il termine non coincide totalmente neppure con la definizione di musica pop in quanto la musica leggera comprende filoni musicali precedenti agli anni cinquanta e al rock and roll, a cui invece il pop viene convenzionalmente fatto risalire.\nStoria.\nIl termine \"musica leggera\" nacque in Italia per definire la musica popolare italiana.\nNella penisola, prima della British invasion dei primi anni sessanta, il termine inglese 'pop music' per definire questo tipo di musica era pressoch\u00e9 sconosciuto ai pi\u00f9, e fu assorbito in seguito alla fama conquistata dai gruppi d'oltremanica. Di fatto oggi viene pi\u00f9 facile utilizzare il termine \"pop\" per definire la musica commerciale internazionale e allo stesso modo \u00e8 pi\u00f9 facile definire con \"musica leggera\" la musica melodica italiana, ma dal punto di vista concettuale e strutturale i due termini coincidono.\nIn Italia, dagli anni trenta \u00e8 stata popolarizzata, inizialmente attorno alle trasmissioni radiofoniche e, nel dopoguerra, Festival di Sanremo e con l'apice tra il 1964 e il 1968, un tipo di musica leggera non derivante dalla tradizione melodica italiana ma ricca di stratificazioni e influenze dell'operetta mitteleuropea, del caf\u00e9 chantant francese e dei ritmi latino americani conosciuti sulle navi da crociera. Il ritorno alla tradizione, e la sua rielaborazione in chiave pi\u00f9 moderna (arrangiamenti con influenze swing, jazz, e un cantato meno legato alla musica d'opera), \u00e8 stato incoraggiato dal successo dal primo movimento di crooner americani (per lo pi\u00f9 italo-americani) che iniziavano ad affacciarsi anche al fronte europeo. Questa riscoperta, avvenuta anche in reazione alle proibizioni fasciste degli anni trenta e quaranta, avvenne con l'apporto di interpreti e cantautori italiani, alcuni di essi divenuti poi di fama internazionale, come Mia Martini, Nilla Pizzi, Mina, Gino Paoli, Domenico Modugno, Luigi Tenco, Gino Latilla, Luciano Tajoli e Claudio Villa.\nCaratteristiche tipiche.\nTra le caratteristiche peculiari della musica leggera sono annoverabili:\nDalla met\u00e0 degli anni sessanta c'\u00e8 stata un'evoluzione delle tessiture armoniche, delle ritmiche e degli arrangiamenti, che hanno apportato nuova linfa alla musica leggera, anche grazie all'avvento di una nuova generazione di strumentisti e di contaminazioni con generi musicali pi\u00f9 complessi.\nAnalisi dei sistemi e delle logiche del fenomeno.\nDi particolare importanza per il successo del pop \u00e8 il fenomeno del cosiddetto \"plugging\", cio\u00e8 una prassi che consiste nella continua e insistita proposizione di un brano da parte dei media. Infatti, il principio fondamentale del plugging \u00e8 che sia sufficiente ripetere qualcosa sino a che venga accettato.\nAl plugging pu\u00f2 essere data anche l'accezione di \"convenzione generica\", anche se questa definizione trova un termine pi\u00f9 specifico e un respiro pi\u00f9 largo nella \"standardizzazione\".\nLa teoria della standardizzazione \u00e8 che la struttura collaudata e convenzionale di un brano pop mira a reazioni standard, mira cio\u00e8 a soluzioni armoniche e ritmiche che hanno generalmente un sicuro e ben definito impatto emotivo legato al riconoscimento. Il fattore del riconoscimento, nell'industria musicale e non solo, svolge un ruolo importantissimo essendo una delle funzioni basilari della conoscenza umana. \u00c8 per questi motivi che nel pop ci si ritrova ad ascoltare un \"linguaggio naturale\" legato all'orecchiabilit\u00e0 (easy listening). Anche i temi delle canzoni pop sono spesso standardizzati; generalmente trattano di amore romantico.\nLa musica pop riesce a dare spesso l'impressione dell'innovazione tramite l'uso di stravaganze controllate nella misura in cui possono essere ricomposte in questo cosiddetto linguaggio naturale. Per essere popolarizzata, una canzone deve potersi distinguere dalle altre mantenendo, tuttavia, le stesse convenzioni di tutte le altre. Fondamentalmente, la nascita e l'affermazione di un certo genere, o di una certa corrente musicale e culturale, porta quel genere o corrente a subire un processo di popolarizzazione.\nSi specifica che la musica leggera \u00e8 rivolta in particolare al fruitore occasionale, ad attirare l'attenzione dell'ascoltatore distratto; per questo pu\u00f2 essere definita musica di puro intrattenimento, cio\u00e8 non impegnativa, e usare l'espressione \"ascolto passivo della musica\" da parte del fruitore. L'\"ascolto attivo\" \u00e8 invece presente quando vi \u00e8 una ricerca musicale la quale deve essere coadiuvata dalla conoscenza, a prescindere dalla piacevolezza. Solo in quest'ultimo caso pu\u00f2 essere definito un proprio \"gusto musicale\".\nCon l'avvento della TV, in particolare con l'utilizzo commerciale del video musicale, l'impatto visivo diventa essenziale per ogni gruppo o artista che vuole entrare nel circuito commerciale. Spesso, quindi, entrano in gioco specialisti dell'immagine (come Vivienne Westwood per i Sex Pistols) e produttori che a volte basano il pi\u00f9 del successo sulla presenza scenica. A questo proposito, estremo \u00e8 il caso del produttore Frank Farian, il quale lancia verso la fine degli anni ottanta un gruppo di grande successo commerciale di nome Milli Vanilli, costituito in effetti da un gruppo di musicisti che lavorava nell'ombra, e un altro gruppo pi\u00f9 fotogenico che appariva sul palco ballando e cantando in playback. Quando questo si scopre si viene a creare uno scandalo, ma un caso simile si era gi\u00e0 verificato negli anni '60 con i Monkees, i cui componenti erano gli attori protagonisti di una nota sitcom americana dell'epoca.\nLa durata di ogni brano \u00e8 un altro elemento caratterizzante. Infatti, per venire incontro ai tempi televisivi e radiofonici, i brani spesso non superano i 4 minuti. Le canzoni che oltrepassano questa durata vengono in genere sottoposti a un'operazione di \"editing\" in modo da accorciarne il minutaggio. Questa regola del pop viene infranta nel corso dei primi anni settanta per esigenze di genere, quando il progressive raggiunge una certa popolarit\u00e0 e, in alcune sue forme, diventa musica leggera.\nTipico dell'industria musicale \u00e8 anche il fenomeno dell\"'imitazione\", fondamentalmente un'operazione commerciale che punta a ricalcare il successo di un certo brano o di un certo artista. Questo fenomeno porta all'esplosione delle mode e delle tendenze, si pensi ad esempio alla moltitudine di gruppi beat degli anni '60 che ricalcavano il fenomeno Beatles.\nCapita spesso che i produttori discografici siano i veri registi delle tendenze musicali e abbiano un'ampia influenza sul prodotto finito dei loro artisti (molti dei quali appaiono nel firmamento delle classifiche di vendita per una sola stagione, rapidamente sostituiti da volti nuovi), questo perch\u00e9 l'industria musicale \u00e8 legata al mercato discografico e il mercato alla pubblicit\u00e0, quindi qualunque artista famoso \u00e8 tale perch\u00e9, o per merito suo o per merito di altri, si \u00e8 saputo proporre al pubblico nel modo giusto, cercando di non sbagliare il modo di espressione.\nMainstream musicale.\nCome si \u00e8 detto la musica leggera \u00e8 un tipo di musica che deve essere accessibile e fruibile da tutti seguendo quindi una logica di mercato in contrasto con la cosiddetta musica alternativa o underground. Quest'ultima si contrappone alla musica leggera per ragioni diverse: per una ricerca musicale sia in campo stilistico che sonoro (distogliendosi dalla logica secondo cui grandi investimenti devono portare a guadagni sicuri); per la modalit\u00e0 commerciale con cui si accosta ai suoi fruitori, privilegiando in sostanza il passaparola che si pu\u00f2 avere tra gli appassionati del genere, in opposizione al bombardamento pubblicitario, questo spesso \u00e8 dovuto al fatto che le possibilit\u00e0 finanziarie della musica underground sono notevolmente inferiori a quelle della musica pop, essendo quest'ultima preferita dalle cosiddette \"majors\" (ma oggi anche da molte etichette discografiche indipendenti) per la motivazione sopracitata; infine per i suoi contenuti impegnati o comunque legati ad una sensibilit\u00e0 inconsueta (quest'ultima caratteristica si pu\u00f2 ritrovare per\u00f2 anche in alcuni frangenti della musica leggera ma \u00e8 generalmente abbastanza rara).\nNonostante la mancanza di originalit\u00e0, la musica mainstream ha comunque il grande pregio di portare buona parte dell'underground al grande pubblico, influenzando e trasmettendo cos\u00ec in modo pi\u00f9 ampio la cultura popolare, trasformando l'idea musicale in qualcosa di pi\u00f9 assimilabile da tutti.\nIn questo modo, per\u00f2, i riferimenti forniti dalle sotto-culture musicali (heavy metal, punk rock, hip hop, musica elettronica, psichedelia ecc...) subiscono, in casi estremi ma sempre pi\u00f9 frequenti, un'omogeneizzazione, vengono cio\u00e8 superficializzati e spesso stereotipati per essere cos\u00ec pi\u00f9 facilmente assimilabili, si precisa infatti che quasi ogni genere esistente \u00e8 stato tradotto nei codici del mainstream ed \u00e8 perci\u00f2 divenuto, in un dato periodo storico, sinonimo di pop (da qui ad esempio nascono i sottogeneri commerciali degli stili gi\u00e0 citati come pop metal, pop punk, pop rap, electro pop, pop psichedelico). Questa logica \u00e8 rappresentativa del fatto che il fulcro del mainstream \u00e8 arrivare immediatamente al fruitore disattento piuttosto che incidere con il messaggio dell'artista.\nVi \u00e8 da aggiungere tuttavia che spesso accade anche l'esatto contrario, ovvero che un'idea musicale scaturita dal mondo mainstream, e quindi pop, dia origine ad un genere musicale underground, anche perch\u00e9 oggi capita spessissimo che i produttori mainstream che lavorano per i grandi artisti pop portino avanti altri progetti in mercati di nicchia."}
{"id": "1200350", "revid": "1702319", "url": "https://it.wikipedia.org/wiki?curid=1200350", "title": "Chiesa di Santo Stefano", "text": ""}
{"id": "1200352", "revid": "7336", "url": "https://it.wikipedia.org/wiki?curid=1200352", "title": "Attivit\u00e0 genotossica", "text": ""}
{"id": "1200354", "revid": "124944352", "url": "https://it.wikipedia.org/wiki?curid=1200354", "title": "Ferrovia Pisa-Vada", "text": "La ferrovia Pisa-Vada \u00e8 una linea ferroviaria italiana aperta tra il 1863 e il 1874. Costituisce il tracciato originario della ferrovia Tirrenica nel tratto fra Pisa e Vada.\nStoria.\nIl progetto e la costruzione.\nLa \"ferrovia Maremmana\" fu concepita negli anni Trenta del XIX secolo come naturale prosecuzione verso sud della ferrovia Leopolda, ancora in fase di progettazione, che avrebbe collegato il porto di Livorno con Firenze, capitale del Granducato di Toscana. La prima concessione alla costruzione della ferrovia Maremmana fu rilasciata nel 1845, quando il territorio della Maremma era appena stato bonificato al termine di una laboriosa opera voluta dal granduca Ferdinando III. La scarsissima rilevanza economica della zona spinse tuttavia lo Stato Pontificio, gi\u00e0 impegnato in altre opere di pubblica utilit\u00e0, a osteggiare la creazione di un collegamento tra la Maremma e Roma: la prima concessione port\u00f2 dunque a un nulla di fatto.\nLa situazione cambi\u00f2 nel 1859, quando al Granducato di Toscana si sostitu\u00ec il Governo provvisorio della Toscana: con un decreto dell'8 marzo 1860 il Governo provvisorio deliber\u00f2 la costruzione di una linea ferroviaria che, partendo da Livorno, si distaccasse dalla ferrovia Leopolda, affiancasse il litorale tirrenico attraversando la Maremma e proseguisse verso meridione. I lavori furono rapidamente avviati e la tratta Livorno-Collesalvetti-Follonica venne inaugurata il 20 ottobre 1863 insieme alla ferrovia Cecina-Saline di Volterra, una diramazione della ferrovia Maremmana che collegava la stazione di Cecina a quella di Saline, frazione di Volterra, e che nei progetti originari mai concretizzatisi doveva proseguire fino ad allacciarsi alla ferrovia Centrale Toscana oppure alla ferrovia Leopolda.\nGli sviluppi.\nLa ferrovia Maremmana raggiunse Orbetello il 15 giugno 1864 e si attest\u00f2 presso il fiume Chiarone, che allora segnava il confine tra il Regno d'Italia e lo Stato Pontificio, il 3 agosto del medesimo anno. Tre anni dopo, nel giugno 1867, lo Stato Pontificio ultim\u00f2 l'interconnessione tra la ferrovia Roma-Civitavecchia e il confine settentrionale con la Toscana presso il fiume Chiarone, allacciandosi proprio alla ferrovia Maremmana. La linea, a partire dal 1867, cominci\u00f2 ad assumere un'importanza sempre pi\u00f9 notevole per la logistica del giovane Regno d'Italia: attraverso la ferrovia Porrettana prima e le ferrovie Viareggio-Firenze e Leopolda poi, oppure direttamente tramite la ferrovia Lucca-Pisa, era possibile mettere in congiunzione la Pianura Padana con Roma percorrendo appunto la ferrovia Maremmana.\nPoich\u00e9 in entrambe le stazioni di Pisa e Livorno i treni che transitavano lungo la linea dovevano effettuare un regresso, si opt\u00f2 per la costruzione, completata nel 1874, di una variante di tracciato che collegava Pisa a Collesalvetti, semplificando il percorso e abbattendo i tempi di percorrenza, ma di fatto tagliando fuori Livorno dalla direttrice nazionale. Intanto, nel 1872 un'eccezionale piena del fiume Fine, incrociato dalla ferrovia per ben quattro volte nel suo percorso, danneggi\u00f2 seriamente parte della linea interrompendone il servizio; si rese necessaria la realizzazione di una rettifica del tracciato, conclusa nel 1877.\nIl declino e la chiusura.\nNel 1910, dopo svariate petizioni in tal senso seguite da cinque anni di lavori, fu aperto un nuovo tracciato che dalla stazione di Livorno Centrale proseguiva verso sud parallelamente al litorale fino a confluire nella ferrovia Maremmana poco prima della stazione di Vada, tra Rosignano Marittimo e Cecina. Inizialmente concepita a binario unico, la tratta Livorno-Vada fu riprogettata a doppio binario gi\u00e0 nella fase iniziale dei lavori, in quanto si decise di puntare maggiormente sulla pi\u00f9 complessa ma breve e scenica linea costiera piuttosto che raddoppiare il tracciato originale passante per Collesalvetti.\nLa costruzione della \"ferrovia Tirrenica\" port\u00f2 al declassamento del tracciato interno compreso tra Pisa e Vada a linea d'interesse prettamente locale, avviando il suo inesorabile declino culminato prima con la chiusura, nel 1962, della tratta Livorno-Collesalvetti e in seguito con la soppressione, nel 1992, dell'esercizio sull'intera tratta Pisa-Collesalvetti-Vada, alla quale si preferiva la pi\u00f9 rapida linea litoranea.\nLa riapertura.\nNegli anni Duemila si \u00e8 deciso di riattivare per intero la ferrovia Pisa-Collesalvetti-Vada e, grazie a un investimento complessivo di 25 milioni di euro, nel 2000 sono stati avviati i lavori di ripristino e ammodernamento della linea, terminati nel 2004. Tali lavori hanno consentito l'adozione sulla ferrovia dei pi\u00f9 moderni sistemi di controllo del traffico, l'elettrificazione del tracciato e l'adeguamento delle infrastrutture, compresa la ricostruzione \"ex novo\" dell'unica galleria della linea, oltre all'eliminazione di numerosi passaggi a livello e alla sostituzione di una parte del materiale d'armamento.\nLa linea, attrezzata per rispondere alle moderne esigenze del trasporto intermodale, \u00e8 stata riconsiderata in un'ottica di impiego per il solo trasporto di merci, allo scopo di deviare una parte del traffico merci dalla ferrovia Tirrenica alleggerendo cos\u00ec il nodo di Livorno. Al contempo, la ferrovia Livorno-Collesalvetti \u00e8 stata parzialmente recuperata per consentire il collegamento tra il porto labronico e il vicino interporto toscano \"Amerigo Vespucci\".\nDal 2004 la direttrice Pisa-Collesalvetti-Vada \u00e8 percorsa con regolarit\u00e0 da treni merci, mentre il servizio passeggeri \u00e8 stato sostituito da una coppia di autobus circolante nei soli giorni scolastici. Nel 2008 la linea \u00e8 stata sottoposta a ulteriori lavori di potenziamento tecnologico, che hanno permesso l'adozione su di essa del Sistema Controllo Marcia Treno (SCMT). Ad oggi le stazioni ferroviarie lungo la linea risultano quasi tutte chiuse e abbandonate; conservano una certa rilevanza la stazione di Collesalvetti, dotata di un fascio di binari per l'incrocio dei treni e per il deposito di rotabili, e la stazione di Orciano Pisano, riconvertita a posto di movimento.\nNel dicembre 2019 \u00e8 stato firmato un protocollo d'intesa per la costruzione di un collegamento ferroviario tra l'interporto \"Amerigo Vespucci\" e la ferrovia Pisa-Vada, che verr\u00e0 raggiunta in direzione di Pisa all'altezza di Vicarello. I lavori per la realizzazione dell'opera, che permetter\u00e0 una migliore movimentazione delle merci provenienti dal porto di Livorno e dall'interporto, dovrebbero concludersi nel 2022.\nCaratteristiche.\nPercorso.\nLa linea, lunga 45 km, ha inizio presso la stazione di Pisa Centrale, dalla quale si allontana verso sud-est affiancando prima la ferrovia Leopolda in direzione di Firenze, che sottopassa dopo circa 700 metri, e in seguito il raccordo \"collodoca\", che connette Pisa a Livorno correndo di fianco all'aeroporto di Pisa-San Giusto. Separatasi dal raccordo dopo altri 1500 metri, la ferrovia si dirige verso sud mantenendo un'andatura rettilinea per 15 km, fino a raggiungere la stazione di Collesalvetti, un tempo punto di confluenza con la ferrovia Livorno-Collesalvetti. Successivamente, il percorso della linea diviene curvilineo: il binario percorre la valle del fiume Fine e raggiunge Rosignano Marittimo dove, superato un basso spartiacque, scende verso la pianura costiera di Cecina e si unisce alla ferrovia Tirrenica, concludendo la sua corsa nella stazione di Vada in direzione di Grosseto."}
{"id": "1200356", "revid": "830939", "url": "https://it.wikipedia.org/wiki?curid=1200356", "title": "\u00c7a\u011fla Kubat", "text": "Nel 2002 ha vinto il concorso di bellezza Miss Turchia e si \u00e8 classificata seconda a Miss Universo.\n\u00c7a\u011fla Kubat \u00e8 anche una campionessa di windsurf, disciplina che pratica nel tempo libero nella quale ha vinto molti trofei.\n\u00c8 laureata in Ingegneria Meccanica all'Universit\u00e0 di Istanbul, ha frequentato il Liceo Italiano.\n\u00c8 alta 180\u00a0cm."}
{"id": "1200357", "revid": "121837", "url": "https://it.wikipedia.org/wiki?curid=1200357", "title": "Arti inferiori", "text": ""}
{"id": "1200359", "revid": "1305772", "url": "https://it.wikipedia.org/wiki?curid=1200359", "title": "Ten Feet High", "text": "Ten Feet High \u00e8 il primo album da solista di Andrea Corr.\nAd annunciare il titolo ufficiale dell'album \u00e8 stato il sito ufficiale dei Corrs che smentiva cos\u00ec le voci che circolavano da diversi mesi, secondo cui il titolo sarebbe stato \"Present\". A suggerire l'idea di chiamare l'album \"Ten Feet High\" \u00e8 stato Gavin Friday dopo aver sentito Andrea eseguire l'omonima canzone.\nL'album \u00e8 prodotto da Nellee Hooper (gi\u00e0 produttore di Gwen Stefani, U2, Bj\u00f6rk, Madonna), mentre Gavin Friday e Bono degli U2 sono i produttori esecutivi.\nL'uscita dell'album (pubblicato prima in Irlanda e Italia il 22 giugno e poi in tutta Europa il 25 giugno) \u00e8 stata anticipata dalla pubblicazione del primo singolo \"Shame On You (to keep my love from me)\", avvenuta il 18 giugno.\nAd eccezione di \"Take Me I'm Yours\", cover del primo singolo della band inglese Squeeze, tutte le canzoni sono scritte da Andrea: alcune di queste le aveva composte prima ancora che John Hughes le proponesse l'idea di realizzare un album da solista e di conseguenza erano originariamente pensate per essere utilizzate in un futuro album dei Corrs.\nCon \"Ten Feet High\" Andrea si distacca completamente dal \"sound\" caratteristico dei Corrs per poter esplorare nuovi generi, anche se \u00e8 consapevole che cos\u00ec facendo molti fan dei Corrs non apprezzeranno. Forse \u00e8 anche questa una delle cause dello scarso successo dell'album. Le vendite non raggiungono le aspettative previste dalla casa discografica: \"Ten Feet High\" raggiunge posizioni molto basse nelle classifiche di Europa e Australia. La posizione pi\u00f9 alta raggiunta \u00e8 in Spagna dove riesce a posizionarsi nono nella \"Spanish Top 100 Albums Chart\" nella prima settimana.\nTracce.\nTutte le canzoni sono state scritte da Andrea Corr, eccetto \"Take Me I'm Yours\", scritta da Chris Difford e Glenn Tilbrook.\nMusicisti.\nAltri musicisti.\nOrchestra in \"Ten Feet High\":\nOrchestra in \"Ideal World\":"}
{"id": "1200360", "revid": "298055", "url": "https://it.wikipedia.org/wiki?curid=1200360", "title": "Halfrek", "text": ""}
{"id": "1200366", "revid": "767487", "url": "https://it.wikipedia.org/wiki?curid=1200366", "title": "Scott Burrell", "text": "Carriera.\nDopo aver frequentato il liceo alla Hamden High School di Hamden (Connecticut) ha giocato a livello di college alla University of Connecticut prima di essere scelto nel draft NBA 1993 al primo giro con il numero 20 dagli Charlotte Hornets. Dopo la carriera nella NBA, ha giocato in altre leghe professionistiche, soprattutto asiatiche."}
{"id": "1200369", "revid": "2061979", "url": "https://it.wikipedia.org/wiki?curid=1200369", "title": "The Mirage", "text": "The Mirage \u00e8 un hotel casin\u00f2 situato a Las Vegas, nel Nevada, il suo indirizzo \u00e8 \"3400 Las Vegas Blvd South\". La struttura \u00e8 dotata di un collegamento con l'edificio accanto: il Treasure Island, un altro hotel casin\u00f2 della stessa catena.\nStoria.\nL'edificio venne completato nel 1989 e inaugurato nello stesso anno da Steve Wynn ed \u00e8 stato di propriet\u00e0 della \"Mirage resort\" fino al 2000, anno in cui la societ\u00e0 si \u00e8 fusa con la MGM Grand Hotel Inc. dando vita alla MGM Mirage, che ne \u00e8 attualmente proprietaria.\nLa costruzione dell'edificio cost\u00f2 circa 630 milioni di dollari americani (all'epoca fu un record, in seguito superato).\nWynn era convinto di poter restituire il denaro chiesto in prestito e utilizzato per la costruzione in un periodo di 7 anni, in realt\u00e0 Wynn riusc\u00ec a scrollarsi di dosso tutti i debiti in appena 18 mesi.\nAll'epoca della sua costruzione era il pi\u00f9 grande albergo della citt\u00e0, e il primo dei cosiddetti \"megaresort\" di Las Vegas, molte strutture nelle sue vicinanze sono nate su imitazione del \"The Mirage\".\nL'albergo.\nIl \"The Mirage\" \u00e8 dotato di 3.044 stanze ed \u00e8 costruito con il tema portante della Polinesia e dell'arte polinesiana. All'esterno della struttura si trova un parco caratteristico per le sue 1200 palme e la riproduzione di un vero e proprio vulcano alto pi\u00f9 di 16 metri dalle cui pendici si riversano a cascata 119.000 galloni d'acqua al minuto. Tutte le sere dopo il tramonto ogni 15 minuti il vulcano simula un'eruzione con tanto di lava e vere fiamme. Questo spettacolare evento \u00e8 presente sin dall'apertura del resort pertanto vanta di essere il primo show gratuito della Strip. Sull'onda di questo successo nacquero in seguito le battaglie dei pirati al Treasure Island e le fontane del Bellagio.\nLa notte del 3 febbraio 2008 lo storico vulcano del Mirage ha dato sfogo alle sue fiamme per l'ultima volta. In seguito infatti \u00e8 stato smantellato e sostituito da una sua replica nettamente pi\u00f9 grande.\nAll'interno dell'edificio sono presenti anche diversi ristoranti che cucinano cibi secondo le ricette di diverse cucine internazionali, i pi\u00f9 conosciuti sono: \"Japonais\", \"STACK\", \"Fin\", \"Kokomo's\", \"Onda Ristorante &amp; Wine Lounge\", \"Samba Brazilian Steakhouse\".\nAltre attrazioni sono le Tigri bianche custodite al suo interno e i frequenti spettacoli di artisti internazionali.\nIl casin\u00f2.\nIl casin\u00f2 del Mirage \u00e8 dotato di 9.290,3\u00a0m\u00b2 di superficie dedicata al gioco d'azzardo in tutte le sue forme. Tra cui anche tavoli da blackjack. Questi tavoli da gioco sono citati nel libro Blackjack Club di Ben Mezrich."}
{"id": "1200375", "revid": "400694", "url": "https://it.wikipedia.org/wiki?curid=1200375", "title": "2-23-03 - Perth, Australia", "text": "Perth Australia February 23rd 2003 \u00e8 il primo della collana di sette bootleg registrata dai Pearl Jam dopo l'uscita dell'album di studio Riot Act."}
{"id": "1200379", "revid": "1573940", "url": "https://it.wikipedia.org/wiki?curid=1200379", "title": "Santuario della Madonna del Bagno (Castiglion Fiorentino)", "text": "Il santuario della Madonna del Bagno \u00e8 un edificio di culto che si trova nei pressi della localit\u00e0 Senaia a Castiglion Fiorentino.\nStoria e descrizione.\n Inizialmente fu un piccolo oratorio che fu sostituito, tra il 1524 e il 1527, da un edificio che rimase incompiuto. Venne ampliato nel 1711, ma l'attuale edificio, a croce latina con copertura a botte, risale ad un rifacimento degli anni 1874-87 ad opera dell'architetto castiglionese Pietro Mancini."}
{"id": "1200393", "revid": "287204", "url": "https://it.wikipedia.org/wiki?curid=1200393", "title": "Campioni", "text": ""}
{"id": "1200403", "revid": "110157", "url": "https://it.wikipedia.org/wiki?curid=1200403", "title": "No Code Tour", "text": "Il No Code Tour fu il tour intrapreso dai Pearl Jam, per promuovere il loro quarto album, \"No Code\".\nCome il precedente tour, fu di breve durata perch\u00e9 la band continu\u00f2 il suo boicottaggio nei confronti degli show organizzati dal colosso Ticketmaster. Nonostante ci\u00f2, non mancarono perdormances epiche, come quella al Downing Stadium di New York o quella al The Meadows di Hartford.\nGruppi di spalla.\nWarm-Up Shows\nNord America\nEuropa"}
{"id": "1200409", "revid": "1652635", "url": "https://it.wikipedia.org/wiki?curid=1200409", "title": "Diano Borello", "text": "Diano Borello \u00e8 una frazione del comune di Diano Arentino, in provincia di Imperia, gi\u00e0 comune autonomo fino al 1923.\nGeografia fisica.\nTerritorio.\n\u00c8 uno dei borghi della valle Dianese dista da Diano Arentino circa 1\u00a0km e dal capoluogo di provincia 14\u00a0km.\nLa frazione \u00e8 situata nell'alta valle del torrente \"San Pietro\" ed il suo territorio fa parte della Comunit\u00e0 Montana dell'Olivo.\nStoria.\nLa prima citazione si trova, come \"villa\" negli statuti del \"Castrum Diani\" (1363). La fondazione potrebbe, tuttavia, essere pi\u00f9 antica, legata all'ordine benedettino e fece forse parte della \"communitas Diani\", istituita nel 1172 tra gli abitati della valle.\nNel XVII secolo la parrocchia di San Michele aveva circa ottocento abitanti e comprendeva le borgate di \"Chiesa\" (\"a J\u00e8\u015da\"), \"Macary\" (\"i Mac\u00e0ri\"), \" (\"i Virj\u00ecli\"\"), \"Ciappai\", \"Poggio\" (\"u Poggiu\"), \"Villatalla\", \"Roncagli\" (\"Runc\u00e0i\") e \"Borganzo\" (\"Burg\u00e0nsu\"). Nel 1797 nella napoleonica \"Repubblica ligure\" fece parte del mandamento di Diano, suddiviso in nove comuni, tra i quali Diano Arentino e Diano Borello. Nel 1923 fu annesso al comune di Diano Marina e l'anno successivo divenne frazione del neo-istituito comune di Diano Arentino, che comprendeva inoltre la frazione di Evigno.\nMonumenti e luoghi d'interesse.\nNel suo insieme il paese \u00e8 un tipico borgo dell'entroterra ligure, collegato da antiche mulattiere ai paesi vicini."}
{"id": "1200410", "revid": "599013", "url": "https://it.wikipedia.org/wiki?curid=1200410", "title": "Khalid El-Amin", "text": "Carriera.\nDopo aver giocato a livello liceale per la North Minneapolis High School di Minneapolis, Minnesota \u00e8 passato alla University of Connecticut, dove ha giocato tre anni vincendo un titolo NCAA da assoluto protagonista, che gli ha poi fruttato la scelta nel draft NBA 2000 con il numero 34 dai Chicago Bulls.\nEl-Amin ha giocato in leghe minori, vincendo il titolo della Continental Basketball Association (CBA) con i Dakota Wizards e quello ucraino con i Azovmash Mariupol.\nNel 2010 gioca con la canotta dei lituani del Lietuvos Rytas, ma nel marzo 2011 subisce un grave infortunio al ginocchio sinistro. Nel dicembre 2011 firma un contratto mensile coi croati del Cibona."}
{"id": "1200411", "revid": "110157", "url": "https://it.wikipedia.org/wiki?curid=1200411", "title": "Green Man (album)", "text": "Green Man \u00e8 il primo album pubblicato da solista da Mark Owen, uscito poco dopo lo scioglimento dei Take That nel 1996. Nel 2003 il disco \u00e8 stato ristampato con l'aggiunta di 5 tracce bonus."}
{"id": "1200435", "revid": "121686988", "url": "https://it.wikipedia.org/wiki?curid=1200435", "title": "Continental Basketball Association", "text": "La Continental Basketball Association, meglio conosciuta con l'acronimo CBA, \u00e8 stata una lega statunitense di pallacanestro professionistica.\nPrima della fondazione della NBA D-League, la CBA era il principale serbatoio per le panchine delle squadre della National Basketball Association, e le franchigie erano formate da citt\u00e0 prive di squadre NBA e lontane anche dal richiamo del college basketball; da ricordare fra le altre: Albany (NY), Tacoma, Oklahoma City, Omaha, Sioux Falls.\nNel 2001 la CBA dichiar\u00f2 bancarotta, ma nell'autunno dello stesso anno un gruppo di franchigie acquist\u00f2 nome, logo, registri e altre propriet\u00e0 dai precedenti proprietari e riprese le attivit\u00e0 mantenendo il nome di Continental Basketball Association.\nMolti i giocatori che venendo dalla CBA hanno avuto una brillante carriera NBA, come non ricordare almeno John Starks e Anthony Mason, mentre a livello di allenatori la CBA \u00e8 stata l'officina per la crescita del grande Phil Jackson che port\u00f2 al trionfo in questa lega i suoi Albany Patroons.\nStoria.\nLa CBA si definisce con orgoglio \"La pi\u00f9 antica lega professionistica di pallacanestro al mondo\". Fu infatti fondata nel 1946, con il nome di Eastern Pennsylvania Basketball League, visto che le 6 squadre iscritte avevano tutte sede nello stato della Pennsylvania. Due anni dopo il nome cambi\u00f2 in Eastern Professional Basketball League, e nel periodo successivo si aggiunsero altre franchigie dagli stati confinanti.\nLa EPBL continu\u00f2 tuttavia ad essere una lega minore a carattere prevalentemente locale, finch\u00e9 nel 1970 si ribattezz\u00f2 Eastern Basketball League e inizi\u00f2 a svolgere la funzione di lega di sviluppo per le franchigie di NBA e ABA. Nel 1978 assunse infine il nome attuale, e inizi\u00f2 ad annoverare squadre da tutti gli Stati Uniti e dal Canada.\nNel 1999 tutte le squadre della lega furono acquistate da un gruppo di investitori facenti capo all'ex giocatore della NBA Isiah Thomas. Questo tipo di gestione si rivel\u00f2 tuttavia fallimentare, e la CBA, dopo 55 anni di attivit\u00e0 ininterrotta chiuse i battenti nel 2001. Lo stesso Thomas, che subito dopo aver assunto la guida della lega abbandon\u00f2 per un contratto di allenatore a Indiana, in NBA, fu considerato il responsabile del fallimento. In quello stesso anno per\u00f2 le ex squadre della lega, assieme a quelle di altre leghe minori come la International Basketball League e la International Basketball Association, rilevarono il marchio CBA e ridiedero vita all'antica lega.\nLa nuova CBA ha continuato a sopravvivere fino al 2008, anno in cui, colpite dalla crisi economica globale, quasi tutte le franchigie dichiararono fallimento. Il campionato 2008-2009 fu concluso in anticipo, con una serie finale disputata dalle migliori tra le quattro squadre rimaste, e vinta dai Lawton-Fort Sill Cavalry sugli Albany Patroons.\nPer il 2009-10 la lega, pur non dichiarando apertamente la fine delle operazioni, non ha tuttavia programmato alcun campionato.\nInnovazioni.\nNella sua storia la CBA ha introdotto nel basket professionistico alcune innovazioni che sono poi state adottate nelle leghe pi\u00f9 importanti, come l'NBA.\nLista delle squadre.\nPer ogni franchigia \u00e8 riportata l'ultima denominazione, e tra parentesi le precedenti sedi e denominazioni."}
{"id": "1200445", "revid": "767487", "url": "https://it.wikipedia.org/wiki?curid=1200445", "title": "Amarsi un po'...", "text": "Amarsi un po'... \u00e8 un film del 1984 diretto da Carlo Vanzina.\nTrama.\nRoma. Cristiana \u00e8 una giovane e bella principessa, annoiata dal suo ruolo e dai genitori ancorati all'etichetta. Marco \u00e8 un giovane borgataro di professione elettrauto alla BMW e figlio di un giornalaio. I due si incontrano per un banale incidente stradale, si piacciono e decidono di stare insieme nonostante le differenze di ceto. Presto nasce un grande amore, ma alla lunga le incomprensioni dovute alla differente estrazione sociale hanno la meglio: in occasione di una vacanza insieme ad alcuni amici della ragazza, vengono evidenziate le differenze di stile e comportamento, anche a causa della presenza di una vecchia fiamma di Cristiana.\nI due si lasciano, e lei progetta le nozze con il ricco nobile francese Felix Rothschild. Ma l'amore tra Marco e Cristiana non si \u00e8 esaurito. Marco, venuto a conoscenza delle imminenti nozze di Cristiana, parte in auto da Roma verso Parigi; lungo la strada, a causa di un colpo di sonno, sbanda e si scontra con un tir. Intanto Cristiana si sposa ma al momento di partire per il viaggio di nozze, legge sul giornale dell'incidente avvenuto a Marco, abbandona il marito e si dirige all'ospedale, scegliendo di tornare con il ragazzo.\nColonna sonora.\nParte della colonna sonora \u00e8 contenuta nell'album \"Guardandoti sfiorandoti\" del 1984 di Mario Lavezzi.\nTra gli altri brani, troviamo \"Fiore di maggio\" di Fabio Concato, \"Mediterranea\" di Giuni Russo e \"Fotoromanza\" di Gianna Nannini."}
{"id": "1200449", "revid": "80047", "url": "https://it.wikipedia.org/wiki?curid=1200449", "title": "La Ginestra", "text": ""}
{"id": "1200450", "revid": "228587", "url": "https://it.wikipedia.org/wiki?curid=1200450", "title": "Chiesa dei Cappuccini", "text": ""}
{"id": "1200452", "revid": "4175", "url": "https://it.wikipedia.org/wiki?curid=1200452", "title": "Campionato europeo delle nazioni 2001-2002 (rugby a 15)", "text": "Il Campionato europeo delle nazioni 2001-02 () fu la 3\u00aa edizione del campionato europeo delle nazioni, la 38\u00aa edizione del torneo internazionale organizzato dalla FIRA \u2012 Associazione Europea di Rugby e, relativamente alla sua prima divisione, il 34\u00ba campionato europeo di rugby a 15.\n che si affrontarono con la formula del girone unico con gare di sola andata.\nSempre relativamente alla prima divisione, la classifica combinata con quella dell'edizione precedente serv\u00ec a determinare la squadra ultima in classifica destinata alla retrocessione in seconda divisione; essa risult\u00f2 essere la nazionale dei , mentre invece per l'assegnazione del titolo fece fede quella dell'edizione 2001-02 di torneo, che fu vinto dalla per la seconda volta nella nuova versione di torneo e per la settima assoluta; in tale edizione fece l'esordio anche la Coppa Antim, trofeo creato dalla federazione rugbistica georgiana in omaggio ad Antimo d'Iberia, vescovo ortodosso originario della Georgia che fu patriarca di Romania; la coppa, tendente a sottolineare la comunione nella fede ortodossa dei due Paesi, fu messa in palio per la prima volta a Tbilisi nell'ultima giornata del torneo: ad aggiudicarselo fu la che vinse 31-23 e, con tale risultato, termin\u00f2 il campionato in testa alla classifica.\nIl campionato europeo 2001-02 funse anche da secondo turno delle qualificazioni europee alla : la squadra campione europea e la seconda classificata, infatti, guadagnarono l'accesso diretto al quarto turno di qualificazione, mentre le squadre dalla terza alla sesta classificata della prima divisione e le prime due della classifica aggregata della seconda divisione accedettero al terzo turno.\nRiguardo alle divisioni inferiori, la vincente della seconda () fu promossa in prima per il biennio 2002-04 e prese il posto dei Paesi Bassi; la fu retrocessa in terza divisione superiore e le altre 8 squadre furono ripartite tra le due categorie di merito della seconda divisione del biennio successivo: , , e alla divisione 2.A e , , e alla divisione 2.B."}
{"id": "1200455", "revid": "125994707", "url": "https://it.wikipedia.org/wiki?curid=1200455", "title": "4/3/1943", "text": "4/3/1943 \u00e8 una canzone di Lucio Dalla e della Nuova Equipe 84, incisa nel e composta da Paola Pallottino oltre allo stesso Dalla. Presentata per la prima volta al Festival di Sanremo 1971, fu la rivelazione dell'edizione del festival, dove si classific\u00f2 al 3\u00ba posto. \nIl brano.\nStoria e significato del testo.\nIl brano racconta la storia di una ragazza madre che ha un figlio con un soldato alleato. Il brano, prima di essere ammesso al Festival di Sanremo, era stato oggetto di modifiche da parte della censura. In un primo tempo il titolo del brano era \"Gesubambino\", ma fu giudicato irrispettoso, per cui il maestro Ruggero Cini l'aveva sostituito con la data di nascita del cantautore che era, appunto, il . Anche alcune parti del testo furono giudicate inadeguate. La frase \"mi riconobbe subito proprio l'ultimo mese\" divent\u00f2 \"mi aspett\u00f2 come un dono d'amore fino dal primo mese\", mentre \"giocava alla Madonna con il bimbo da fasciare\" venne cambiata in \"giocava a far la donna con il bimbo da fasciare\". Infine la frase che concludeva il brano: \"e anche adesso che bestemmio e bevo vino, per ladri e puttane sono Ges\u00f9 Bambino\" fu modificata con questa: \"e ancora adesso che gioco a carte e bevo vino, per la gente del porto mi chiamo Ges\u00f9 Bambino\". Il brano ottenne, comunque, un successo notevole.\nL'autrice del testo Paola Pallottino in un'intervista all'\"Avvenire\" aveva spiegato che \"Gesubambino\" voleva essere un suo ideale risarcimento a Lucio perch\u00e9 era rimasto orfano di padre dall\u2019et\u00e0 di 7 anni. Dalla cant\u00f2 per la prima volta nell'agosto 1970 il brano, dal vivo, a Paola (provincia di Cosenza), dove sua mamma aveva lavorato nell'immediato dopoguerra, nell'ambito del \"ferragosto del Tirreno\" e successivamente, nel dicembre dello stesso anno al teatro Duse di Bologna: i discografici della RCA l'apprezzarono al punto che decisero di portarla a Sanremo.\nIl riscontro commerciale del brano fu notevole, raggiunse infatti la prima posizione nella hit parade italiana e vi rimase per 3 settimane.\nVinili.\nDopo il Festival, escono il 45 giri di Dalla (pubblicato dalla RCA) contenente il brano, abbinato a \"Il fiume e la citt\u00e0\", quello dell'Equipe 84 (pubblicato dalla Ricordi) contenente il brano, abbinato a \"Padre e figlio\" e quello dei Combos, pubblicato dalla Combo Record, abbinato a una cover di \"Che sar\u00e0\".\nIl brano viene, poi, inserito negli album \"Storie di casa mia\" (L. Dalla) e \"Casa mia\" (Equipe 84).\nCover.\nLa canzone venne incisa nello stesso anno da Lara Saint Paul nel suo album \"Festival di Sanremo\"; nel 2017 Francesco De Gregori l'ha interpretata dal vivo nel suo album \"Sotto il vulcano\".\nAll'estero venne invece incisa, tra gli altri, nello stesso anno da Dalida con il testo di Pierre Delano\u00eb e col titolo \"J\u00e9sus bambino\", dal gruppo svedese Flamingokvintetten con lo stesso titolo ma il testo tradotto da Hans Sid\u00e9n] in svedese e dal cantautore brasiliano Chico Buarque de Hollanda che la tradusse in portoghese col titolo \"Minha hist\u00f3ria\"."}
{"id": "1200457", "revid": "7336", "url": "https://it.wikipedia.org/wiki?curid=1200457", "title": "4/3/43", "text": ""}
{"id": "1200458", "revid": "118386075", "url": "https://it.wikipedia.org/wiki?curid=1200458", "title": "Roberto Galli (micologo)", "text": "Biografia.\nLaureato in biologia e specializzato in ecologia e micologia, si occupa dei funghi superiori dal punto di vista sistematico, biologico ed ecologico.\nDal 1996 al 2001 \u00e8 stato direttore responsabile e scientifico delle riviste divulgative di micologia \"I Funghi dove ... quando\", dal 2002 al 2003 del bimestrale \"La rivista dei funghi\" e dal 2004 al 2012 del trimestrale \"Funghi &amp; natura\".\n\u00c8 autore di numerosi libri sui funghi superiori, tra cui alcuni monografici sui generi \"Agaricus\", \"Amanita\", \"Boletus\" s.l., \"Hygrophorus\" s.l., \"Lactarius\", \"Morchella\", \"Russula\" e \"Tricholoma\".\n\u00c8 presidente del Gruppo Micologico Milanese nel quale dirige il comitato scientifico, inoltre collabora a mostre micologiche e tiene regolarmente corsi di micologia pratica e di microscopia fungina."}
{"id": "1200459", "revid": "1573940", "url": "https://it.wikipedia.org/wiki?curid=1200459", "title": "Pieve dei Santi Ippolito e Cassiano (Retina)", "text": "La pieve dei Santi Ippolito e Cassiano a Retina, oggi chiesa dei Cappuccini, \u00e8 un edificio di culto cattolico che si trova in localit\u00e0 Pieve a Retina, a Castiglion Fiorentino.\nStoria e descrizione.\nNell'area sono state individuate quattro fasi insediative: la prima si riferisce a un edificio termale di et\u00e0 romana; la seconda a una piccola chiesa di et\u00e0 altomedievale; la terza alla chiesa romanica; la quarta \u00e8 segnata dalla costruzione di un edificio rinascimentale. L'impianto della struttura romanica \u00e8 del tipo basilicale, a tre navate divise in origine da pilastri (le attuali colonne sono rinascimentali) e concluse da tre absidi semicircolari. La copertura dello spazio interno \u00e8 a capriate nella navata centrale, mentre le navatelle presentano volte a crociera realizzate nel XVI secolo: nel 1573, poco prima dell'arrivo dei Cappuccini, il ripristino cinquecentesco la chiesa era quasi del tutto terminato, vi mancavano solo gli altari e la copertura di parte del tetto.\nAll'esterno la facciata mostra ancora il profilo romanico a linea spezzata, successivamente rialzato e ridotto a capanna, ed \u00e8 preceduta da un portico.\nNel 1577 la chiesa fu affidata ai Frati Minori Cappuccini della Provincia Toscana, che erano stati chiamati dalla comunit\u00e0 di Castiglion Fiorentino qualche anno prima per aprire un loro convento in quelle zone. I frati si stabilirono subito nell'adiacente fabbricato, che anticamente era servito da casa del pievano, e, con l'aiuto dei castiglionesi, iniziarono l'edificazione del convento, che pochi anni dopo era gi\u00e0 terminato. L'arrivo dei frati determin\u00f2 l'adattamento dello spazio dell'antica pieve alle loro esigenze di culto: per ricavare il coro, destinato alla recita dell'ufficio divino, i frati murarono la prima campata verso l'abside, adattarono a sagrestia l'abside della navata destra, e ricavarono una scala per salire ai dormitori nell'abside della navata sinistra. La chiesa fu consacrata nel 1581 da mons. Stefano Bonucci, vescovo di Arezzo, e dedicata a S. Maria degli Angeli."}
{"id": "1200461", "revid": "289247", "url": "https://it.wikipedia.org/wiki?curid=1200461", "title": "San Carlo Gruppo Alimentare SpA", "text": ""}
{"id": "1200462", "revid": "15756", "url": "https://it.wikipedia.org/wiki?curid=1200462", "title": "Gian Francesco de Majo", "text": "Nella sua epoca era soprannominato \"Ciccio\".\nBiografia.\nInizi\u00f2 a studiare musica con il padre Giuseppe de Majo e successivamente con lo zio Gennaro Manna e il prozio Francesco Feo. Ancora adolescente, all'et\u00e0 di tredici anni, prestava servizio come \"secondo cembalo\" al Teatro di Corte e dal 1747 aiutava gi\u00e0 il padre, occupato dal 1745 nel ruolo di direttore della Cappella Reale, come \"organista soprannumerario\" senza ricevere compensi. Dopo la morte del \"primo organista\" della cappella Pietro Filippo Scarlatti avvenuta nel 1750, inizi\u00f2 a ricevere lo stipendio di un ducato al mese per il suo incarico, ma nel 1758, con l'elevazione a \"secondo organista\", sal\u00ec a otto ducati. Oltre all'attivit\u00e0 organistica, dal 1749 fu attivo nella medesima cappella come compositore di lavori sacri.\nIl 7 febbraio 1759 a Parma mise in scena la sua prima opera, \"Ricimero, re dei goti\": l'anno stesso il lavoro fu riallestito a Roma, dove, come testimonia Goldoni nelle sue \"Memorie\", ebbe un trionfante successo. Agli inizi del 1760 a causa della tubercolosi non pot\u00e9 musicare il libretto \"Il trionfo di Camilla\" di Silvio Stampiglia per il Teatro San Carlo, ma riusc\u00ec comunque a presentare per il giugno dello stesso anno il componimento drammatico \"Astrea placata\" con Gaetano Guadagni e per novembre il dramma per musica \"Cajo Fabrizio\", il quale fu ben accolto dal pubblico.\nTra il 1761 e il 1763 rappresent\u00f2 alcune sue opere nelle citt\u00e0 dell'Italia settentrionale: fu a Livorno, a Venezia e infine a Torino; durante questo viaggio ebbe occasione anche di conoscere Padre Martini. Dopo esser tornato nella citt\u00e0 natale per breve periodo, part\u00ec nel febbraio del 1764 per la volta di Vienna, in quanto aveva ricevuto la commissione di comporre un'opera per celebrare l'incoronazione di Giuseppe II a imperatore, e poi nello stesso anno giunse a Mannheim.\nDopo aver dato a Madrid un suo lavoro, torn\u00f2 in Italia nel 1765 e present\u00f2 al Teatro Regio di Torino \"Montezuma\" su libretto di Vittorio Amedeo Cigna-Santi con Giuseppe Aprile. Ritorn\u00f2 a Napoli l'anno seguente, ma ancora per una volta vi rimase poco, in quanto parti per un altro viaggio attraverso l'Italia e l'Europa: fu nuovamente a Mannheim e nel ritorno si ferm\u00f2 a Venezia e a Roma. Nell'agosto del 1767 successe al padre Giuseppe nella carica di maestro di cappella presso la corte reale napoletana: per assumere questo posto era entrato in competizione con Niccol\u00f2 Piccinni.\nA causa di problemi finanziari de Majo dovette rinunciare a molti viaggi futuri per la messa in scena di sue nuove opere. Accanto alla posizione di direttore della cappella, riprese il vecchio incarico di \"secondo organista\" e l'attivit\u00e0 di composizione di lavori sacri. Per celebrare il compleanno della regina Maria Carolina gli fu commissionato di comporre un'opera, \"Eumene\", da rappresentare il 4 novembre del 1770 al San Carlo, ma a causa del peggioramento delle sue condizioni di salute la prima fu rinviata a gennaio dell'anno successivo. Tuttavia de Majo non riusc\u00ec a terminarla (compose solamente il 1\u00b0 atto) in quanto mor\u00ec di tisi il 17 novembre. L'opera fu quindi terminata da Giacomo Insanguine e da Pasquale Errichelli.\nConsiderazioni sull'artista.\nDe Majo nella sua epoca fu molto stimato dai contemporanei: Mozart, che ebbe occasione di ascoltarlo in una chiesa napoletana, in una lettera a sua sorella defin\u00ec la sua musica \"bellissima\", per lo scrittore Wilhelm Heinse la melodia di Gian Francesco era migliore di quella di Pergolesi e Gluck.\nI suoi lavori, nei quali egli utilizz\u00f2 la struttura tradizionale dell'opera seria, riscossero notevole successo soprattutto grazie al loro valore drammatico rese possibile attraverso un'espressiva intensificazione della musica ed effettuando opportuni mutamenti sulla struttura delle arie. Contrariamente ai dettami dell'opera seria dell'epoca, le sue opere presentano al loro interno lauti spettacoli e parecchi cori e assiemi, usati generalmente nelle scene composte da elementi eterogenei. Nei trattati del XVIII secolo egli \u00e8 considerato, assieme a Niccol\u00f2 Jommelli e Tommaso Traetta, uno dei tre compositori napolitani che sperimentarono una riforma dell'opera seria, riforma che attualmente viene attribuita a Gluck.\nAnche la musica sacra presenta un livello di alta qualit\u00e0 drammatica, ottenuta grazie ai recitativi accompagnati e alle impressionanti dissonanze armoniche."}
{"id": "1200463", "revid": "125633874", "url": "https://it.wikipedia.org/wiki?curid=1200463", "title": "E adesso sesso", "text": "E adesso sesso \u00e8 un film a episodi del 2001, diretto da Carlo Vanzina. Il film \u00e8 formato da 8 episodi, ambientati in diverse citt\u00e0 d'Italia.\nTrama.\nFuga d'amore.\nUn ragazzo napoletano, Gennaro, e la sua amante Assunta Potito (sposata con 4 figli), fuggono dalla vita monotona per continuare la loro storia d'amore. I genitori di Gennaro e il marito della signora Assunta non essendo d'accordo, cominciano a fare vari appelli televisivi affinch\u00e9 i due fuggiaschi tornino dalle loro famiglie. Assunta, triste al pensiero di lasciare i suoi amati figli, torna al paesino insieme a Gennaro. Appena tornati e dopo aver fatto pace con la famiglia di Gennaro in diretta tv, Assunta firma un autografo ad un giovane ragazzo, lasciandogli per\u00f2 anche il suo numero di cellulare, non perdendo cos\u00ec la sua passione per i \"toy boy\".\nVenere nera.\nA Torino Romeo \u00e8 un operaio in una fabbrica di macchine. Stanco della sua vita familiare, una sera scende a comprare le sigarette e sulla strada di casa si imbatte in un gruppo di prostitute. Con la voglia di nuove esperienze, Romeo decide di far salire a bordo la bella Brigitte, con la quale ha rapporti per diverse sere. Una sera, tornato a casa, la moglie scopre dei tradimenti e caccia di casa il marito. Romeo decide di comprare Brigitte dal suo lenone per poter stare con lei tutta la vita. Dopo sei mesi per\u00f2, si ritrover\u00e0 nella stessa situazione di prima, con i suoceri a carico e nessuno che gli dia importanza. Il povero operaio decide quindi di andare di nuovo a comprare le sigarette, e il ciclo ricomincia.\nGuardoni.\nA Verona un gruppo di ragazzi si riunisce a casa per guardare con cannocchiali e binocoli la finestra di fronte. Apparentemente i 5 stanno guardando lo \"strip tease\" di una donna, ma quando la signora sta per levarsi il perizoma, il marito la interrompe dicendole di andare via, poich\u00e9 stava coprendo la tv. Il marito e i ragazzi infatti avevano lo stesso intento, quello di guardare la partita dell'Hellas Verona in tv. I ragazzi quindi esultano per il gesto del marito e acclamano la loro squadra.\nSMS (Short Message Service).\nAll'Aeroporto di Olbia-Costa Smeralda, Barbara, una ragazza romana, incontra Matteo, un ragazzo bolognese, con il quale intraprende una storia d'amore via SMS. All'inizio della relazione Barbara invia dei messaggi a Matteo trovandolo nella sua stanza tappezzata di poster del Bologna calcio e del suo gruppo preferito i L\u00f9napop che sta guardando il video del brano Qualcosa di grande. La relazione va avanti per mesi, sempre e solo via sms, fin quando i due si lasciano, e sempre via sms, intraprenderanno nuove relazioni esclusivamente virtuali.\nBelle da calendario.\nIn Sicilia, un gruppo di uomini sposati si ritrova ogni giorno dal barbiere per guardare calendari a luci rosse. Le mogli di questi, per vendicarsi di questo vizio, fanno trovare loro in vendita dal giornalaio un nuovo calendario. Gli uomini scopriranno che in quel calendario ci sono le loro mogli, e per paura che il calendario si diffonda in tutta l'isola, partono per le province siciliane nell'intento di ritirare le copie in vendita. Le donne per\u00f2 avevano pubblicato una sola copia che distruggono, prima di andare a confessarsi in chiesa.\nSito Internet.\nAl Cineland (Ostia) lavora Cesare, che \u00e8 fidanzato da poco con Katia. Un amico di Cesare gli mostra un sito internet per scambisti. Attratto dalla novit\u00e0, Cesare contatta una coppia di Prato per incontrarsi nel weekend. Sopraggiunti a casa di Cesare, la coppia di scambisti illustra a Cesare e Katia le modalit\u00e0 \"di accoppiamento\". All'improvviso torna la nonna di Cesare, e quello che doveva essere un incontro trasgressivo, si trasforma in una grande abbuffata a base di pasta e fagioli e abbacchio. Dopo il pranzo la vecchietta propone agli scambisti una partita di scopone dove, in coppia con il suo adorato nipote, trionfa ripetutamente.\nGuardoni Parte II.\nAmbientato a Milano (nella realt\u00e0 l'episodio \u00e8 stato girato a Pomezia), dei dipendenti di un'azienda si accorgono che alla finestra di fronte ci sono due ragazze che si spogliano. Le ragazze sul pi\u00f9 bello dello \"strip tease\" mostrano un cartellone con un numero di conto corrente e l'importo da pagare per continuare a guardare.\nUna vita hard.\nIsidoro, un vigile di Ascoli Piceno molto attaccato al denaro, e sua moglie Adalgisa, casalinga, compongono una famiglia monoreddito sempre in difficolt\u00e0 a far quadrare il bilancio familiare. Adalgisa, per guadagnare dei soldi extra, si reca su un set di film hard con attori non professionisti, dicendo al marito che si procura il denaro lavorando occasionalmente come collaboratrice domestica. Un giorno Isidoro per ravvivare il rapporto di coppia, acquista da un catalogo olandese un film hard da visionare con la moglie, ma guardandolo nota che la protagonista femminile \u00e8 proprio Adalgisa. Isidoro non approva l'attivit\u00e0 della moglie e caccia via di casa Adalgisa che torna ad abitare dalla madre. Dopo 3 mesi i due si rincontrano sul set, poich\u00e9 anche Isidoro ha deciso di diventare pornoattore dopo essersi reso conto che senza le \"entrate extra\" procurate dalla moglie non riesce ad arrivare a fine mese. Durante l'incontro il marito propone infatti alla moglie di recitare e prodursi i film hard a casa loro."}
{"id": "1200468", "revid": "767487", "url": "https://it.wikipedia.org/wiki?curid=1200468", "title": "Mark Spicoluk", "text": "Biografia.\n\u00c8 stato il bassista originario dei Sum 41, dal 1996 al 1999, sostituito poi da Jason McCaslin. Successivamente ha suonato con Avril Lavigne fino al 2002. Membro dei Closet Monster, gruppo indie-punk rock canadese, ha lasciato la band l'8 dicembre 2005. Appare nel video di Avril Lavigne \"Sk8er Boi\".\nHa fondato una casa discografica indie/punk rock, la Underground Operations."}
{"id": "1200477", "revid": "729019", "url": "https://it.wikipedia.org/wiki?curid=1200477", "title": "Edema cerebrale", "text": "L'edema cerebrale consiste in una grave alterazione del sistema nervoso centrale dovuta all'eccessivo accumulo di fluidi intracellulari ed extracellulari a livello cerebrale. L'edema cerebrale \u00e8 un'importante causa di ipertensione endocranica.\nEziologia.\nL'edema pu\u00f2 essere causato da molti fattori come trauma cranico, reazione allergica, ictus, arresto cardiaco, chetoacidosi diabetica, infiammazione cerebrale secondaria a meningiti ed encefaliti o tumori (in et\u00e0 pediatrica, caso frequente \u00e8 il medulloblastoma).\nL'edema \u00e8 una delle cause di morte, sia umana sia animale in genere, che sopravviene in seguito a prolungato soggiorno in ambienti a elevata temperatura, come zone aride sia secche sia umide, deserti, ed all'interno delle automobili al sole cos\u00ec come nel mal di montagna.\nFisiopatologia.\nEsistono cause diverse che possono portare ad edema cerebrale; la velocit\u00e0 con cui l'edema si forma \u00e8 dipendente dalla causa che lo provoca. Le lesioni che alterano la continuit\u00e0 della barriera ematoencefalica sono tipiche dell'edema vasogenico e possono provocare un rapido rigonfiamento del tessuto cerebrale. Le lesioni del metabolismo della barriera emato-encefalica configurano un quadro di edema citotossico e sono in buona misura imputabili ad un alterato funzionamento delle pompe sodio-potassio in seguito al ridotto apporto di ossigeno e glucosio.\nClassificazione.\nL'edema cerebrale pu\u00f2 essere classificato come \"vasogenico\", \"citotossico\" o \"interstiziale\".\nEdema vasogenico.\nL'edema vasogenico \u00e8 secondario alla rottura delle giunzioni occludenti endoteliali che costituiscono la barriera emato-encefalica. La rottura di queste giunzioni provoca lo stravaso delle proteine intracellulari e del plasma nello spazio extracellulare del parenchima cerebrale circostante. Questo tipo di edema \u00e8 generalmente limitato alla sostanza bianca cerebrale. I meccanismi che contribuiscono alla disfunzione della barriera emato-encefalica possono essere di natura fisica, quali l'ipertensione arteriosa od i traumi, o di natura chimica; in particolare molecole vasoattive o distruttive nei confronti dell'endotelio prodotte ad esempio dai tumori.\nPu\u00f2 essere diagnosticato con una TAC o una RMN cerebrale.\nEdema citotossico.\nNell'edema citotossico la barriera emato-encefalica \u00e8 fisicamente integra ma non \u00e8 altrettanto per quanto riguarda il metabolismo cellulare: la riduzione nell'apporto di ossigeno e glucosio porta all'inefficacia della pompa sodio-potassio con conseguente accumulo di acqua, sodio e calcio nel comparto intracellulare sia nella sostanza bianca che nella sostanza grigia. L'edema citotossico si verifica per una perfusione cerebrale inferiore a 12 mL/100g tessuto/min e generalmente precede l'edema vasogenico. Si ha formazione di edema citotossico in risposta ad ischemia, traumi o problemi metabolici endogeni od esogeni.\nEdema interstiziale.\nL'edema interstiziale si forma in seguito allo spostamento di liquor negli spazi extracellulari periventricolari. L'edema interstiziale si forma per rottura dell'ependima in casi di idrocefalo ostruttivo e differisce dall'edema vasogenico per la pressoch\u00e9 assenza di proteine.\nClinica.\nI sintomi di ipertensione endocranica secondaria ad edema cerebrale includono una triade classica con cefalea, vomito e papilledema cui si possono associare calo della vista, stato confusionale, disturbi di memoria e coma.\nL'edema cerebrale, soprattutto se importante, pu\u00f2 essere causa di ernie cerebrali come l'ernia delle tonsille cerebellari e l'ernia uncale che possiedono una manifestazione clinica tipica.\nDiagnosi.\nLa diagnosi di edema cerebrale \u00e8 radiodiagnostica dopo riscontro clinico di ipertensione endocranica. A livello radiografico la diagnosi \u00e8 possibile con TC o RMN che documentano una possibile ipertensione endocranica con una riduzione della dimensione dei ventricoli cerebrali, del normale profilo dei solchi e degli spazi cisternali e la presenza di edema visibile come cambiamento del normale segnale del parenchima.\nTrattamento.\nLa terapia medica consiste nella somministrazione parenterale di soluzioni ipertoniche (mannitolo, glicerolo) che agiscono richiamando acqua dal tessuto cerebrale verso il plasma riducendo il volume cerebrale; questi farmaci hanno effetti di breve durata. L'uso di corticosteroidi (es: desametasone) ha effetto positivo sull'edema associato a tumore o a trauma cranico. Nel caso l'edema fosse refrattario alle terapie mediche, in casi selezionati, \u00e8 possibile intervenire chirurgicamente asportando parte della calotta cranica e consentendo al cervello di gonfiarsi scongiurando ulteriori danni di tipo compressivo. Essendo il cranio una struttura inestensibile, in accordo all'ipotesi di Monro-Kellie, l'edema pu\u00f2 diventare sia la malattia che la causa: il rigonfiamento cerebrale avviene a scapito dell'apporto di sangue e conseguentemente a questo si ha la formazione di edema citotossico."}
{"id": "1200486", "revid": "20090", "url": "https://it.wikipedia.org/wiki?curid=1200486", "title": "Philip Mazzei", "text": ""}
{"id": "1200488", "revid": "20090", "url": "https://it.wikipedia.org/wiki?curid=1200488", "title": "Philip Mazzie", "text": ""}
{"id": "1200495", "revid": "124776159", "url": "https://it.wikipedia.org/wiki?curid=1200495", "title": "B2 First", "text": "Il B2 First, chiamato fino al 2019 \"First Certificate in English\", in sigla \"FCE\" (Primo Certificato in Inglese), \u00e8 un certificato di conoscenza generale della lingua inglese rilasciato da Cambridge Assessment English a persone non madrelingua inglese nel caso di superamento dell'esame omonimo.\nPer il Quadro Comune Europeo di Riferimento per la conoscenza delle Lingue (CEFR), il B2 First \u00e8 al livello B2.\nIl certificato Cambridge Assessment English corrispondente al livello successivo (C1) \u00e8 il C1 Advanced, mentre quello corrispondente al livello precedente (B1) \u00e8 il B1 Preliminary, in passato conosciuto come PET (\"Preliminary English Test\").\nL\u2019esame \u00e8 tarato sul livello B2 ma fornisce riferimenti anche per il raggiungimento di un livello pi\u00f9 alto (C1) o pi\u00f9 basso (B1); in entrambi i casi, il certificato riporta i rispettivi livelli di abilit\u00e0 conseguiti.\nIl livello del candidato che ha conseguito il B2 First \u00e8 \"upper-intermediate\" (intermedio superiore). \nCome per tutti gli altri esami di Cambridge, la qualifica, una volta conseguita, non \u00e8 mai revocata. Sulla base del fatto che la conoscenza di una lingua straniera permane nel tempo solo se si continua ad utilizzarla, i singoli istituti (ad esempio universit\u00e0, datori di lavoro, organizzazioni professionali ed enti governativi) possono comunque decidere di non accettare certificazioni pi\u00f9 vecchie di un certo tempo, cos\u00ec come di accettare anche documenti comprovanti attivit\u00e0 di pratica e miglioramento della lingua successive alla data dell\u2019esame.\nStruttura.\nL'esame comprende 4 parti (\"papers\"):\nLa prima sezione contribuisce per il 40% del punteggio totale mentre le altre tre contribuiscono ciascuna per il 20% al voto totale.\n\"Reading and Use of English\".\nLa prova di Reading and Use of English (in italiano: Lettura e uso dell'inglese) si divide in sette parti:\n\"Writing\".\nLa prova di Writing (in italiano: Scrittura) si divide in due parti:\n\"Listening\".\nLa prova di Listening (in italiano: Ascolto) si divide in quattro parti:\n\"Speaking\".\nLa prova di Speaking (in italiano: Parlato) \u00e8 l'unica ad essere effettuata oralmente, si svolge in coppia (o anche in tre in caso di numero di candidati dispari) e si divide in quattro parti:\nAlcuni candidati con disabilit\u00e0 particolari possono richiedere di essere esonerati dallo speaking o di svolgerlo da soli. In questo caso la prova sar\u00e0 un semplice colloquio tra esaminatore e candidato.\nVoti.\nIl voto \u00e8 assegnato in base al punteggio ottenuto, secondo la seguente tabella. Le percentuali rappresentano il numero di candidati B2 First che hanno conseguito il risultato in Italia nel 2017.\nCi sono tre voti di promozione (A, B e C). Non \u00e8 obbligatorio ottenere la sufficienza in tutte le quattro parti per ricevere un certificato di livello B2, \u00e8 sufficiente ottenere un punteggio totale di almeno 160. Con un punteggio inferiore a 160 l'esame non \u00e8 da ritenersi superato, tuttavia viene comunque rilasciata una certificazione di livello B1 se il punteggio \u00e8 compreso tra 140 e 159. I candidati che ottengono da 122 a 139 punti non ricevono invece nessun risultato, livello CEFR o certificato. I punteggi inferiori a 122 non sono riportati per questo esame. Se invece si supera l'esame con un punteggio superiore o uguale a 180, verr\u00e0 rilasciata una certificazione B2 First in cui si afferma che \u00e8 stata dimostrata abilit\u00e0 tale da essere inquadrati nel livello successivo (C1)."}
{"id": "1200499", "revid": "1442080", "url": "https://it.wikipedia.org/wiki?curid=1200499", "title": "EMI Italiana", "text": "La EMI Italiana \u00e8 stata una casa discografica, emanazione della britannica Electric and Musical Industries, con sede a Milano. Venne fondata nel 1931 come VCM e, nel 1967, venne rinominata EMI Italiana; divenne poi Emi Music Italy nel 1997 e, infine, EMI Records Italy Srl nel 2013, quando ha cessato di esistere come azienda autonoma ed \u00e8 stata acquisita dal gruppo Universal\nStoria.\nNascita della VCM.\nSin dal 1904 i dischi della His Master's Voice venivano pubblicati e distribuiti in Italia dalla \"Saif\" (\"Societ\u00e0 Anonima Italiana di Fonotopia\"), con sede a Milano.\nLa casa discografica britannica si chiamava, in realt\u00e0, \"Gramophone\", ma a causa del celebre dipinto di Francis Barraud \"La voce del padrone\" che ritrae il cagnolino Nipper mentre ascolta un grammofono, usato come marchio nell'etichetta, assunse presto questa denominazione ufficiosa.\nNel 1912, intanto, Alfredo Bossi (uno dei primi discografici italiani) aveva fondato la \"SNG\" (\"Societ\u00e0 Nazionale del Grammofono\"), sempre con sede a Milano, che negli anni venti aveva siglato un accordo con la casa discografica britannica Columbia Records per la produzione e la distribuzione dei dischi in Italia.\nPoich\u00e9 nel 1931 la His Master's Voice e la Columbia Graphophone Company si fusero dando vita alla EMI, anche in Italia avvenne la stessa operazione tra la \"Saif\" e la \"SNG\", con il coinvolgimento di un terzo partner, la Marconiphone, azienda italiana specializzata nella produzione di apparecchi radiofonici (ci\u00f2 perch\u00e9 la Emi inglese aveva intenzione di espandersi in questo mercato), che gi\u00e0 era presente nel mondo musicale distribuendo in Italia i dischi dell'etichetta francese Path\u00e9.\nIl nome dell'azienda in Italia fu VCM (sigla di Voce del Padrone - Columbia - Marconiphone), e questa denominazione rest\u00f2 fino alla fine del 1967, quando fu trasformata in \"Emi Italiana\"; la sede fu stabilita a Milano, in via Domenichino 14 (pi\u00f9 tardi venne trasferita in piazza Cavour 2), ed il direttore fu Aldo Mario De Luigi.\nNegli anni trenta fu direttore artistico della VCM Denis Passadoro, che mor\u00ec nel 1942 in guerra.\nFino alla fine degli anni cinquanta mantenne inoltre alcuni uffici a Torino, in via Pietro Micca 1.\nSuccesso.\nPur essendo un'azienda unica, mantenne per\u00f2 la diversit\u00e0 di etichetta nelle varie pubblicazioni, unificando il catalogo solo alla fine del 1969.\nCon lo scoppio della Seconda guerra mondiale l'azienda, come molte altre di propriet\u00e0 inglese, fu posta sotto sequestro, e riprese l'attivit\u00e0 in Italia nel 1946; pur dando la priorit\u00e0 alla distribuzione di artisti stranieri nella penisola, si occup\u00f2 anche del lancio di cantanti italiani come Beniamino Gigli, Carlo Buti o Renato Carosone (che incideva per la sottoetichetta \"Path\u00e9\") e, negli anni sessanta, I Nomadi, Al Bano e Francesco Guccini.\nNel 1972 la sede principale fu trasferita da Milano a Roma, per poi spostarsi all'inizio degli anni ottanta in via Bergamo a Caronno Pertusella (in provincia di Varese ma a pochi passi da Milano), pur mantenendo alcuni uffici distaccati a Roma e Milano.\nNel corso degli anni ha stipulato accordi per la distribuzione in Italia di marchi come quello dell'americana Capitol (dal 1957), della Path\u00e9, della tedesca Parlophone (in Italia per\u00f2 pubblicata con la denominazione Parlophon), della francese Odeon (queste ultime due fino al 1967 distribuite dalla Carisch) e di molte altre case discografiche.\nPer lo pi\u00f9 dal dopoguerra in poi i direttori dell'azienda sono stati britannici, come ad esempio il celebre Stephen Gottlieb che diresse la Emi Italiana per tutti gli anni sessanta; il primo italiano fu nel 1981 Alexis Rotelli, a cui segu\u00ec nel 1986 Roberto Citterio.\nNel 1997 ha cambiato la denominazione sociale in Emi Music Italy S.p.A. e nel 1999, si \u00e8 trasferita a Milano, cedendo le strutture di Caronno Pertusella che diventano IMS, dedite allo stampaggio dei CD. Nel 2013 \u00e8 diventata EMI Records Italy Srl, in seguito all'acquisizione da parte della Universal Music Group.\nCatalogo delle pubblicazioni.\nPer la datazione ci siamo basati sull'etichetta del disco, o sul vinile o, infine, sulla copertina; qualora nessuno di questi elementi avesse una datazione, ci siamo basati sulla numerazione del catalogo; se esistenti, abbiamo riportato oltre all'anno il mese e il giorno (quest'ultimo dato si trova, a volte, stampato sul vinile).\nNel corso degli anni la numerazione del catalogo ha subito vari cambiamenti, mantenendo comunque all'interno di ogni standard la progressione numerica cronologica.\nNon vi \u00e8 stata, invece, molta coerenza per quel che riguarda le etichette: e cos\u00ec ci sono casi di dischi stampati con etichette diverse nel corso degli anni, come ad esempio Folk beat n. 1 di Francesco Guccini, pubblicato nel 1967 con etichetta \"La Voce del Padrone\", poi ristampato negli anni settanta con etichetta \"Columbia\" ed infine con etichetta \"Emi\", o artisti come i Daniel Sentacruz Ensemble che hanno pubblicato i loro 45 giri alternativamente su etichetta \"Odeon\" o \"Emi\".\nPer le singole etichette presenti all'interno del marchio VCM fino a met\u00e0 del 1969 con catalogazione autonoma, consultare le voci La voce del padrone e Path\u00e9; con l'unificazione della numerazione di catalogo, abbiamo invece inserito il nominativo della sottoetichetta (ad esempio Harvest, Odeon o Columbia) a fianco del numero di catalogo.\nAlbum.\nPer molti anni i dischi italiani della Emi hanno avuto la numerazione preceduta dal prefisso 3C064: questo era una forma numerica che variava di paese in paese e serviva ad identificare le emissioni Emi delle varie nazionalit\u00e0; rimarr\u00e0 in vigore fino alla fine degli anni ottanta.In alcuni casi vi \u00e8 invece il prefisso 3C054: \u00e8 questo il caso di dischi usciti direttamente in edizione economica a prezzo ridotto (come \"Opera buffa\" di Francesco Guccini o \"Ho visto anche degli zingari felici\" di Claudio Lolli)."}
{"id": "1200502", "revid": "155613", "url": "https://it.wikipedia.org/wiki?curid=1200502", "title": "Mura Leopoldine", "text": "Le Mura Leopoldine, o Mura Lorenesi, erano una cinta muraria ottocentesca posta a delimitazione dell'area del porto franco di Livorno.\nCon l'unit\u00e0 d'Italia furono destinate ad altra funzione e ampliate.\nL'intera cerchia \u00e8 stata in gran parte demolita nei primi anni del Novecento, sebbene alcuni tratti siano stati risparmiati dalla distruzione e dai bombardamenti della seconda guerra mondiale.\nStoria.\nLe Mura Leopoldine.\nLa decisione di estendere l'area del porto franco labronico alle aree esterne all'antica citt\u00e0 fortificata risale al 1834, quando il granduca Leopoldo II di Lorena ne approv\u00f2 l'ampliamento.\nIl provvedimento granducale accoglieva quindi le richieste dei commercianti, che vedevano nell'estensione delle aree soggette al cosiddetto \"benefizio libero\" un importante ritorno dal punto di vista economico; parallelamente la nuova cinta muraria avrebbe limitato il fenomeno del contrabbando, a cui ricorrevano le attivit\u00e0 industriali fuori dalle mura per l'approvvigionamento di materie provenienti dall'area franca.\nI lavori di costruzione furono avviati nel 1835 su progetto dell'ingegner Alessandro Manetti, il quale si avvalse dell'opera di Carlo Reishammer per il disegno delle porte e delle barriere d'accesso.\nLa cinta, costituita da un semplice muro rivestito in pietra e sormontato da una cresta merlata di mattoni per impedire il passaggio delle corde dei contrabbandieri, si estendeva originariamente per circa 6 chilometri intorno alla citt\u00e0, includendovi anche i suoi popolosi sobborghi. A nord si congiungeva con il Forte San Pietro, mentre a sud-ovest terminava in corrispondenza dell'odierna piazza Mazzini. Il suo andamento seguiva le attuali via della Cinta esterna (Dogana d'Acqua, Porta San Marco), la vecchia Aurelia nel tratto compreso tra via Firenze (Barriera Fiorentina poi detta Barriera Garibaldi) e viale Alfieri (Porta delle Colline), viale Mameli, piazza Matteotti (Barriera Maremmana), via Montebello e via della Bassata (Porta a Mare), per concludersi nell'area dell'ex cantiere navale fratelli Orlando, presso un torrino, ancora esistente, che si raccordava alle fortificazioni portuali medicee e dell'antico lazzeretto di San Rocco.\nAnche se le mura sorsero con finalit\u00e0 puramente doganali, nel 1849, a seguito di una drammatica insurrezione, la cinta fu utilizzata dai livornesi come strumento di difesa contro il potente esercito d'occupazione austriaco inviato per soffocare la rivolta e ripristinare la dinastia lorenese in Toscana.\nAmpliamento sabaudo e successiva demolizione.\nNel 1868, pur con l'abolizione del porto franco, la cinta mantenne la sua funzione, delimitando le aree soggette a dazio comunale. Tra il 1887 ed il 1890, durante il Regno d'Italia, lo sviluppo della citt\u00e0 verso l'allora borgo di Ardenza comport\u00f2 un ampliamento del tracciato verso sud, fino all'Accademia Navale, con la creazione di nuove barriere.\nTuttavia, nel 1912, il limite doganale fu posto in corrispondenza della linea ferroviaria. Cos\u00ec le Mura Leopoldine (compresi i successivi ampliamenti) furono in gran parte abbattute negli anni seguenti per far posto ad ampi viali di circonvallazione, mentre furono risparmiati il tratto settentrionale (a ridosso delle aree portuali) e una piccola torre in corrispondenza del luogo in cui sorgeva la Porta a Mare; successivamente, al centro dei nuovi viali fu realizzato il percorso della linea ferroviaria Pisa - Tirrenia - Livorno, che rimase attiva fino al 1960.\nI bombardamenti della seconda guerra mondiale causarono per\u00f2 ingenti danni alle strutture sopravvissute, mentre nel dopoguerra l'incuria e l'abbandono portarono ad ulteriori perdite.\nNei primi anni del Duemila un tratto di mura \u00e8 stato oggetto di un piano di recupero che ha permesso la realizzazione di una fascia di verde pubblico lungo la cinta, con la demolizione di alcuni capannoni industriali che qui erano sorti con scarso rispetto dell'esistente.\nLe porte e le barriere.\nDi seguito si riporta l'elenco delle principali porte e barriere costruite in epoca lorenese e durante il periodo sabaudo.\nAll'inizio del Novecento si ha inoltre descrizione di una serie di varchi minori, spesso posti lungo il sistema di fossi e canali in comunicazione con il porto di Livorno, i quali erano destinati essenzialmente al solo transito delle merci."}
{"id": "1200512", "revid": "767487", "url": "https://it.wikipedia.org/wiki?curid=1200512", "title": "Paolo Coni", "text": "Biografia.\nStudia presso il Conservatorio di Perugia e, dopo aver conseguito il diploma, prosegue gli studi privatamente col maestro Rodolfo Celletti. Nel 1983 debutta nel ruolo di Enrico nella \"Lucia di Lammermoor\", e negli anni successivi interpreta Donizetti, Rossini e Mozart (\"Don Giovanni\" e \"Le nozze di Figaro\").\nNell'ottobre 1984 \u00e8 il pasci\u00e0 Seid ne Il corsaro (Verdi) con Mario Malagnini al Teatro Donizetti di Bergamo.\nNel 1986 a Bergamo \u00e8 Figaro ne \"Le nozze di Figaro\" con Natale De Carolis ed al Teatro Comunale di Bologna Giorgio Germont ne La traviata diretto da Riccardo Chailly con Fiamma Izzo ed Anna Caterina Antonacci.\nA partire dal 1986 affronta l'impegnativo repertorio verdiano (\"I vespri siciliani\", \"Un ballo in maschera\", \"Attila\", \"Don Carlo\"), pur non abbandonando i grandi autori romantici italiani dell'800: Donizetti (\"La Favorita\", \"L'elisir d'amore\", \"Roberto Devereux\") e Bellini (\"I puritani\"). Nella seconda met\u00e0 degli anni Ottanta si cimenta con successo in due ruoli pucciniani: Lescaut (Manon Lescaut) e Marcello (\"La boh\u00e8me\").\nNel 1987 al Teatro Regio di Parma \u00e8 Volmar in Alina, regina di Golconda di Donizetti con Daniela Dess\u00ec e Rockwell Blake.\nImpostosi come uno fra i pi\u00f9 quotati baritoni italiani fin dalla met\u00e0 degli anni ottanta, Coni consolider\u00e0 la sua fama nel decennio successivo, calcando le scene dei principali teatri d'opera europei e americani: La Scala di Milano, La Fenice di Venezia, il San Carlo di Napoli, il Covent Garden di Londra, L'Op\u00e9ra di Parigi, il Metropolitan di New York ecc. \nNel 1988 alla Scala \u00e8 Marcello nella prima di La boh\u00e8me con Antonio Salvadori e Giorgio Surian e Paolo Albiani in Simon Boccanegra in concerto diretto da Georg Solti con Margaret Price, Leo Nucci, Carlo Colombara e Paata Burchuladze ed a Venezia Alfonso XI ne La Favorita con Shirley Verrett, Pietro Ballo e Roberto Scandiuzzi.\nHa lavorato con alcuni fra i pi\u00f9 importanti direttori d'orchestra contemporanei, fra cui Riccardo Muti e Solti, con i quali ha effettuato anche importanti incisioni.\nDal 2007 al 2009 \u00e8 direttore artistico e docente principale del Concorso internazionale &amp; Stage per giovani cantanti lirici \"Citt\u00e0 di Bologna\", presso il teatro Guardassoni di Bologna\nCaratteristiche vocali.\nPaolo Coni \u00e8 un baritono dall'estensione non eccezionale, ma possiede una voce ricca di chiaroscuri e di sfumature. \u00c8 sempre stato particolarmente richiesto nel repertorio italiano dell'Ottocento (Donizetti e Verdi in particolare) e in quello pucciniano (apprezzatissimo interprete di Lescaut). Il cantante esegue con minore frequenza opere del repertorio verista (Pietro Mascagni, Ruggero Leoncavallo, Umberto Giordano) e di quello contemporaneo. Ha interpretato con successo il ruolo di Nick Shadow in \"The Rake's Progress\" (\"La carriera di un libertino\") composta da Stravinskij e quello di Urbain Grandier ne \"I diavoli di Loudun\" (\"Diab\u0142y z Loudun\") di Penderecki.\nDiscografia selettiva.\nPaolo Coni ha inciso diverse opere liriche con alcuni fra i pi\u00f9 importanti direttori d'orchestra e cantanti lirici del suo tempo. Fra le molte registrazioni ricordiamo:"}
{"id": "1200513", "revid": "289247", "url": "https://it.wikipedia.org/wiki?curid=1200513", "title": "San Carlo SpA", "text": ""}
{"id": "1200533", "revid": "963244", "url": "https://it.wikipedia.org/wiki?curid=1200533", "title": "Stanis\u0142aw August Poniatowski", "text": ""}
{"id": "1200534", "revid": "75792", "url": "https://it.wikipedia.org/wiki?curid=1200534", "title": "Suites inglesi", "text": ""}
{"id": "1200535", "revid": "75792", "url": "https://it.wikipedia.org/wiki?curid=1200535", "title": "Suites francesi", "text": ""}
{"id": "1200539", "revid": "838137", "url": "https://it.wikipedia.org/wiki?curid=1200539", "title": "Dmitrij Sautin", "text": "Carriera.\nViene indirizzato a praticare tuffi a 7 anni da un insegnante di scuola. Era ritenuto un grande talento eppure la sua carriera di tuffatore sembr\u00f2 quasi conclusa quando a soli 17 anni, venne ferito gravemente in seguito ad un agguato alla fermata dell'autobus. Tuttavia gi\u00e0 l'anno successivo partecip\u00f2 a Barcellona '92, guadagnandosi una medaglia di bronzo al trampolino.\nDa allora ha partecipato a tutte le competizioni olimpiche estive, affermandosi come il tuffatore olimpico ad aver vinto il maggior numero di medaglie.\nNel 2008 alle Olimpiadi di Pechino 2008 nella prova dei tuffi sincronizzati dal trampolino 3 metri, in coppia con il con Jurij Aleksandrovi\u010d Kunakov, ha vinto la medaglia d'argento giungendo alle spalle della coppia di casa Wang Feng, Qin Kai. In finale i due sono stati distanziati di 48,90 punti totalizzandone 421.98. Ha chiuso invece al quarto posto nella prova dal trampolino 3 metri totalizzato 512,65 punti chiudendo alle spalle del cinese Chong He (572,90), del canadese Alexandre Despatie (536,65) e dell'altro cinese Kai Qui (530,10)."}
{"id": "1200545", "revid": "120024887", "url": "https://it.wikipedia.org/wiki?curid=1200545", "title": "Lorenzo Tiepolo (pittore)", "text": "Biografia.\nInizi\u00f2 precocemente la sua attivit\u00e0 e a soli 15 anni accompagn\u00f2 il padre e il fratello a W\u00fcrzburg, chiamati dal Principe Vescovo Carlo Filippo di Greiffenklau per la decorazione del suo palazzo. A questo periodo appartengono una serie di disegni definitivamente a lui attribuiti.\nRientrato a Venezia firm\u00f2 diversi ritratti fra cui uno di dama (a pastello) datato 1757 ora conservato a Ca' Rezzonico; al soggiorno veneziano, che durer\u00e0 appena cinque anni, viene anche ascritta una breve attivit\u00e0 incisoria volta a replicare le opere paterne che con la sua \"connotazione realistica per\u00f2 fa pensare al successivo momento spagnolo\".\nNel 1761 risultava inserito in una confraternita di pittori veneziani, \"la Fraglia\". L'anno dopo abbandon\u00f2 definitivamente Venezia per Madrid, dove aiut\u00f2 il padre nella realizzazione degli affreschi per Carlo III; nel 1768 dipinse un soffitto della reggia e un ritratto della famiglia reale. Dopo la morte del padre (1770), ottenne dalla casa reale di Spagna una piccola pensione annua, con la quale vivr\u00e0 per il resto della sua vita.\nDella sua attivit\u00e0 incisoria rimangono nove acqueforti."}
{"id": "1200549", "revid": "9504326", "url": "https://it.wikipedia.org/wiki?curid=1200549", "title": "Ytzhak Rabin", "text": ""}
{"id": "1200559", "revid": "1305772", "url": "https://it.wikipedia.org/wiki?curid=1200559", "title": "Knights of Cydonia", "text": "Knights of Cydonia \u00e8 un singolo del gruppo musicale britannico Muse, pubblicato il 27 novembre 2006 come terzo estratto dal quarto album in studio \"Black Holes and Revelations\".\nDescrizione.\nLa canzone \u00e8 in stile cavalcata rock e ricorre spesso a cori in falsetto. Presenta un omaggio a \"Telstar\", canzone di successo dei The Tornados, gruppo nel quale militava il padre di Matthew Bellamy, George. \"Knights of Cydonia\" \u00e8 stata giudicata dalla rivista musicale \"Rolling Stone\" una della canzoni migliori del 2006 insieme ai primi due singoli \"Supermassive Black Hole\" e \"Starlight\". Il singolo ha riscosso un buon successo nel Regno Unito, entrando nella Top 10 dei singoli pi\u00f9 venduti.\nNel 2010 \u00e8 stato votato, classificandosi al quinto posto dalla rivista \"Total Guitar\", come uno dei riff pi\u00f9 belli degli ultimi dieci anni; un altro singolo del gruppo, \"Plug in Baby\", apparve alla prima posizione della medesima classifica.\nVideo musicale.\nIl video musicale, diretto da Joseph Kahn e girato in Romania e Londra, mostra un cortometraggio ambientato nell'antico west. Durante le varie battaglie dei protagonisti vengono utilizzate armi futuristiche con raggi laser simili a quelle utilizzate nella saga di \"Guerre stellari\". Nei titoli di testa del video appare come data di realizzazione del filmato il 1881 in numeri romani (in una notazione non del tutto corretta, viene infatti riportato MCLMXXXI invece di MDCCCLXXXI, probabilmente a causa di un errore, infatti in una versione del video la data riportata \u00e8 identica a quella dei titoli di coda) mentre nei crediti dei titoli di coda come data di realizzazione viene riportato il 1981, data sempre espressa in numeri romani (MCMLXXXI). Il gruppo appare in varie scene sotto forma di ologramma. La visione del video era inizialmente disponibile su Myspace solamente dagli indirizzi IP di utenti registrati negli Stati Uniti d'America. Il video fu censurato per la presenza di una forte scena di sesso tra il protagonista maschile, l'attore inglese Russ Bain e l'attrice Cassandra Bell che interpreta il ruolo della ragazza con la pistola. La versione integrale del video \u00e8 disponibile sul sito del regista.\nCome in altri video del gruppo, i riferimenti cinematografici legati a \"Knights of Cydonia\" sono molteplici. La Statua della Libert\u00e0 parzialmente distrutta e semi-sotterrata nel deserto \u00e8 un omaggio al film \"Il pianeta delle scimmie\" del 1968; le mosse di arti marziali sono un omaggio alla serie televisiva degli anni settanta \"Kung Fu\"; le armi futuristiche e le ambientazioni oltre ad essere un omaggio alla saga di \"Guerre stellari\" sono ispirate ad altri vari film di fantascienza tra i quali \"Interceptor\" del 1979, \"Blade Runner\" del 1982 e \"Matrix\" del 1999. Durante le riprese del video, dei riferimenti ad altri quindici film sono stati resi criptici per permettere ai fan di scoprirli e di comunicarli attraverso il sito ufficiale del video. Al vincitore sarebbe andato in premio un poster ufficiale del cortometraggio. Successivamente il video fu pubblicato con le scene precedentemente censurate.\nColonna sonora.\nIl singolo appare nella lista tracce del videogioco musicale \"\", disponibile per Xbox 360, PlayStation 2, PlayStation 3, Wii, PC e Mac."}
{"id": "1200560", "revid": "183581", "url": "https://it.wikipedia.org/wiki?curid=1200560", "title": "Pucci il cane", "text": ""}
{"id": "1200562", "revid": "857769", "url": "https://it.wikipedia.org/wiki?curid=1200562", "title": "Dimitry Sautin", "text": ""}
{"id": "1200563", "revid": "1702319", "url": "https://it.wikipedia.org/wiki?curid=1200563", "title": "Chiesa di San Bartolomeo (Civitella in Val di Chiana)", "text": "La chiesa di San Bartolomeo \u00e8 un edificio sacro che si trova nella frazione Badia al Pino a Civitella in Val di Chiana.\nDescrizione.\nInserita all'interno della cerchia di mura medievali, sorge nel luogo occupato nel Medioevo da un'abbazia benedettina, denominata nei documenti Badia al Pino; \u00e8 ricordata per la prima volta nel 1039 e dedicata ai santi Martino e Lorenzo. La badia fu soppressa nel 1446 e unita al monastero fiorentino del Paradiso di Ripoli. Da allora si provvide alla nuova chiesa dove, nel 1502, fu trasferito il fonte battesimale dalla chiesa del Toppo. Nel corso del XVI secolo fu modificato il titolo, perch\u00e9 a San Martino fu aggiunto San Bartolomeo.\nL'attuale chiesa \u00e8 frutto dell'opera settecentesca di restauro. \u00c8 ad aula unica con facciata a capanna. Del 1861 \u00e8 la costruzione del campanile a vela, sostituito nel 1928 dall'attuale in pietra."}
{"id": "1200565", "revid": "158286", "url": "https://it.wikipedia.org/wiki?curid=1200565", "title": "Badia al Pino", "text": ""}
{"id": "1200566", "revid": "857769", "url": "https://it.wikipedia.org/wiki?curid=1200566", "title": "Dmitry Sautin", "text": ""}
{"id": "1200567", "revid": "122211535", "url": "https://it.wikipedia.org/wiki?curid=1200567", "title": "SuicideGirls", "text": "SuicideGirls \u00e8 un sito web che propone fotografie softcore e profili testuali di ragazze di stile dark, punk, indie ed alternativo in generale (nonostante si rifacciano spesso anche a stili che richiamano ai modelli di pin-up anni quaranta e cinquanta), note come \"Suicide Girls\". Il sito funziona anche come una comunit\u00e0 virtuale con profili utenti, gruppi tematici e forum di discussione, e propone inoltre interviste a importanti personaggi della cultura popolare e alternativa. L'accesso alla maggior parte del sito richiede un'iscrizione a pagamento.\nStoria.\nIl concept ed il sito SuicideGirls furono creati dai soci fondatori della societ\u00e0 madre, SG Services Inc., Sean (Sean Suhl) e Missy Suicide (Selena Mooney) alla fine del 2001, con sede in Portland (Oregon). Nel 2003 il quartier generale del sito si spost\u00f2 a Hollywood (Los Angeles). Suhl e Mooney dichiararono di aver aperto il sito \"semplicemente per vedere delle belle ragazze punk nude\". Mooney ha anche dichiarato che lo scopo del sito \u00e8 quello di dare alle donne il pieno controllo su come debba essere rappresentata la propria sessualit\u00e0. A Mooney e Suhl si sono poi aggiunti due altri soci, ovvero Steve Simitzis (amministratore del server), e sua moglie Olivia Ball (ex-programmatrice e webmaster del sito, nonch\u00e9 ex-Suicide Girl), che per\u00f2 dal 2006 non appare pi\u00f9 tra i componenti dello staff. L'enorme successo di SuicideGirls ha ispirato molti siti di tematiche analoghe.\nIl nome.\nLa paternit\u00e0 del termine \"suicide girl\" \u00e8 attribuita a Chuck Palahniuk, autore del romanzo \"Fight Club\" che ha ispirato l'omonimo film. Lo scrittore ha usato questo termine in uno dei suoi romanzi: \"Survivor\". Il termine era stato poi adottato dai creatori del sito per definire ragazze che non possono essere inquadrate in una corrente di pensiero n\u00e9 in base al tipo di musica che ascoltano.\nMooney conferma questa versione, dove aggiunge altri dettagli. Mooney dichiara anche che se avesse avuto idea della popolarit\u00e0 che il sito avrebbe raggiunto, avrebbe pensato al nome dello stesso pi\u00f9 di quanto non avesse fatto all'epoca: con la fama, il sito ha infatti ricevuto pesanti critiche per il nome che sembrava potesse rappresentare una sorta di apologia del suicidio. In quanto marchio del sito e dei relativi merchandising ed eventi, la scrittura corretta del termine \"SuicideGirls\" \u00e8 senza spazi, in un'unica parola. Le ragazze, invece, vengono generalmente definite \"Suicide Girls\".\nLe Suicide Girls.\nIl sito non fa \"scouting\" per ricercare le proprie modelle, ma dichiara di selezionare tra circa 1000 richieste di diventare Suicide Girls inviate da ragazze di tutto il mondo ogni settimana, accettandone generalmente una al giorno. Attualmente (agosto 2014) le Suicide Girls sono circa , sebbene molte siano ormai ritirate dal sito, inattive, e nonostante soltanto alcune decine di esse siano di fatto supportate e \"sponsorizzate\" dallo staff.\nLa maggior parte delle ragazze ha un \"look\" non convenzionale, basato su capelli colorati e dreadlocks, piercing e/o tatuaggi, anche se non \u00e8 vera la voce secondo cui si debba necessariamente essere tatuate per posare per il sito. Di fatto, l'importante resta rappresentare un'immagine alternativa, una bellezza ed un pensiero non convenzionali. Le ragazze sono rappresentate da servizi fotografici professionali o meno, oltre che da blog scritti da esse stesse, spesso aggiornati coi loro pensieri, aneddoti, fotografie, e qualsiasi cosa vogliano aggiungere.\nI temi dei servizi fotografici sono completamente decisi dalle ragazze stesse (cos\u00ec come la loro frequenza di uscita, seppur mediata dalle esigenze \"editoriali\" del sito), e rappresentano generalmente un ritratto di bellezza alternativa, un omaggio all'immaginario delle pin-up classiche, delle allegorie o delle simbologie che richiamano alla loro cultura, o citazioni dei loro artisti preferiti. Ogni set fotografico comprende del nudo, dal seno alle parti genitali, che fanno del sito anche un portale soft porno.\nPopolazione del sito.\nSuicideGirls dichiara che il 43% dei membri paganti del sito sono donne (cosa che sarebbe atipica per un sito erotico ordinario), e che la visione delle foto rappresenti soltanto il 20% del traffico del sito. I membri sono generalmente attivi nell'organizzare incontri ed eventi nella vita reale, e la societ\u00e0 SG stessa supporta diversi di questi eventi. Una recente intervista con Suhl rivela che la maggior parte dei profitti del sito deriva dal merchandising, invece che dall'iscrizione a pagamento.\nJoanna Angel ha definito SuicideGirls come \"il McDonald's dell'alt porn\".\nSuicideGirls e i media.\nOpinioni positive relative al sito di SuicideGirls sono apparse su \"Rolling Stone\", \"Wired Magazine\", \"The New Yorker\" ed altri importanti riviste; il sito stesso (con alcune delle proprie ragazze) \u00e8 stato a sua volta protagonista di un recente episodio di \"\", e gli sono stati dedicati special sui canali americani HBO, ABC, G4 e soprattutto MTV, il cui target si sovrappone a quello del sito.\nLa musicista rock Courtney Love \u00e8 membro del sito, oltre ad aver portato diverse Suicide Girls con s\u00e9 durante un'apparizione su MTV. Sessantasei Suicide Girls sono apparse nel videoclip dei PROBOT \"Shake Your Blood\".\nCi sono molte altre celebrit\u00e0 tra gli iscritti al sito, e persino tra i fotografi (Dave Navarro) o tra le modelle stesse (Zia McCabe del gruppo The Dandy Warhols).\nIl sito produce anche DVD, libri, riviste, e gestisce un burlesque show (che ha anche aperto il tour dei Guns N' Roses del 2006) avente per protagoniste diverse Suicide Girls.\nNel 2004 SuicideGirls ebbe anche una breve partnership con la rivista \"Playboy\", che proponeva regolarmente le Suicide Girls sul proprio sito."}
{"id": "1200573", "revid": "1543377", "url": "https://it.wikipedia.org/wiki?curid=1200573", "title": "Sable (wrestler)", "text": "\u00c8 conosciuta soprattutto per i suoi trascorsi in WWE. Prima di raggiungere la fama nel mondo del wrestling professionistico, inizi\u00f2 a lavorare per la WWE nel 1996. Sable \u00e8 stata una delle prime Divas della WWE; grazie a ci\u00f2 acquis\u00ec molta popolarit\u00e0. Dopo aver avuto delle rivalit\u00e0 con Luna Vachon e Jacqueline, Sable \u00e8 diventata la seconda WWF Women's Champion di sempre dopo che il titolo era stato ritirato dalla federazione. Dopo aver abbandonato la federazione, ha avanzato una causa legale contro la compagn\u00eca di 110 milioni di dollari, citando accuse di abuso sessuale e pericolosit\u00e0 delle condizioni di lavoro.\nNel 2003, torn\u00f2 in WWE e inizi\u00f2 una rivalit\u00e0 con Torrie Wilson, e inizi\u00f2 una storyline nel ruolo di amante di Vince McMahon. Nel 2004, abbandon\u00f2 la compagn\u00eca per trascorrere pi\u00f9 tempo con la famiglia. Fuori dal wrestling, la Greek \u00e8 considerata una sex symbol, per essere apparsa sulla copertina di \"Playboy\" per tre volte. Il numero di Playboy venduto nell'aprile 1999 fu uno dei pi\u00f9 venduti nella storia di Playboy. Ha recitato in molte serie televisive, incluso Pacific Blue, ed \u00e8 apparsa nel film Corky Romano.\nBiografia.\nRena Greek nacque a Jacksonville. Si ciment\u00f2 sin da giovane in diverse attivit\u00e0 come ginnastica, equitazione e softball. Dopo aver vinto il suo primo concorso di bellezza all'et\u00e0 di 12 anni, scelse di intraprendere la carriera di modella, lavorando con aziende quali \"L'Or\u00e9al\", \"Pepsi\" e \"Guess?\".\nRena spos\u00f2 Wayne Richardson nel 1987 e l'anno seguente ebbe da lui una figlia di nome Mariah. I due rimasero sposati fino alla morte di Richardson, avvenuta nel 1991. Nel 1993 Rena conobbe il suo secondo marito, il wrestler ed ex-pugile professionista Marc Mero, con il quale convol\u00f2 a nozze nel 1994. Poco dopo debutt\u00f2 nel mondo del wrestling entrando a far parte della World Wrestling Federation.\nWorld Wrestling Federation (1996\u20131999).\nDebutto e rivalit\u00e0 con Marc Mero (1996\u20131998).\nRena Greek fece il suo debutto nella World Wrestling Federation con il nome di Sable a WrestleMania XII nel marzo del 1996, accompagnando Hunter Hearst Helmsley nel suo incontro contro The Ultimate Warrior. Sable venne coinvolta nel suo primo \"angle\" con Marc Mero, suo marito nella vita reale, che aveva debuttato a WrestleMania II con il nome \"Wildman\" Marc Mero. La \"storyline\" ebbe inizi\u00f2 quando Marc Mero vide Helmsley maltrattare Sable nel backstage, causando l'attacco di Mero nei confronti di Helmsley. Sable continu\u00f2 a interpretare il ruolo da manager di Mero fino al suo infortunio nel 1997. Durante il periodo d'assenza di Mero, Sable acquis\u00ec sempre pi\u00f9 popolarit\u00e0. Al rientro di Merco, avvenuto nella seconda met\u00e0 del 1997 (ora conosciuto come \"Marvelous\" Marc Mero) divenne geloso nei confronti di Sable e non le permise di mettersi in evidenza sotto la luce dei riflettori. Il duo inizi\u00f2 una rivalit\u00e0 con Luna Vachon e The Artist Formerly Known As Goldust, che si concluse in un tag team match a WrestleMania XIV nel marzo del 1998. Durante l'incontro, Sable colp\u00ec Goldust con un superkick, e Luna con la \"Sable Bomb\", una variante della powerbomb, per poi colpirla con una TKO schienandola per la vittoria, con il pubblico che intonava il nome di Sable. Nel pay-per-view successivo, , Sable perse contro Luna in un Evening Gown match, dopo essere stata distratta da Mero.\nIn seguito all'interferenza di Mero a Unforgiven, Sable si present\u00f2 nel ring e lo sfid\u00f2 in un incontro, per poi vendicarsi colpendolo con un calcio nei testicoli e una Sable Bomb. Sable si allontan\u00f2 da Mero, e Mero fece debuttare Jacqueline come sua nuova manager e inizi\u00f2 una rivalit\u00e0 tra le due. Le due si affrontarono in un bikini contest a . Sable non indoss\u00f2 il pezzo sopra del bikini ma soltanto il disegno in pittura di due mani sui suoi seni nudi e vinse la contesa dopo aver ricevuto molti consensi positivi dal pubblico. La sera seguente a \"Raw\", Vince McMahon squalific\u00f2 Sable dal Bikini Contest perch\u00e9 non aveva effettivamente indossato il bikini e la vittoria fu assegnata a Jacqueline. In risposta, Sable fece a McMahon il gesto del dito medio. A SummerSlam, Sable e il nuovo arrivato in WWF Edge sconfissero Marc Mero e Jacqueline in un mixed tag team match.\nWomen's Champion (1998\u20131999).\nSable e Jacqueline si affrontarono per il redivivo Women's Championship nella puntata di \"Raw\" del 21 settembre, il quale venne vinto da Jacqueline. Il 15 novembre alle Survivor Series, Sable sconfisse Jacqueline conquistando il titolo, dopo aver colpito con la powerbomb sia Mero che Jacqueline durante il match. In quel periodo, Rena apparve in un episodio di Pacific Blue dell'USA Network. In seguito Sable prese brevemente parte a una storyline nella quale era costretta ad essere subordinata a Vince e Shane McMahon, ma la storyline non and\u00f2 lontano.\nNel 1999, Sable venne attaccata da una donna mascherata chiamata Spider Lady, che si scopr\u00ec essere Luna Vachon. Sable sconfisse Luna in uno strap match alla Royal Rumble con l'aiuto di una fan, la quale si rivel\u00f2 essere la nuova arrivata Tori. Il debutto di Tori port\u00f2 a un cambiamento nel personaggio di Sable. Dopo la Royal Rumble, Sable fu la ragazza copertina per il numero di Playboy dell'aprile 1999, il quale fu uno dei numeri pi\u00f9 venduti di sempre. Dopo la pubblicazione della rivista, Sable divenne \"heel\" e diva di Hollywood spiccatamente egocentrica. In quel period\u00f2 coni\u00f2 un \"grido di battaglia\": \"This is for all the women who want to be me and all the men who come to see me\" (\"Questo \u00e8 per tutte le donne che vogliono essere me e per tutti gli uomini che vengono a vedere me\") a questa, associ\u00f2 una danza chiamata Grind. Sable difese raramente il titolo e inizi\u00f2 poi una rivalit\u00e0 con Tori che si concluse il 28 marzo a WrestleMania XV. Durante il match, Nicole Bass debutt\u00f2 come guardia del corpo di Sable e la aiut\u00f2 a vincere il match.\nSable prosegu\u00ec il suo cammino affiancata dalla Bass, facendole fare tutto il lavoro sporco. Continu\u00f2 a mantenere il titolo fino al 10 maggio, quando Debra vinse un evening gown match. Di solito in un evening gown match, la wrestler che toglie il vestito all'avversaria vince. Tuttavia, il Commissioner Shawn Michaels disse che la donna che avesse perso il vestito sarebbe stata la vincitrice, incoronando Debra come nuova campionessa. Dietro le quinte, Sable inizi\u00f2 una disputa con la WWF e ci\u00f2 fu la causa della perdita del titolo. In quel periodo, Sable era poco gradita nel backstage e Sean Waltman ammise di averle fatto uno scherzo nel suo ultimo giorno in WWF.\nDopo la WWF (1999\u20132001).\nNel giugno del 1999, Sable abbandon\u00f2 la WWF e intent\u00f2 una causa di 110 milioni di dollari citando accuse di abuso sessuale e pericolosit\u00e0 delle condizioni di lavoro. Sable disse di aver intentato la causa dopo aver rifiutato di mostrarsi in topless. Nel corso della causa, Vince McMahon fece una contro causa per il marchio del nome \"Sable\". Sable ridusse l'importo da lei richiesto per il risarcimento dei danni, e trovarono un accordo nell'agosto dello stesso anno. Sable us\u00f2 il suo vero nome e appar\u00ec nel numero di Playboy del settembre 1999, diventando la prima donna nella storia di Playboy ad essere apparsa due volte sulla copertina nello stesso anno. Dopo la fuoriuscita dalla WWF, apparve tra il pubblico nella puntata di \"Monday Nitro\" del 14 giugno.\nIn quel periodo, fece delle apparizioni negli show Howard Stern Show e Late Night with Conan O'Brien. Inoltre apparve in diverse serie televisive come First Wave e Relic Hunter e nel film Corky Romano. Nell'agosto del 2000 usc\u00ec la sua autobiografia intitolata \"Undefeated\" e pubblic\u00f2 il fumetto \"The 10th Muse\" nei panni di una supereroina. Il 13 e 14 novembre del 2001, apparve nella neonata Xcitement Wrestling Federation (XWF) nel ruolo di \"CEO\" ma furono le sue uniche apparizioni nella federazione.\nRitorno in WWE (2003\u20132004).\nRelazione con Vince McMahon (2003).\nRena Mero torn\u00f2 in WWF, ora conosciuta come World Wrestling Entertainment (WWE) nella puntata di \"SmackDown!\" del 3 aprile 2003 reinterpretando il personaggio di Sable, la quale interruppe Torrie Wilson durante la sua celebrazione del \"Playboy Coming Out Party\". Durante la loro rivalit\u00e0, Sable presenzi\u00f2 nei match della Wilson, parl\u00f2 con lei nel backstage, e in un'occasione abbandon\u00f2 la Wilson durante un tag team match. Sable sfid\u00f2 la Wilson in un bikini contest a Judgment Day. Al pay-per-view Sable ricevette una forte ovazione dal pubblico, ma la Wilson si tolse il bikini e mostr\u00f2 un due pezzi ridottissimo, e l'arbitro speciale Tazz dichiar\u00f2 la Wilson vincitrice. Sable ebbe un alterco con Tazz, gettandogli addosso dell'acqua nella puntata successiva di \"SmackDown!\" per aver assegnato la vittoria alla Wilson.\nSable inizi\u00f2 poi una rivalit\u00e0 con Stephanie McMahon all'interno di una storyline nella quale era l'amante di Vince McMahon. Vince nomin\u00f2 Sable assistente personale di Stephanie, contro il volere di quest'ultima. Durante la rivalit\u00e0, le due vennero alle mani in una catfight, food fight e in un parking lot brawl in cui a Sable venne rimosso il top mostrando il suo seno in diretta televisiva, e in un match nel quale Sable colp\u00ec la McMahon con una cartella. Il 27 luglio a Vengeance, Sable sconfisse la McMahon a causa dell'interferenza di A-Train. A SummerSlam, Sable accompagn\u00f2 A-Train nel suo match contro The Undertaker, che perse. Dopo il match, The Undertaker trattenne Sable cos\u00ec che la McMahon potesse colpirla con una spear. Dopo SummerSlam, Vince e Sable si focalizzarono su come sbarazzarsi di Stephanie e Vince indisse un \"I quit\" match per No Mercy. Durante il match, Sable diede uno schiaffo a Stephanie e venne coinvolta in una rissa con Linda McMahon.\nVarie faide (2004).\nSable divenne brevemente una \"face\" quando apparve sul numero di Playboy del marzo 2004 per la terza volta nella sua carriera, questa volta con Torrie Wilson rendendole le prime divas a posare insieme per Playboy. Poco dopo l'uscita della rivista, le due iniziarono una rivalit\u00e0 con le divas di \"Raw\" Stacy Keibler e Miss Jackie. Il 14 marzo a WrestleMania XX, Sable e la Wilson sconfissero la Keibler e la Jackie in un playboy evening gown match.\nDopo WrestleMania XX, Sable torn\u00f2 heel e inizi\u00f2 un'altra breve rivalit\u00e0 con Torrie Wilson che si concluse a The Great American Bash con la vittoria di Sable nonostante durante lo schienamento una spalla della Wilson non fosse a terra, ma perse nella rivincita contro la Wilson nella puntata di \"SmackDown!\" del 1\u00ba luglio. Sable fece la sua ultima apparizione in WWE in una puntata di \"SmackDown!\" quando lei, Torrie e Dawn Marie accompagnarono Eddie Guerrero al ring nella sua lowrider. Il 10 agosto 2004 il sito ufficiale della WWE annunci\u00f2 che Sable e la federazione avevano diviso le loro strade in buoni rapporti.\nNew Japan Pro Wrestling (2006\u20132007).\nSable debutt\u00f2 nella New Japan Pro-Wrestling il 4 gennaio 2006 a un evento della NJPW insieme a Brock Lesnar come ospite. Continu\u00f2 ad accompagnare Lesnar nei suoi match fino al loro abbandono nel giugno del 2007.\nVita privata.\nLa Greek spos\u00f2 Wayne W. Richardson nel 1986. I due ebbero una figlia di nome Mariah, e rimase sposata con Richardson fino alla sua morte avvenuta in un incidente nel 1991. Nel 1993, incontr\u00f2 il suo secondo marito Marc Mero. Nello stesso anno, si sottopose a un'operazione di mastoplastica additiva. Dopo aver sposato Mero nel 1994, entr\u00f2 nel mondo del wrestling. Prima del loro divorzio nel 2004, la Greek inizi\u00f2 a uscire con Brock Lesnar, i quali si fidanzarono lo stesso anno. I due si lasciarono nei primi mesi del 2005, per poi fidanzarsi di nuovo nel gennaio del 2006 e sposarsi il 6 maggio dello stesso anno. I due ebbero due figli.\nTitoli e riconoscimenti.\nWorld Wrestling Federation"}
{"id": "1200574", "revid": "78273", "url": "https://it.wikipedia.org/wiki?curid=1200574", "title": "Bari zona industriale", "text": ""}
{"id": "1200575", "revid": "160832", "url": "https://it.wikipedia.org/wiki?curid=1200575", "title": "Necropoli di Anghelu Ruju", "text": "La necropoli di Anghelu Ruju \u00e8 un sito archeologico prenuragico situato a nord della citt\u00e0 di Alghero, in localit\u00e0 I Piani, a lato della strada provinciale 42 dei Due Mari al km 21+390.\nDescrizione.\nSi tratta della pi\u00f9 vasta necropoli della Sardegna prenuragica.\nLa necropoli fu scoperta casualmente nel 1903 durante gli scavi per la costruzione di una casa colonica nell'area della azienda vinicola di Sella&amp;Mosca. Furono in quell'occasione trovati un cranio umano e un vaso tripode.\nIn seguito a questi ritrovamenti l'archeologo Antonio Taramelli effettu\u00f2, l'anno seguente, i primi scavi del sito su dieci \"domus de janas\". In seguito ne vennero alla luce altre 21 ed ulteriori lavori di ricerca portarono a 38 le domus scoperte; i picchi di pietra utilizzati per scavarle furono ritrovati numerosi all'interno delle tombe. \nI numerosi ritrovamenti (vasi, statuette di dea madre, armi, vaghi di collana ed altro ancora) permettono di ascrivere la necropoli al Neolitico finale (cultura di Ozieri 3200-2800 a.C.) e attestano il suo utilizzo fino all'et\u00e0 del Rame e del Bronzo (culture di Abealzu-Filigosa, di Monte Claro, del Vaso campaniforme, di Bonnanaro: tra il 2800 e il 1600 a.C.).\nLa necropoli \u00e8 costituita da due gruppi, di 7 e 31 unit\u00e0, di \"domus de janas\" ipogee; una soltanto \u00e8 monocellulare mentre le altre hanno planimetrie pi\u00f9 articolate e una di esse contiene fino a undici vani. Sono del tipo \"a proiezione verticale e orizzontale\", ossia accessibili attraverso un pozzetto verticale oppure un dromos discendente, quasi sempre provvisto di gradini, che immettono nel vestibolo.\nAntropologia fisica.\nStudi antropologici effettuati sui resti umani rinvenuti nella necropoli e appartenenti alla cultura del vaso campaniforme e di Bonnanaro, hanno rilevato la presenza di due tipi umani principali: uno maggioritario dolicomorfo (84%) indigeno e uno minoritario brachimorfo (16%) tipico dei portatori del vaso campaniforme, l'altezza media era di 1,62\u00a0cm con un'oscillazione fra il 1,42 m e il 1,72 m.\nEtimologia.\nIl nome, Angelo Ruju, \u00e8 quello del proprietario della tenuta in cui furono scoperte. Anghelu Ruju \u00e8 anche il nome di un vino prodotto dalla cantina di Sella&amp;Mosca, che si trova nelle immediate vicinanze del sito. Ha circa 18 gradi alcolici e rientra nella categoria dei vini rossi liquorosi."}
{"id": "1200579", "revid": "9504665", "url": "https://it.wikipedia.org/wiki?curid=1200579", "title": "Ayatollah Khamenei", "text": ""}
{"id": "1200580", "revid": "287204", "url": "https://it.wikipedia.org/wiki?curid=1200580", "title": "Chiesa di San Piero", "text": "Il termine San Piero \u00e8 riferibile a diversi edifici di culto"}
{"id": "1200583", "revid": "4175", "url": "https://it.wikipedia.org/wiki?curid=1200583", "title": "Campionato europeo delle nazioni 2002-2004 (rugby a 15)", "text": "Il Campionato europeo delle nazioni 2002-04 () fu la 4\u00aa edizione del campionato europeo delle nazioni, la 39\u00aa edizione del torneo internazionale organizzato dalla FIRA \u2012 Associazione Europea di Rugby e, relativamente alla sua prima divisione, il 35\u00ba campionato europeo di rugby a 15.\n che si affrontarono con la formula del girone unico con gare di sola andata.\nRelativamente alle prime due divisioni, si tenne a girone unico con gare di andata e ritorno su base biennale; il titolo e la retrocessione furono stabiliti al termine della classifica generale del biennio.\nLe divisioni inferiori si tennero invece su base annuale, con i conseguenti passaggi di categoria intermedi avvenuti, laddove previsto, nel 2003.\nA vincere il torneo fu il , alla sua prima affermazione di sempre nel torneo, che si mise alle spalle le due campioni pi\u00f9 recenti, e .\nA retrocedere in seconda divisione fu invece la , condannata proprio all'ultima giornata dalla sconfitta a Praga contro la , concorrente diretta alla salvezza.\nA prendere il posto degli iberici nel campionato successivo fu l', vincitrice della seconda divisione.\nDivisione 3.C 2002-03.\nLa FIRA-AER mise sotto esame due incontri sui quali fu presentato reclamo, Monaco \u2013 Finlandia 90-0 e \u2013 21-12; sul primo i finlandesi contestarono alcune irregolarit\u00e0 di tesseramento di giocatori stranieri equiparati per Monaco, mentre sul secondo la Norvegia contest\u00f2 la direzione di gara, affidata a un arbitro bulgaro dopo che quello svizzero designato da FIRA-AER non aveva potuto raggiungere Sofia per via di un visto d'ingresso negato dalle autorit\u00e0 locali.\nLa FIRA-AER escluse Monaco dal resto del torneo, annull\u00f2 l'incontro contestato tra Bulgaria e Norvegia e decise che in luogo del girone unico a 5 squadre si sarebbe tenuto, a inizio giugno 2003, un quadrangolare a eliminazione diretta allo stadio Can Misses di Ibiza, in Spagna.\nDivisione 3.C 2003-04.\nAnche la divisione 3.C 2003-04, come quella dell'anno precedente, si tenne in forma di quadrangolare a eliminazione diretta a Beauvais, citt\u00e0 francese della Piccardia.; esordiente nel torneo fu l', la cui federazione era stata da poco ammessa in FIRA-AER, e che vinse la propria divisione al debutto."}
{"id": "1200584", "revid": "287204", "url": "https://it.wikipedia.org/wiki?curid=1200584", "title": "Fernando Daucik", "text": ""}
{"id": "1200587", "revid": "13833", "url": "https://it.wikipedia.org/wiki?curid=1200587", "title": "Regione di Carlsbad", "text": ""}
{"id": "1200591", "revid": "253269", "url": "https://it.wikipedia.org/wiki?curid=1200591", "title": "Rosemary Clooney", "text": "Era la zia dell'attore George Clooney e sorella del giornalista e conduttore televisivo Nick Clooney, oltre che madre dell'attore Miguel Ferrer.\nBiografia.\nNacque a Maysville (Kentucky), da Andrew Joseph Clooney e Frances Marie Guilfoyle, entrambi cattolici, di origini irlandesi. Il padre era alcolista, e Rosemary e i fratelli spesso trascorrevano dei periodi con i parenti. Quando Rosemary ebbe 15 anni, sua madre e suo fratello Nick partirono per la California, mentre lei e sua sorella Betty rimasero col padre.\nRosemary, la sorella Betty, e il fratello Nick, divennero tutti famosi personaggi dello spettacolo. Due suoi figli Miguel e Rafael, e anche il nipote, George Clooney (figlio di Nick), sono celebri attori.\nLa radio.\nNel 1945 le sorelle Clooney vennero scritturate per il ruolo di cantanti in uno spot in una stazione radio di Cincinnati.\nLa sua prima registrazione risale al maggio 1946, per la Columbia Records come cantante della band di Tony Pastor, con il quale lavor\u00f2 fino al 1949. Nel maggio dello stesso anno incise la prima registrazione con la band e a luglio, sempre per la Columbia, incise la prima registrazione da solista. Nel 1951 la sua registrazione di \"Come On-a My House\" divent\u00f2 una hit, la prima a scalare le classifiche; la Clooney non approvava la canzone, ma la Columbia le impose di registrare il pezzo, facendo leva sugli obblighi contrattuali.\nIl cinema.\nNel 1954 ottenne il suo primo ruolo cinematografico di rilievo nella commedia \"Bianco Natale\", accanto a Bing Crosby, Danny Kaye, e Vera-Ellen. Negli anni successivi lavor\u00f2 ancora accanto a Crosby in \"The Edsel Show\" (1957), intraprendendo con lui una tourn\u00e9e in Irlanda.\nNel 1956 apparve nel variet\u00e0 musicale \"The Rosemary Clooney Show\", ospitando nel suo spettacolo le esibizioni degli \"Hi-Lo's\" e di Nelson Riddle con la sua orchestra. Negli anni seguenti lo spettacolo si spost\u00f2 in prima serata, con il titolo di \"The Lux Show Starring Rosemary Clooney\", ma fu trasmesso per una sola stagione. Il nuovo show vide la partecipazione del gruppo Modernaires e di Frank DeVol con la sua orchestra.\nNel 1958 la Clooney lasci\u00f2 la Columbia e registr\u00f2 diversi pezzi per la MGM Records e per la Coral Records, dopodich\u00e9 alla fine dell'anno firm\u00f2 per la RCA Victor Records, con cui rimarr\u00e0 fino al 1963. Nel 1964 pass\u00f2 alla Reprise Records, nel 1965 alla Dot Records, e nel 1966 alla United Artists Records.\nNel 1977 registr\u00f2 un album per la Concord Records, casa discografica a cui rimarr\u00e0 legata fino alla morte.\nTra la fine degli anni settanta e l'inizio degli anni ottanta, pubblicizz\u00f2 gli asciugamani \"Coronet\"; durante lo spot cant\u00f2 un jingle che rimarr\u00e0 famoso, \"Extra value is what you get, when you buy Coro-net\". Nel 1986 cant\u00f2 in duetto con Wild Man Fischer ne \"It's a Hard Business\". Nel 1996 registr\u00f2 un album di canzoni natalizie, contenente sei brani di breve durata.\nNel 1994 apparve come guest star in \"E.R. - Medici in prima linea\", ruolo per cui ottenne una candidatura all'Emmy, e partecip\u00f2 alla commedia \"Benvenuti a Radioland\".\nNel 2002 fu premiata con il Grammy Lifetime Achievement Award.\nVita privata.\nIl 6 giugno 1968, la Clooney era presente all'Hotel Ambassador di Los Angeles, quando avvenne l'attentato in cui rimase ferito mortalmente il suo caro amico Robert F. Kennedy. Un chiaro riferimento alla Clooney e al suo stato psicologico gi\u00e0 precario ai tempi dell'attentato, \u00e8 presente nel personaggio di Virginia Fallon, interpretato da Demi Moore, nel film di Emilio Estevez \"Bobby\". L'evento le caus\u00f2 un grave trauma, che la segn\u00f2 per il resto della vita, tanto da indurla a ricorrere all'uso di sostanze stupefacenti. Tutto ci\u00f2 si aggiunse al disturbo bipolare di cui gi\u00e0 soffriva, conducendola ad un crollo nervoso durante uno show a Reno (Nevada), circa un mese dopo il tragico evento. Ricoverata subito dopo l'episodio, dedicher\u00e0 i successivi otto anni della sua vita alla terapia psicanalitica.\nSi spos\u00f2 tre volte, due con l'attore e regista Jos\u00e9 Ferrer, dal 1953 al 1961, e di nuovo dal 1964 al 1967. La coppia ebbe cinque figli, Miguel Ferrer, nato nel 1955, Maria, nata nel 1956, Gabriel Ferrer, nato nel 1957 (che spos\u00f2 Debby Boone), Monsita, nata nel 1958, e Rafael Ferrer, nato nel 1960.\nNel 1997 si rispos\u00f2 con l'attore e ballerino Dante Di Paolo.\nNel 1980 acquist\u00f2 una casa al 106 di Riverside Drive ad Augusta, nel Kentucky, vicino al suo paese natale Maysville, che oggi ospita una collezione di abiti e oggetti da lei indossati durante le sue esibizioni.\nFumatrice di lunga data, la Clooney scopr\u00ec di avere il cancro nel 2001 e, nonostante un'operazione chirurgica, mor\u00ec sei mesi dopo a Beverly Hills. Al funerale presenziarono molte star tra cui Al Pacino. \u00c8 sepolta al \"Saint Patricks Cemetery\", Maysville, Contea di Mason, nel Kentucky.\nSuo nipote George Clooney, ospite del \"Tonight Show\" il 2 gennaio 2007, tra le altre cose parl\u00f2 di come Rosemary Clooney avesse protetto sia lui sia Jay Leno all'inizio delle loro carriere."}
{"id": "1200593", "revid": "70349", "url": "https://it.wikipedia.org/wiki?curid=1200593", "title": "Bari ceglie carbonara", "text": ""}
{"id": "1200594", "revid": "599013", "url": "https://it.wikipedia.org/wiki?curid=1200594", "title": "Jasmin Handanovi\u010d", "text": "Biografia.\n\u00c8 cugino di Samir Handanovi\u010d, portiere e capitano dell'.\nCarriera.\nClub.\nTrascorre le giovanili nel Svoboda Ljubljana ma nel 1996 entra in prima squadra nell'Olimpia Lubiana dove ha esordito nella stagione 1997-1998 giocando 5 incontri. Nella successiva stagione gioca 6 partite di campionato sloveno. Trova una sola presenze tra il 1999 e il 2001 quando viene acquistato dal ND Triglav Kranj contando poche presenze prima di tornare allo Svoboda Ljubljana nella stagione 2003-2004 dove riesce a trovare molto spazio riuscendo a giocare da titolare.\nDopo esser tornato a militare nella stagione 2004-05 nell'Olimpia Lubiana passa all'FC Koper dove riesce a conquistare la Coppa di Slovenia nel 2006 ricoprendo un ruolo da titolare in campionato dove la squadra giunge al terzo posto. A fine stagione riesce a conquistare la seconda coppa nazionale slovena prima di giungere al Mantova nell'estate 2007 firmando un contratto biennale ed indossando il numero 31. Il 27 novembre 2008 rinnova fino al 30 giugno 2012 con i biancobardati.\nIl 4 agosto 2009 subisce un grave infortunio che lo tiene lontano dai campi di calcio per almeno due mesi ma ritorna ad allenarsi verso gli inizi di settembre 2009 con la squadra. Il 1\u00ba maggio 2010, dopo che da diversi mesi la societ\u00e0 non pagava gli stipendi ai calciatori, \u00e8 uno dei primi giocatori biancobardati a chiedere di essere svincolato dalla societ\u00e0. Dopo tre stagioni giocate discretamente nel Mantova, il 6 luglio 2010 viene acquistato dall'Empoli.. Esordisce in Coppa Italia in Empoli- (4-1) giocando da titolare, e nel prosieguo di stagione, in continua competizione con l'altro estremo difensore Pelagotti, riesce a ritagliarsi notevole spazio, collezionando 26 presenze. Il 21 luglio 2011 torna in patria, con la maglia del Maribor.\nNazionale.\nMilita in Nazionale dal 2007 divenendo il secondo portiere della Nazionale maggiore dietro al cugino Samir. Partecipa al Mondiale 2010 in Sudafrica senza scendere in campo.\nStatistiche.\nPresenze e reti nei club.\n\"Statistiche aggiornate al 24 marzo 2021.\""}
{"id": "1200599", "revid": "76963", "url": "https://it.wikipedia.org/wiki?curid=1200599", "title": "Catherine Hicks", "text": "Carriera.\nDopo aver frequentato il \"Saint Mary's College\" (Indiana), dall'altro lato dell'Universit\u00e0 di Notre Dame, dove studi\u00f2 teologia, vinse un concorso di recitazione alla \"Cornell University\". Dopo essere apparsa in varie opere a Broadway come \"Tribute\", ottenne il suo primo ruolo nella soap opera \"Ryan's Hope\" (1976-1978). Nel 1979 apparve nella serie televisiva \"La gang degli orsi\". Ma fu il ruolo di Marilyn Monroe a portarle una candidatura agli Emmy Awards per il film \"Marilyn - Una vita, una storia\" (1980).\nNel 1982 interpret\u00f2 il ruolo di Amanda Tucker nella serie televisiva \"Arabesque\" con Tim Matheson. In seguito interpret\u00f2 l'affascinante dottoressa Gillian Taylor nel film \"Rotta verso la Terra\", quarto film della saga di \"Star Trek\", e prese parte a produzioni come \"Peggy Sue si \u00e8 sposata\" (1986) e \"La bambola assassina\" (1988) nel ruolo di Karen Barclay, la madre di Andy. L'anno seguente affianc\u00f2 Tony Danza in \"Gi\u00f9 le mani da mia figlia!\" (1989).\nNella prima met\u00e0 degli anni novanta lavor\u00f2 in diversi film televisivi, ma il successo arriv\u00f2 nel 1996 con la serie televisiva \"Settimo cielo\" nel ruolo di Annie Camden, che mantenne per 11 anni. La serie fu cancellata nel maggio 2007 dopo 11 stagioni, dopo aver conseguito il primato come serie televisiva per famiglie pi\u00f9 lunga nella storia della televisione.\nVita privata.\nNel 1990 si spos\u00f2 con Kevin Yagher, dal quale ebbe una figlia, Catie (1992). Grazie a questo matrimonio, divenne cognata di Jeff Yagher e Megan Gallagher.\nDoppiatrici italiane.\nNelle versioni in italiano dei suoi film, Catherine Hicks \u00e8 stata doppiata da:"}
{"id": "1200603", "revid": "2056951", "url": "https://it.wikipedia.org/wiki?curid=1200603", "title": "Regresso ferroviario", "text": "Il termine regresso indica l'azione consistente nell'invertire la direzione di marcia sia di un treno che di una locomotiva; per estensione un binario atto allo scopo viene definito come binario di regresso.\nNato con le esigenze tipiche della ferrovia, negli ultimi anni l'evoluzione tecnica ne ha ridotto drasticamente la complessit\u00e0 dell'operazione, trasformandola da una lunga e laboriosa operazione necessitante particolari impianti ad una semplice commutazione di interruttori e di apparati.\nNecessit\u00e0 del regresso.\nL'azione di regresso pu\u00f2 essere richiesta sia per motivi di circolazione, sia per caratteristiche della linea ferroviaria.\nRegresso per raggiungimento di una stazione terminale.\nQualsiasi tipo di treno che raggiunge una stazione terminale o di testa deve poi effettuare un regresso.\nEsempio tipico, un treno diretto da Milano a Roma si fermer\u00e0 alla stazione di Bologna Centrale e da l\u00ec ripartir\u00e0 regolarmente, mentre alla stazione di Firenze SMN, che \u00e8 di testa, dovr\u00e0 effettuare un regresso per ripartire.\nIn molti casi i treni a lunga percorrenza vengono deviati sulle stazioni esterne passanti delle citt\u00e0 che hanno stazioni principali terminali, non essendo la fermata nel centro cittadino conveniente, in termini commerciali, rispetto al guadagno di tempo.\nLa costruzione di stazioni terminali era motivata agli albori della storia della ferrovia dal fatto che le singole linee erano chiuse, spesso di amministrazioni differenti e non interconnesse tra loro, e a volte in seguito dalla necessit\u00e0 di avvicinarsi il pi\u00f9 possibile al centro cittadino. Vi era comunque anche una giustificazione tecnica in quanto si poteva approfittare dello stacco della locomotiva per effettuare la continua manutenzione corrente richiesta dalle locomotive a vapore.\nNei casi suddetti \u00e8 di fatto obbligatorio sostituire la locomotiva in quanto quella che ha condotto il treno in stazione rimane \"intrappolata\" dalle carrozze e non potr\u00e0 allontanarsi fintanto che il binario non venga liberato.\nOggi, in genere, si evita la costruzione di stazioni terminali anzi, in alcuni casi, se ne sono trasformate alcune da terminali in, almeno parzialmente, passanti (come per esempio la Stazione di Milano Porta Garibaldi, terminale e passante in superficie, solo passante la stazione sotterranea).\nRegresso per raggiungimento del termine della corsa.\nQuando il treno raggiunge il termine della sua corsa, pu\u00f2 essere condotto in un deposito oppure rimanere in attesa per iniziare la corsa di ritorno. In ogni caso, indipendentemente che si tratti di una stazione di testa o di transito, dovr\u00e0 essere effettuato un regresso.\nLa locomotiva pu\u00f2 anche rimanere la stessa.\nRegresso a causa della interconnessione tra linee.\nLa particolare conformazione del tracciato ferroviario pu\u00f2 imporre un cambio del senso di marcia quando la connessione tra due linee si pu\u00f2 effettuare solo invertendo la direzione.\nQuesto in genere accade quando l'orografia del territorio non lascia spazio per la realizzazione di un migliore raccordo, o comunque la necessit\u00e0 di passare in ogni caso dalla stazione imporrebbe la realizzazione di un complesso raccordo. \nEsempio, la Stazione di Bologna Centrale che per garantire a tutti i treni di attraversarla (o di evitarla nel caso dei treni merci) senza effettuare un regresso, qualsiasi sia la provenienza e la destinazione, ha bisogno di un vasto e articolato anello, o linea di cintura, che abbraccia l'intera citt\u00e0.\nRegresso per motivi orografici.\nSoprattutto nelle realizzazioni ferroviarie del XIX secolo la limitata tecnologia disponibile nello scavo di gallerie in qualche caso ha portato i progettisti a disporre salite a zig-zag per affrontare difficili passaggi.\nEsempio eclatante di tale condizione era la linea ferroviaria andina, oggi quasi interamente dismessa. In Italia si verificavano regressi di tale natura al culmine della ferrovia Saline-Volterra, realizzato per ovviare all'impossibilit\u00e0 di costruire una curva per entrare nella stazione di Volterra, sulla ferrovia Menaggio-Porlezza e sulla tranvia Roma-Tivoli. Anche la ferrovia Genova-Casella, a scartamento ridotto, effettua un regresso alla stazione di Casella Deposito per ovviare alla curva troppo stretta alla base della salita verso il valico della Crocetta d'Orero.\nIn questi casi in genere si procede a marcia indietro fino al regresso successivo. Un altro caso di regresso era dovuto al ricovero dei lunghi treni merci che, dovendo incrociare un treno in una stazione piccola di una linea a semplice binario, o dovendo subire una precedenza, erano costretti al regresso in un lungo binario tronco per liberare l'itinerario necessario al ricevimento del secondo treno nei corti binari della stazione.\nDue esempi di linee ancora in servizio con regressi in linea sono la Saignel\u00e9gier-Glovelier delle CJ e la Neuch\u00e2tel-La Chaux-de-Fonds delle FFS, entrambe nel Giura svizzero.\nModalit\u00e0 di effettuazione di un regresso.\nL'evoluzione della tecnica ha drasticamente semplificato l'operazione di regresso, di fatto annullandone la complessit\u00e0.\nRegresso per locomotiva a vapore.\nLe locomotive a vapore, tranne rarissime eccezioni, sono costruite per viaggiare in un unico senso di marcia, anche se naturalmente dispongono di una retromarcia.\nI problemi nella retromarcia possono essere:\nPer questi motivi ogni deposito di locomotive e molte stazione importanti o comunque poste all'intersezione di linee erano dotate di una piattaforma girevole. In altri casi si faceva ricorso alle stelle di inversione.\nRegresso per locomotiva elettrica e/o diesel.\nL'avvento della trazione elettrica e in seguito quella diesel hanno introdotto una grande semplificazione in quanto tali locomotive sono generalmente simmetriche nel rodiggio, e hanno due cabine di guida e possono marciare senza differenza alcuna nelle due direzioni.\nL'unico problema rimane la visibilit\u00e0, quindi \u00e8 sempre necessario spostare la locomotiva in testa al treno, ma non serve pi\u00f9 girarla.\nRegresso per automotrici.\nIn genere i treni composti da automotrici e rimorchi sono composti inserendo una carrozza dotata di cabina di pilotaggio in testa ed una in coda: Il pi\u00f9 delle volte tutte le carrozze sono dotate di cabina di pilotaggio, ovviamente inutilizzate.\nAl momento di effettuare il regresso basta che il macchinista disabiliti i comandi di una cabina, si trasferisca nell'altra e la abiliti.\nNel peggiore dei casi dovr\u00e0 essere trasferita la segnalazione luminosa o di fine del convoglio; su un convoglio bloccato con una locomotiva moderna cambieranno automaticamente colore i fanali.\nUn esempio di applicazione di questo principio sono i treni Eurostar.\nTreni con carrozza semipilota.\nIbrido tra un treno convenzionale ed una automotrice, perlomeno per quanto riguarda il comando, si tratta un treno dotato di una normale locomotiva in testa, nel quale l'ultima carrozza \u00e8 una carrozza semipilota. Da quest'ultima, attrezzata allo scopo, la locomotiva sar\u00e0 azionata in telecomando quando si trova in coda.\nAl momento di effettuare il regresso il macchinista si trasferisce nell'ultima carrozza e attiva il controllo a distanza della locomotiva, la quale diventer\u00e0 di spinta fino al successivo cambio di senso di marcia."}
{"id": "1200604", "revid": "773636", "url": "https://it.wikipedia.org/wiki?curid=1200604", "title": "Chiesa di San Jacopo (San Casciano in Val di Pesa)", "text": "La chiesa di San Jacopo si trova in localit\u00e0 Mucciana nel comune di San Casciano in Val di Pesa.\nStoria.\n\u00c8 ricordata per la prima volta nel 1100 in un documento della Badia a Passignano, al quale all'epoca apparteneva.\nDal \"Libro di Montaperti\" si scopre che il popolo di Mucciana si impegna a versare due staia di grano per il mantenimento del castello di Montalcino; per la decima del 1302 risulta che la chiesa sia stata esentata a causa delle precarie condizioni economiche in cui versava. In seguito divenne possesso della pieve di Santa Cecilia a Decimo ma nel 1833 fu aggregata alla pieve di San Giovanni in Sugana.\nNel 1807 l'edificio ormai quasi in rovina fu restaurato. L'ultimo rettore di questa chiesa mor\u00ec nel 1887 ma nonostante ci\u00f2 ha continuato a essere parrocchia fino al 1986.\nDopo la soppressione \u00e8 rimasta in stato di abbandono tanto che era crollato anche il tetto, ma negli ultimi anni \u00e8 stata nuovamente restaurata e trasformata in privata abitazione.\nDescrizione.\nLa chiesa era ad una navata e nella parete sinistra era possibile vedere tracce della muratura medievale. Da questa chiesa proviene un trittico raffigurante la \"Madonna col Bambino tra i santi Cristina, Antonio abate, Caterina e Jacopo\" attribuito al Maestro di Sant'Jacopo a Mucciana e oggi conservato nel Museo di San Casciano."}
{"id": "1200612", "revid": "120070727", "url": "https://it.wikipedia.org/wiki?curid=1200612", "title": "Economia mista", "text": "L'economia mista (detta anche capitalismo misto) \u00e8 un sistema economico che comprende aspetti e caratteristiche di pi\u00f9 sistemi economici, combinando ad esempio elementi capitalistici con concetti legati a una maggiore presenza e influenza statale in ambito economico attraverso la politica economica.\nDescrizione.\nDopo la seconda guerra mondiale, la maggior parte dei paesi occidentali, soprattutto quelli industrializzati, hanno accolto principi interventisti e si sono creati presupposti per un nuovo sistema economico.\nI compiti dello Stato sono diventati pi\u00f9 numerosi ed esso ha assunto un ruolo guida nell'economia. Lo Stato ha adottato adeguati strumenti di politica economica a sostegno della produzione e dell'occupazione, impiegando in maniera opportuna la spesa pubblica.\nAlla dottrina del disimpegno \u00e8 subentrata quella dell'intervento e lo Stato ha acquistato una fisionomia particolare, secondo le diverse realt\u00e0 economico-sociali di ogni paese; l'Italia e la Francia, ad esempio, presentano alcune caratteristiche tipiche dell'economia mista, dove il settore economico non \u00e8 pi\u00f9 solo privato, ma presenta la convivenza tra le attivit\u00e0 economiche svolte dai privati e quelle svolte dallo Stato:\nLa programmazione economica.\nInterventi programmati.\nLo Stato acquista una funzione economico-sociale rilevante, poich\u00e9 i suoi interventi economici sono coordinati secondo un programma.\nLa programmazione economica \u00e8 il mezzo per organizzare gli interventi di politica economica per realizzare uno sviluppo equilibrato del sistema, attenuando gli squilibri tra classi sociali, settori e zone diverse.\nPer attivare la programmazione il governo predispone un programma economico-sociale sia per l'economia pubblica che per quella privata (es. DPEF).\nObiettivi.\nLa programmazione tende a indirizzare e coordinare i comportamenti dei soggetti economici, ma lasciandoli liberi di compiere le proprie scelte.\nLe imprese sono libere di scegliere che cosa, quanto, come produrre e, le famiglie sono libere di prendere decisioni di acquisto cos\u00ec il livello di produzione globale non \u00e8 prefissato come nelle economie collettiviste, ma \u00e8 determinato attraverso il mercato.\nLa Programmazione concertata.\nLe prime affermazioni della \"programmazione concertata\" (anche detta \"programmazione negoziata\") risalgono ai congressi della Democrazia Cristiana degli anni '60 del '900, dove tale strumento \u00e8 stato proposto come una mediazione tra la posizione liberale, da sempre ostile al metodo della programmazione in economia ed ancorata su postulati anti-storicisti popperiani, crociani ed einaudiani (cio\u00e8 che ritengono falsa la concezione della storia come \"corso\" e come progressione e quindi affermano l'inutilit\u00e0 di ogni programmazione), e la posizione comunista, essenzialmente connaturata alla programmazione centralizzata di tutte le componenti dell'economia e alla concezione della storia come un corso progressivo. \nIn pratica il metodo della programmazione concertata consisterebbe nella stesura di programmi dal \"basso verso l'alto\" in esito a una contrattazione partecipata e locale tra soggetti pubblici e portatori di interessi privati.\nIl metodo della programmazione in ambito socio-economico, in quanto fondato sul postulato che si possano anteporre gli obiettivi agli atti che applicano gli obiettivi, \u00e8 per\u00f2 giudicato uno strumento infondato e un residuo della fallimentare concezione economica socialista, da Bruno Dente,che cos\u00ec afferma nel solco della moderna epistemologia , in particolare secondo l'autore questi difetti genetici della programmazione comprometterebbero anche le programmazioni in senso debole come appunto la programmazione concertata.\nLa programmazione concertata, quale espressione dell'ideologia dello \"sviluppo locale bottom-up\", era prevista dalle leggi nazionali (L. 7 agosto 1995, n. 104 e successivamente L. 23 dicembre 1996, n. 662). Negli anni novanta del '900 sono una espressione di programmazione negoziata i \"patti territoriali\" finalizzati allo sviluppo delle regioni meridionali della penisola, che per\u00f2 hanno registrato un sostanziale insuccesso (CENSLOC, Politiche per lo sviluppo locale, Milano, Franco Angeli, 2008).\nIl metodo della programmazione concertata, \u00e8, attualmente, quello che viene formalmente seguito nella stesura dei piani di sviluppo locale (a.d. strategie di sviluppo locale) da parte dei Gruppi di Azione locale del diritto di derivazione comunitaria, a mezzo dei quali, secondo un formalismo metodologico rigidamente schematizzato nel diritto comunitario, si stila una raccolta di dati economici locali e si fissano strategie priorit\u00e0 e obiettivi generici e specifici.\nLimiti dell'economia mista.\nLo Stato ha modificato la fisionomia di Stato sociale, che assicura ai cittadini una serie di servizi che migliorano le loro condizioni di vita (istruzione pubblica, sanit\u00e0 pubblica, abitazione, sport, cultura), trasformandosi in Stato assistenziale (vedi Welfare), distribuendo denaro alle imprese sotto forma di sovvenzioni e alle famiglie sotto forma di sussidi. Nonostante ci\u00f2 alcuni economisti sostengono che l'intervento dello Stato sia indispensabile, e deve realizzarsi correttamente, secondo precise regole di efficienza ed essere attuato con l'ausilio di una programmazione consapevole, mentre \u00e8 da evitare il disintervento.\nIn alcuni paesi ad economia mista, lo Stato, in seguito alle difficolt\u00e0 economiche in cui si \u00e8 venuto a trovare, ha messo in atto politiche di disintervento o deregolamentazione, sia in campo economico che sociale, ridimensionando il proprio ruolo.\nUn po' dovunque, in Europa, Asia e America Latina, la cessione di imprese di propriet\u00e0 pubblica (concessioni e privatizzazioni) \u00e8 diventata una priorit\u00e0 per diminuire il debito pubblico. La Francia e l'Italia sono stati fra i maggiori protagonisti di questi cambiamenti, pur mantenendo margini di controllo sui settori liberalizzati tramite strumenti finanziari ordinari (quote azionarie, golden share, ecc...) e istituendo apposite authority."}
{"id": "1200616", "revid": "648716", "url": "https://it.wikipedia.org/wiki?curid=1200616", "title": "A\u0161mjany", "text": "A\u0161mjany (in bielorusso: \u0410\u0448\u043c\u044f\u0301\u043d\u044b, \"A\u0161mjany\"; in russo: \u041e\u0448\u043c\u044f\u0301\u043d\u044b, \"O\u0161mjany\"; in polacco: \"Oszmiana\"; in lituano: \"A\u0161mena\"; in yiddish: \u05d0\u05b8\u05e9\u05de\u05e2\u05e0\u05e2, Oshmene) \u00e8 una citt\u00e0 della Bielorussia di circa 14.000 abitanti, nella voblasc' di Hrodna, situata a da Vilnius. Si sviluppa sulle rive del fiume Ashmyanka. Ha dato i natali al generale Polacco Lucjan \u017beligowski.\nGeografia fisica.\nLa cittadina, capoluogo del distretto omonimo, sorge sulle rive del fiume A\u0161mjanka, a meno di dal confine lituano di Kamennyj Log \u2013 Medininkai . Da Vilnius dista 62\u00a0km, da Minsk 134 e da Hrodna (\"Grodno\") 223.\nEtimologia.\nLa citt\u00e0 e il territorio circostante appartenevano al territorio lituano. Durante il XVII e il XVIII secolo, molti dei cittadini lituani presenti nel territorio morirono a causa della guerra e delle carestie. Dei coloni Slavi cominciarono ad occupare il territorio fino ad occuparlo completamente. Attualmente, l'unico ricordo lituano \u00e8 nel nome che deriva dal fiume Ashmyanka. Il termine deriva dalla parola \"a\u0161muo\" (lama tagliente) presente sul blasone della citt\u00e0. \nStoria.\nLa prima notizia affidabile di A\u0161mjany (nelle Cronache Lituani) dice che dopo la morte di Gediminas nel 1341 la citt\u00e0 fu ereditata, tra gli altri, da Jaunutis. Nel 1413 la citt\u00e0 divenne uno dei pi\u00f9 rilevanti centri per il commercio nell'ambito del Voivodato di Vilnius.\nNel 1795, per effetto delle \"\"Spartizioni della Polonia\" (1792-1795), divenne parte dell'Impero Russo. Liberata durante la \"rivolta di novembre\"\" (1830-1831), venne successivamente riconquistata ed incendiata da una spedizione di 1.500 uomini; e nel 1845 le venne dato un nuovo stemma.\nLa locale comunit\u00e0 ebraica, composta da migranti di varie parti della Russia e fra i primi abitanti della cittadina, vi costru\u00ec la prima sinagoga nel 1912.\nSuccessivamente alla prima guerra mondiale (1914-1918) ed alla guerra sovietico-polacca, A\u0161mjany ritorn\u00f2 in Polonia (1921), a seguito del trattato di Riga. Ne sar\u00e0 parte fino al 1939, quando passer\u00e0 all'Unione Sovietica a seguito del Patto Molotov-Ribbentrop, per poi essere occupata dalle truppe naziste nel 1944. Annessa all'URSS nel 1945, nella Repubblica Socialista Bielorussa, diverr\u00e0 automaticamente parte dell'attuale Bielorussia con l'indipendenza del 1991."}
{"id": "1200618", "revid": "174925", "url": "https://it.wikipedia.org/wiki?curid=1200618", "title": "Lemma di Urysohn", "text": "Il lemma di Urysohn \u00e8 un teorema di matematica, e, pi\u00f9 precisamente, di topologia: \u00e8 spesso considerato il primo teorema della topologia generale ad avere una dimostrazione non banale.\nIl lemma prende il nome dal matematico Pavel Samuilovich Urysohn, tra i fondatori della scuola moscovita di topologia.\nEnunciato.\nIl teorema afferma che uno spazio normale \u00e8 completamente normale. In altre parole:\nSe \"X\" \u00e8 uno spazio normale, per ogni coppia di chiusi disgiunti (\"E\",\"F\") di \"X\", esiste una funzione continua \na valori nell'intervallo \"I\" = [0,1], che valga 0 su tutto \"E\" e 1 su \"F\".\nInformalmente, il teorema asserisce che in uno spazio normale gli insiemi chiusi possono essere \"separati\" tramite una funzione continua a valori in un intervallo reale.\nOsservazione.\nIl lemma pu\u00f2 essere formulato sostituendo i chiusi con due insiemi qualsiasi \"A\" e \"B\", esigendo che le rispettive chiusure non abbiano punti in comune. Senza questa condizione non pu\u00f2 esistere una funzione separatrice continua (se un punto \"x\" \u00e8 aderente ad \"A\" allora un'ipotetica funzione separatrice, per continuit\u00e0, dovr\u00e0 valere 0 in \"x\". Se \"x\" \u00e8 aderente a \"B\" dovr\u00e0 valervi 1, generando una contraddizione). \nQuesta formulazione, apparentemente pi\u00f9 restrittiva \u00e8 invece perfettamente equivalente: sar\u00e0 infatti sufficiente applicare il lemma alle due chiusure.\nFunzioni continue sugli spazi normali.\nGli spazi normali presentano quindi la caratteristica di avere una dotazione molto ricca di funzioni reali continue. Questa ricchezza \u00e8 ancora meglio evidenziata da un suo corollario, il teorema di Tietze, il quale afferma la prolungabilit\u00e0 di qualsiasi funzione reale definita in un qualsiasi sottoinsieme dello spazio.\nDimostrazione.\nAi fini della dimostrazione riesce utile la seguente\nOsservazione preliminare.\nLa condizione perch\u00e9 uno spazio sia normale pu\u00f2 essere formulata cos\u00ec:\ndati un chiuso \"F\" e un aperto \"U\" che lo contiene, esiste sempre un aperto \"V\" contenente \"F\" la cui chiusura \u00e8 contenuta in \"U\". \nIndicando con formula_2 la chiusura di \"V\", deve quindi aversi formula_3.\nAllo stesso modo andr\u00e0 ricercata una funzione continua :formula_4 \na valori in [0,1], che valga 0 su tutto \"E\" e 1 su \"F\".\nDimostrazione.\nNonostante la profondit\u00e0 della tesi, la dimostrazione del teorema si rivela estremamente semplice ed intuitiva. In molti manuali, tuttavia, la semplicit\u00e0 viene sacrificata ad un infelice eccesso di notazione fino a renderla letteralmente oscura.\nL'idea di fondo consiste nell'immaginare gli insiemi \"F\" e \"V\" su cui costruire una funzione come in figura 2.\nPer arrivare al risultato finale si procede con delle funzioni, per cos\u00ec dire, \"a gradoni\". La prima di esse sar\u00e0: \nSi procede con un raffinamento della funzione:\nSi trova un aperto formula_6 tale che la chiusura formula_7\nAllora si definisce\nL'intersezione fra formula_9 e l'intervallo [0,1], sia detta \"S\"={\"r0, r1..., rn...\"}, \u00e8 numerabile perch\u00e9 formula_9, insieme dei numeri razionali, lo \u00e8. Costruiremo una successione crescente, indicizzata da \"S\", di aperti tra \"A\" e il complementare di \"B\", che godr\u00e0 di determinate propriet\u00e0.\nPosto innanzitutto r0=0 e r1=1, definisco per ogni numero naturale \"n\" l'insieme \"Sn\" = {\"r0...,rn\"}, cosicch\u00e9 risulta che \"S\" \u00e8 l'unione di tutti gli \"Sn\".\nSiccome \"A\" e \"B\" sono due chiusi disgiunti, allora \"A\" \u00e8 un chiuso contenuto in quell'aperto che \u00e8 il complementare di \"B\": dunque, per la condizione equivalente alla normalit\u00e0, esiste un aperto \"W\" che contiene \"A\" e la cui chiusura \u00e8 contenuta nel complementare di \"B\". Ponendo allora \"V(0)\":=\"W\" e \"V(1)\" uguale al complementare di \"B\", si ha che: formula_11. Ci\u00f2 significa che per \"n\"=1, cio\u00e8 per \"S1\", ho costruito una successione di aperti tale che:\nSupponendo poi di aver definito una tale successione fino all\"'n\"-esimo elemento, \u00e8 facile mostrare che allora si pu\u00f2 costruirla anche fino all'elemento di indice \"n+1\". Essendo \"Sn\" finito esistono infatti in esso due razionali, siano detti \"rl\" e \"rm\", che sono pi\u00f9 vicini a \"rn+1\" di qualunque altro in \"Sn\", e tali che \"rl\"&lt;\"rn+1\"&lt;\"rm\".\nAd essi sono associati due aperti, \"V(rl)\" e \"V(rm)\", tali che la chiusura del primo \u00e8 contenuta nel secondo: per normalit\u00e0, esiste un aperto \"W\" che contiene la chiusura di \"V(rl)\" e la cui chiusura \u00e8 contenuta in \"V(rm)\". Ponendo \"V(rn+1)\"=\"W\", verifico facilmente che anche per \"Sn+1\" sono verificate le propriet\u00e0 \"(i)n+1\" e \"(ii)\".\nIn definitiva, per il principio di induzione, essendo \"S\" numerabile, posso concludere che esiste una successione \"{V(r)}r\u2208S\", che soddisfa le propriet\u00e0 \"(i)\" e \"(ii)\".\nPosso considerare ora una funzione \"f\" cos\u00ec definita: \nTale funzione soddisfa i requisiti della definizione di completa normalit\u00e0. Infatti, per le propriet\u00e0 \"(i)\" e \"(ii)\", essa vale 1 su tutto \"B\", mentre vale 0 su tutto \"A\": essendo \"A\" incluso in \"V(0)\", e dunque in ogni altro aperto della successione \"{V(r)}r\u2208S\", l'estremo inferiore di quell'insieme \u00e8 proprio 0.\nInfine, la funzione \"f\" \u00e8 continua: per vederlo \u00e8 sufficiente mostrare che le sue controimmagini di aperti di base della topologia indotta di [0,1] (cio\u00e8 di intervalli del tipo [0,a[ e ]b,1]) sono aperti:\nesiste un \"r\"&lt;\"a\" in \"S\" tale che \"x\" non \u00e8 contenuto in \"V(r)\", dunque esiste pure un \"r\"&gt;\"a\" tale che x non \u00e8 contenuto nella chiusura di \"V(r')\". Pertanto l'antiimmagine tramite \"f\" di [0,a[ sar\u00e0 l'unione, al variare di \"r\"' in \"S\", degli aperti \"X\\cl(V(r'))\", che \u00e8 un aperto;\nIn conclusione, se \"X\" \u00e8 normale, allora per ogni coppia di chiusi disgiunti (\"A\",\"B\") esiste una funzione continua \"f\" che vale 0 su \"A\" e 1 su \"B\", cio\u00e8 \"X\" \u00e8 completamente normale."}
{"id": "1200620", "revid": "486946", "url": "https://it.wikipedia.org/wiki?curid=1200620", "title": "CIRC", "text": ""}
{"id": "1200621", "revid": "834", "url": "https://it.wikipedia.org/wiki?curid=1200621", "title": "Eve Curie-Labouisse", "text": ""}
{"id": "1200624", "revid": "767487", "url": "https://it.wikipedia.org/wiki?curid=1200624", "title": "Ti odio, ti lascio, ti...", "text": "Ti odio, ti lascio, ti.. (\"The Break-Up\") \u00e8 un film del 2006 diretto da Peyton Reed, con Jennifer Aniston e Vince Vaughn.\nTrama.\nGary Grobowski, di origine polacca, lavora come guida in un bus turistico, gestito dalla societ\u00e0 che divide con i suoi due fratelli Lupus e Dennis. Durante una partita di baseball conosce Brooke Meyers, una dipendente della galleria d'arte dell'artista Marylin Dean. I due si innamorano e decidono di andare a vivere insieme in un appartamento a Chicago comprato da entrambi.\nDopo due anni, per\u00f2 il loro rapporto si fa sempre pi\u00f9 difficile e i litigi sono all'ordine del giorno: Gary infatti si lamenta del fatto che lei non gli lascia mai un attimo di pace e di indipendenza e Brooke si lamenta che lui non la aiuti mai nelle faccende di casa e che non la ringrazia mai per quello che fa. Cos\u00ec Gary esce di casa arrabbiato e chiede consigli all'amico Johnny Ostrofski, mentre Brooke chiama l'amica Addie. Gary, tornato a casa, cerca di rilassarsi giocando al videogioco \"\", ma dopo l'ennesima lite, i due si lasciano ma decidono di rimanere nella stessa casa, perch\u00e9 nessuno \u00e8 disposto a lasciarla. I contrasti continuano finendo col provocarsi a vicenda: Gary acquista un biliardo, organizza feste con amici e partite di Texas hold 'em con donne in bikini provocando la gelosia di Brooke, che si rivela ancora innamorata di lui. Brooke, invece, inizia a frequentare altri ragazzi provocando la gelosia di Gary.\nQuando il loro amico e agente immobiliare Mark Riggleman capisce la situazione, li convince a vendere l'appartamento visto il suo elevato valore. Gary e Brooke sono costretti a lasciare la casa entro due settimane. Brooke invita Gary ad un concerto degli Old 97's con l'intento di salvare il loro rapporto ma egli, non capendo che lei ci tenga molto, non si presenta all'evento facendo scoppiare in lacrime Brooke. Gary va a bere una birra con l'amico Johnny dove capisce di essere stato egoista e di non avere mai capito tutto il suo sostegno di lei verso di lui, ma oramai \u00e8 troppo tardi. Con l'intento di viaggiare in Europa, Brooke lascia il suo lavoro; quando porta un cliente della galleria d'arte a casa, trova la casa pulita e una tavola imbandita: Gary l'ha fatto con l'intento di riconquistarla. Lei scoppia in lacrime ma capisce di non poter continuare a stare con lui; Gary sembra capire e la bacia prima di andarsene. Gary e Brooke lasciano la casa e cos\u00ec Gary si dedica di pi\u00f9 al suo lavoro mentre Brooke viaggia per il vecchio continente. Qualche tempo dopo, i due si incontrano e iniziano a parlare felicemente per poi separarsi con un sorriso.\nProduzione.\nCast.\nTra gli attori del film vi \u00e8, nel ruolo di un amico di Gary, Jon Favreau, in seguito diventato affermato regista, tra gli altri, di \"Iron Man\". Lo stesso Favreau, aveva gi\u00e0 recitato insieme a Jennifer Aniston in alcune puntate di \"Friends\", interpretando Pete, magnate dell'informatica multimilionario, che, nella sit-com, \u00e8 il ragazzo di Monica Geller (Courteney Cox Arquette) per un breve periodo.\nNel film appare anche l'attrice svedese Ann-Margret, che negli anni sessanta ha recitato a fianco di Vittorio Gassmann ne \"Il tigre\" (1967).\nAccoglienza.\nIncassi.\nLa pellicola fu un grandissimo successo al botteghino. In Italia ha guadagnato , con un'apertura al botteghino pari a \u20ac. Negli USA ha guadagnato , con un'apertura di $. Con un budget stimato in 52 milioni di dollari, il film ha incassato globalmente $."}
{"id": "1200628", "revid": "287204", "url": "https://it.wikipedia.org/wiki?curid=1200628", "title": "Irene Joliot-Curie", "text": ""}
{"id": "1200632", "revid": "834", "url": "https://it.wikipedia.org/wiki?curid=1200632", "title": "Irene Curie", "text": ""}
{"id": "1200633", "revid": "287204", "url": "https://it.wikipedia.org/wiki?curid=1200633", "title": "Rudy Gay", "text": "Caratteristiche tecniche.\nGay gioca solitamente come ala piccola, e occasionalmente come ala grande. Il suo gioco principale \u00e8 la fase offensiva, ci\u00f2 che lo caratterizza sono proprio il suo arresto e tiro e la sua sorprendente elevazione e coordinazione che gli consentono di schiacciare nel traffico.\nNonostante la sua altezza (203\u00a0cm) \u00e8 in grado di eseguire un discreto ball handling smarcandosi facilmente. Le sue abilit\u00e0 offensive non fanno di lui un marcatore eccellente ma mantiene delle medie di 20 punti a partita.\nCarriera.\nHigh school.\nSi iscrisse e gioc\u00f2 i primi due anni alla \"Baltimore County's Eastern Technical High School\", nell'Essex. Nonostante la scuola frequentata fosse di ottimo livello, i suoi genitori erano molto attenti all'istruzione del figlio, cos\u00ec terminato il secondo anno, chiesero aiuto all'allenatore della squadra di basket affinch\u00e9 suggerisse loro delle scuole private dove poterlo mandare. Tra le altre, il coach propose la \"Archbishop Spalding High School\", e proprio su questa cadde la scelta.\nGay vi rest\u00f2 dal 2002 al 2004, ed in questi due anni guadagn\u00f2 molti premi e riconoscimenti, tra i quali i pi\u00f9 importanti sono la convocazione al McDonald's All-American Game e l'inserimento, da parte di Parade, nel First Team All-American durante il suo ultimo anno alla Archbishop Spalding, in quanto mantenne medie di 21,2 punti, 9,2 rimbalzi e 3,7 stoppate a partita.\nTerminata la \"high school\", decise di frequentare la Universit\u00e0 del Connecticut, nonostante un suo primo desiderio di approdare alla Universit\u00e0 del Maryland.\nCollege.\nAl termine della sua prima stagione al College, vinse (a pari merito con Jeff Green, della Georgetown University) il premio Big East Conference Freshman of the Year, in virt\u00f9 di medie di 11,8 punti, 5,4 rimbalzi e 1,9 stoppate in 28,8 minuti di utilizzo nelle 31 partite giocate.\nNell'estate del 2005 venne selezionato per partecipare con la Nazionale Americana ai Campionati del Mondo Under-21, in cui mantenne medie di 10,5 punti e 5,5 rimbalzi per partita.\nPrima dell'inizio della seconda stagione, venne nominato miglior giocatore della Preseason della Big East Conference, assieme alla stella della Syracuse University, Gerry McNamara.\nConcluse la stagione 2005-2006 con medie di 15,2 punti, 6,4 rimbalzi e 1,6 stoppate in 30,8 minuti di utilizzo, numeri che gli valsero l'inserimento nella graduatoria per vincere il Naismith College Player of the Year, assieme a J.J. Redick, Adam Morrison e Allan Ray.\nVenne inoltre inserito nel Big East's First Team.\nMise a referto il suo career-high di punti nella seconda partita della stagione 2005-2006, contro la University of Arkansas, segnandone 28.\nIn quella stagione condusse la squadra di basket ad un record di 30 vittorie e 3 sconfitte, risultando molto spesso il miglior realizzatore.\nAl termine della stagione 2005-06 si dichiar\u00f2 eleggibile per il draft NBA.\nNBA.\nMemphis Grizzlies.\nLa notte del Draft NBA 2006 venne selezionato con la scelta assoluta numero 8 dagli Houston Rockets che lo girarono subito, assieme a Stromile Swift, ai Memphis Grizzlies in cambio di Shane Battier.\nIl 12 luglio 2006 firm\u00f2 un contratto pluriennale con i Grizzlies.\nNella sua prima stagione nella NBA mantenne medie di 10,8 punti e 4,5 rimbalzi per partita, aiutando la squadra a vincere per\u00f2 solo 22 partite.\nGuadagn\u00f2 il premio di Rookie of the Month nel mese di novembre, e venne inserito, alla conclusione della stagione 2006-2007, nell'NBA All-Rookie Team. Fin\u00ec terzo nella graduatoria per la conquista del premio di Rookie of the Year, dietro solo ad Andrea Bargnani e al vincitore Brandon Roy.\nNella stagione 2007-08, la seconda nell'NBA, miglior\u00f2 moltissimo, raggiungendo 20,1 punti e 6,2 rimbalzi di media a partita.\nDopo la cessione di Pau Gasol ai Los Angeles Lakers, divenne il primo sbocco offensivo della squadra. Nonostante i netti progressi compiuti da Gay, la squadra termin\u00f2 con il medesimo record perdente dell'anno precedente.\nNel 2008 partecip\u00f2 all'NBA Slam Dunk Contest durante l'NBA All-Star Weekend, arrivando quarto dietro a Jamario Moon, Gerlad Green e Dwight Howard, che vinse la gara. Venne invitato a partecipare alla gara anche nel 2009, ma a causa di un infortunio venne sostituito da J.R. Smith.\nIl 13 dicembre 2009 stabil\u00ec il suo career-high di punti, mettendone a referto 41 nella vittoria contro i Miami Heat.\nIl 1\u00ba luglio 2010 firm\u00f2 un'estensione del contratto con i Memphis Grizzlies, accordandosi per altri 5 anni al valore di 82 milioni di dollari.\nIl 25 agosto 2010 venne inserito da coach Mike Krzyzewski nella lista dei 12 giocatori convocati per i Campionati mondiali in Turchia.\nNella competizione, Gay mantenne medie di 7 punti, 2,9 rimbalzi e 1 palla rubata in 13,4 minuti di impiego nelle 9 partite giocate.\nIl 22 marzo 2011 dovette operarsi in seguito ad un infortunio alla spalla contratto il 15 febbraio nella partita contro i Philadelphia 76ers, e termin\u00f2 l\u00ec la sua stagione.\nFino ad allora stava mantenendo ottime medie di 19,8 punti e 6,2 rimbalzi, uniti ai career-high per quanto riguarda gli assist (2,8), palle rubate (1,7), stoppate (1,1), percentuale di canestri dal campo (47,1), percentuale di canestri da 3 punti (39,6), percentuale ai tiri liberi (80,5) e minuti giocati (39,9, il terzo nella NBA).\nL'operazione lo costrinse a saltare il resto della stagione, compresi i play-off, in cui i Grizzlies sconfissero al primo round i San Antonio Spurs (detentori del miglior record della Lega) prima di cedere agli Oklahoma City Thunder in sette partite.\nIl 31 gennaio 2012, nella partita contro i Denver Nuggets, Gay pareggi\u00f2 il record di franchigia di palle rubate (523), precedentemente appartenuto a Shane Battier.\nToronto Raptors.\nIl 30 gennaio 2013 i Grizzlies cedono Gay ai Toronto Raptors in uno scambio che coinvolge anche i Detroit Pistons.\nSacramento Kings.\nL'8 dicembre 2013, dopo meno di un anno in Canada, i Toronto Raptors cedono (in un maxi-scambio) Gay, Aaron Gray e Quincy Acy ai Sacramento Kings, in cambio di Greivis V\u00e1squez, John Salmons, Patrick Patterson e Chuck Hayes. Fa il suo esordio con la nuova maglia in una sconfitta esterna contro i Phoenix Suns, nella quale ha segnato 24 punti con un 8 su 12 dal campo. Il 21 gennaio 2014 ha eguagliato il suo \"career high\" di punti in una singola partita, segnando 41 punti con 16/25 dal campo in una partita vinta per 114-97 sul campo dei New Orleans Pelicans. Chiude la sua prima stagione con la franchigia californiana con un totale di 55 presenze (tutte in quintetto base) a 34,4 minuti di media a partita, con medie di 20,1 punti, 5,5 rimbalzi, 3,1 assist, 1,2 palle recuperate e 0,6 stoppate di media a partita, con il 51,6% di tiro dal campo (massimi in carriera di punti, assist e percentuale dal campo).\nSan Antonio Spurs.\nIl 7 luglio 2017 firma con i San Antonio Spurs.. Il primo luglio 2019 rinnova il contratto con la franchigia texana firmando un biennale da $32 milioni."}
{"id": "1200634", "revid": "1568601", "url": "https://it.wikipedia.org/wiki?curid=1200634", "title": "Ghiacciaio della Sesia", "text": "Il ghiacciaio della Sesia \u00e8 situato sul versante meridionale del Monte Rosa, in territorio valsesiano, nel comune di Alagna Valsesia.\nIl bacino del ghiacciaio, dalla cui lingua glaciale ha origine il fiume Sesia, \u00e8 collocato tra i contrafforti che discendono dalla punta Parrot, a ovest, la punta Gnifetti e la cresta Signal, a nord. Nel settore di nord-est confina con il contiguo ghiacciaio delle Vigne, situato tra le Rocce Sesia, la cresta Signal e le rocce del Cavallo, che confluisce in esso.\nVariazioni frontali recenti.\nIl ghiacciaio della Sesia, al pari di numerosi altri ghiacciai delle Alpi, si trova attualmente in una fase di forte regresso: il suo fronte glaciale, che in epoche storiche abbastanza recenti (inizi del XIX secolo) era avanzato a tal punto da giungere a minacciare i sottostanti alpeggi, ha subito un lungo e inarrestabile arretramento, che, durante gli ultimi decenni, \u00e8 andato progressivamente accentuandosi."}
{"id": "1200642", "revid": "118031", "url": "https://it.wikipedia.org/wiki?curid=1200642", "title": "Ritorno ad Haifa-La madre di Saad", "text": ""}
{"id": "1200643", "revid": "327794", "url": "https://it.wikipedia.org/wiki?curid=1200643", "title": "Scuola cirenaica", "text": "La scuola cirenaica si sviluppa a Cirene, citt\u00e0 greca del Nord Africa, nella prima met\u00e0 del IV secolo a.C. La scuola si forma alcuni decenni dopo la morte del suo iniziatore Aristippo, un cirenaico emigrato ad Atene, allievo di Socrate e Protagora, poi rientrato in patria a diffondere il proprio pensiero. Pi\u00f9 che di una vera e propria scuola si dovrebbe parlare di un indirizzo filosofico variegato e non univoco.\nStoria della scuola.\nLa storia della scuola cirenaica inizia con Aristippo di Cirene, nato attorno al 435 a.C. Giunse ad Atene in giovane et\u00e0 e divenne discepolo di Socrate. Possediamo poche informazioni circa i suoi spostamenti dopo l'esecuzione del maestro, avvenuta nel 399 a.C., anche se si dice che abbia vissuto per un certo periodo presso la corte di Dionisio I di Siracusa. Non \u00e8 chiaro con precisione quali dottrine filosofiche attribuite alla scuola cirenaica siano state formulate da Aristippo. Diogene Laerzio, sulla scorta di Sozione il Peripatetico e Panezio, offre una lunga lista di libri attribuiti ad Aristippo, sebbene riporti anche che Sosicrate dichiar\u00f2 che lui non scrisse nulla.\nTra i suoi allievi vi era la figlia Arete, che trasmise gli insegnamenti al figlio di lei, Aristippo il Giovane. Fu proprio lui, secondo Aristocle di Messene, a trasformare gli insegnamenti di suo nonno in un sistema completo, anche se \u00e8 comunque possibile dire che le fondamenta della filosofia cirenaica siano state gettate dall'Aristippo della vecchiaia.\nIn seguito, la scuola si framment\u00f2 in diverse fazioni, rappresentate da Anniceride di Cirene, Egesia di Cirene, Teodoro l'Ateo, che svilupparono interpretazioni della filosofia cirenaica contrapposte, molte delle quali furono la risposta al nuovo sistema edonistico posto da Epicuro. Dalla met\u00e0 del III secolo a.C. la scuola cirenaica divenne obsoleta; l'epicureismo si era imposto sui rivali cirenaici offrendo un sistema pi\u00f9 sofisticato.\nVisione filosofica.\nI cirenaici erano edonisti e ritenevano che il piacere, specialmente quello fisico, fosse il bene supremo della vita. Considerarono la tipologia fisica del piacere pi\u00f9 intensa e desiderabile dei piaceri mentali. Il piacere era per i cirenaici l'unico bene della vita e il dolore l'unico male. Socrate aveva ritenuto la virt\u00f9 l'unico bene umano, ma aveva anche accettato un ruolo limitato per il suo lato utilitaristico, consentendo alla felicit\u00e0 di essere un obiettivo secondario dell'azione morale. Aristippo e i suoi seguaci fecero leva su questo ed elevarono la felicit\u00e0 a fattore primario dell'esistenza, negando che la virt\u00f9 avesse alcun valore intrinseco.\nEpistemologia.\nI cirenaici erano conosciuti per la loro teoria scettica della conoscenza. Ridussero la logica a una dottrina riguardante il criterio di verit\u00e0. Ritennero che noi possiamo conoscere con certezza le nostre immediate esperienze sensoriali, ma non possiamo sapere nulla della natura degli oggetti che causano queste sensazioni.\nTutta la conoscenza \u00e8 sensazione immediata. Queste sensazioni sono movimenti puramente soggettivi, e sono dolorosi, indifferenti o piacevoli, a seconda che siano violenti, tranquilli o gentili. Inoltre, essi sono del tutto individuali e in nessun caso possono essere descritti come qualcosa che costituisce una conoscenza oggettiva assoluta. La sensazione \u00e8 pertanto l'unico criterio possibile di conoscenza e di condotta. I modi in cui siamo influenzati sono gli unici conoscibili, perci\u00f2 l'unico obiettivo per tutti deve essere il piacere.\nEtica.\nLa scuola cirenaica deduce un singolo ed universale obiettivo per tutte le persone, ossia il piacere. Ne consegue che il piacere passato e quello futuro non hanno per noi esistenza effettiva, e che tra i piaceri presenti non vi \u00e8 alcuna distinzione di genere. Socrate aveva parlato dei piaceri pi\u00f9 alti dell'intelletto; i cirenaici negarono la validit\u00e0 di questa distinzione e dissero che i piaceri del corpo, essendo pi\u00f9 semplici e pi\u00f9 intensi, erano da preferire. Il piacere momentaneo, preferibilmente fisico, \u00e8 quindi l'unico bene per gli uomini.\nSecondo i cirenaici, il saggio deve avere il controllo dei piaceri piuttosto che esserne schiavo, altrimenti prover\u00e0 dolore; ci\u00f2 richiede giudizio per valutare i diversi piaceri della vita. La dottrina cirenaica sostiene che bisogna tenere in considerazione le leggi e le consuetudini, perch\u00e9, sebbene queste non abbiano alcun valore intrinseco, violandole si andr\u00e0 incontro a sgradevoli sanzioni imposte da altri. Allo stesso modo, l'amicizia e la giustizia sono utili per il piacere che procurano.\nI cirenaici successivi.\nI cirenaici successivi, Anniceride di Cirene, Egesia di Cirene, Teodoro l'Ateo, svilupparono tutti delle varianti della dottrina cirenaica. Secondo Anniceride, il piacere si ottiene attraverso singoli atti di gratificazione, ricercati per il piacere che essi producono; Anniceride enfatizz\u00f2 grandemente l'amore della famiglia, della patria, dell'amicizia e della gratitudine, che procurano piacere anche quando richiedono sacrificio.\nEgesia credette che la felicit\u00e0 sia impossibile da raggiungere e che quindi lo scopo della vita diviene la fuga dal dolore e dalla tristezza. I valori tradizionali come la ricchezza, la povert\u00e0, la libert\u00e0, e la schiavit\u00f9 sono tutti indifferenti e non producono pi\u00f9 piacere che dolore. Secondo il filosofo, l'edonismo cirenaico era la via meno irrazionale per affrontare i dolori della vita.\nPer Teodoro, invece, lo scopo della vita \u00e8 il piacere mentale, non quello fisico e si sofferm\u00f2 maggiormente sulla necessit\u00e0 della moderazione e della giustizia. In una certa misura, tutti questi filosofi stavano cercando di rispondere alla sfida lanciata dall'epicureismo."}
{"id": "1200646", "revid": "767487", "url": "https://it.wikipedia.org/wiki?curid=1200646", "title": "Como Calcio 1996-1997", "text": "Questa voce raccoglie le informazioni riguardanti il Como Calcio nelle competizioni ufficiali della stagione 1996-1997."}
{"id": "1200649", "revid": "1573940", "url": "https://it.wikipedia.org/wiki?curid=1200649", "title": "Sirpa Lane", "text": "Biografia.\nScoperta dal fotografo e regista inglese David Hamilton, celebre per i suoi nudi \"flou\" di giovani modelle, Sirpa Lane conobbe un breve momento di celebrit\u00e0 quando Roger Vadim, che , la diresse nel thriller \"La jeune fille assassin\u00e9e (Charlotte)\", la cui protagonista \u00e8 una ninfomane, e poi, sempre in Francia, Walerian Borowczyk la scelse come protagonista del raffinato film erotico \"La bestia\".\nIn seguito la carriera cinematografica della Lane conobbe una decisa involuzione: dapprima protagonista di diversi \"B-movies\" prodotti soprattutto in Italia, come il film di genere nazisploitation \"La svastica nel ventre\", l'erotico-esotico-horror \"Papaya dei Caraibi\" e il goffo erotico-fantascientifico \"La bestia nello spazio\", vagamente ispirato a \"La bestia\", dove, come e pi\u00f9 che nel film di Borowczyk, l'erotismo sconfina gi\u00e0 nella pornografia; a partire da \"Giochi carnali\", l'attrice finlandese fin\u00ec per girare veri e propri film hardcore. Mor\u00ec di AIDS nel 1999."}
{"id": "1200651", "revid": "767487", "url": "https://it.wikipedia.org/wiki?curid=1200651", "title": "Suolo salino", "text": "Un suolo salino \u00e8 una particolare tipologia di suoli in cui si ha accumulo di elementi (i sali) solubili, come solfati o cloruro di sodio. \nLe condizioni necessarie per la loro formazione sono un clima asciutto, dove le precipitazioni siano inferiori all'\"evapotraspirazione potenziale\"; l'acqua, nei lunghi periodi secchi, tende a risalire invece che a percolare verso il basso, permettendo cos\u00ec il depositarsi di questi sali su tutto il profilo, anche fino a concentrazioni che possono risultare tossiche per i vegetali. \nOltre a questo fattore climatico, altri fattori predisponenti la formazione dei suoli salini sono:\nL'aridit\u00e0 influenza tutti i processi pedogenetici che avvengono in un suolo di questo tipo e che portano alla sua formazione. Questo fattore ha grande importanza ai fini agronomici, dato che, se non adeguatamente calibrata, l'irrigazione pu\u00f2 portare in breve tempo alla \"salinizzazione\" o alla \"sodicizzazione\" del suolo. \nIn certi casi l'abbondante sodio si presenta come ione scambiabile, costituendo pi\u00f9 del 15% del complesso di scambio di un suolo, provocando forti aumenti del pH e distruzione della struttura stabile del suolo: si parla allora di \"suoli alcalini\".\nA causa della grande estensione delle zone aride sulla Terra, anche questa tipologia di suoli ha una certa diffusione: fra le zone pi\u00f9 interessate da salinit\u00e0 del suolo sono l'Asia Centrale, il Medio Oriente e il Nordafrica, gli Stati Uniti sudoccidentali e il Messico nordoccidentale."}
{"id": "1200652", "revid": "80339", "url": "https://it.wikipedia.org/wiki?curid=1200652", "title": "Salinizzazione", "text": ""}
{"id": "1200654", "revid": "1522738", "url": "https://it.wikipedia.org/wiki?curid=1200654", "title": "Hironobu Sakaguchi", "text": "\u00c8 famoso in tutto il mondo come creatore della serie di videogiochi \"Final Fantasy\", di cui ha curato i primi dieci capitoli.\nBiografia.\nSakaguchi nacque a Hitachi, Giappone. S\u00ec diplom\u00f2 alla Mito Senior High School. Studi\u00f2 elettrotecnica mentre frequentava l'Universit\u00e0 Nazionale di Yokohama nel dipartimento di ingegneria, ma abbandon\u00f2 il corso assieme a Hiromichi Tanaka a met\u00e0 anno nel 1983.\nSquare.\nDopo aver abbandonato l'universit\u00e0, Sakaguchi divenne un impiegato part-time della Square, un nuovo ramo della Deny\u016bsha Electric Company fondato da Masafumi Miyamoto. Quando la Square, nel 1986, diviene una compagnia indipendente, egli assume il ruolo di Direttore di Pianificazione e Sviluppo.\nFinal Fantasy.\nSakaguchi si adoper\u00f2 per curare la realizzazione di un videogioco di ruolo chiamato \"Final Fantasy\", nome dovuto alla situazione sua e dell'azienda stessa: se il gioco infatti non si fosse rivelato un successo commerciale, egli avrebbe lasciato il mondo del videogiochi per rientrare all'universit\u00e0.\nIl gioco venne distribuito in Giappone il 18 dicembre 1987 per il Nintendo Entertainment System, rivelandosi un successo in patria. Sotto la guida di Sakaguchi, \"Final Fantasy\" diviene ben presto un imponente franchise dal successo internazionale. \"Final Fantasy V\" fu l'ultimo titolo della serie che diresse personalmente, rivestendo il ruolo di produttore per i capitoli successivi fino a \"Final Fantasy IX\".\nRegista.\nSi \u00e8 cimentato nella direzione cinematografica per il film \"Final Fantasy: The Spirits Within\".\nLe dimissioni dalla Square.\nNel 2004 Sakaguchi si dimise volontariamente dal ruolo di vicepresidente della Square (che, in seguito alla fusione con la Enix Corporation, former\u00e0 l'attuale Square Enix). Quello stesso anno, con il finanziamento di Microsoft Game Studios, Sakaguchi fond\u00f2 la propria software house, Mistwalker, che ha prodotto titoli quali \"Blue Dragon\" (2006) e \"Lost Odyssey\" (2007), esclusivi per la console Xbox 360 e \"The Last Story\" (2011) per Nintendo Wii.\nVideogiochi.\nHironobu Sakaguchi \u00e8 accreditato per la realizzazione dei seguenti videogiochi:"}
{"id": "1200657", "revid": "287204", "url": "https://it.wikipedia.org/wiki?curid=1200657", "title": "Robert Prosinecki", "text": ""}
{"id": "1200658", "revid": "767487", "url": "https://it.wikipedia.org/wiki?curid=1200658", "title": "Paul Wall", "text": "Di Houston, Texas, \u00e8 affiliato alla Swishahouse Records. Diplomatosi alla \"Jersey Village High School\" dopo aver frequentato per tre anni all'Universit\u00e0 di Houston studiando nel campo delle comunicazioni, \u00e8 stato originariamente parte del gruppo rap The Color Changin' Click.\nBiografia.\nL'infanzia.\nPaul Wall cominci\u00f2 la sua carriera musicale rappando da bambino a Houston, durante ritrovi e festival per giovani, prima di entrare nel vivo del southern hip hop. Non c'\u00e8 da sorprendersi che Paul Wall sia diventato un talentuoso musicista e artista, perch\u00e9 nella sua famiglia erano presenti in buon numero cantanti o scrittori di canzoni. I suoi nonni, Leon \"Tink\" e Paulie Manry erano molto famosi nel genere bluegrass avendo fondato il gruppo musicale The Blue Mountain Boys and Girls, che riscosse molto successo a Houston negli anni 1940. Tre zii di Paul (Mike, David e Bob) diventarono famosi musicisti a Houston. David e Bob infatti suonarono e scrissero canzoni per oltre trent'anni nell'area di Houston e di Austin.\nIl padre biologico di Paul, Peter Manry, \u00e8 considerato da molti un genio della musica a causa del suo orecchio assoluto e della sua capacit\u00e0 di insegnare e coordinare melodie ad altri. Peter suona oltre 12 strumenti ad un livello elevato, e ha una grande abilit\u00e0 ad arrangiare una canzone in modo da valorizzare le qualit\u00e0 dell'artista a cui il brano \u00e8 destinato. Peter e suo fratello Bob hanno suonato in una band locale, Other Brothers per oltre 11 anni dal 1990. Cantarono canzoni e suonarono il loro stile personale di rock, pop e blues utilizzando armonie e melodie che solo i due fratelli potevano condividere.\nQuando Wall era ancora un bambino, la sua vita fu sconvolta da una serie di avvenimenti che culminarono con il divorzio e l'uscita di Peter dalla famiglia e dalla vita di Paul. Paul cerc\u00f2 di trovare forza e possibilit\u00e0 di crescita da questa esperienza grazie all'aiuto di sua madre, di sua sorella e del suo padre adottivo, dal quale prese il cognome Slayton. Paul accenna a suo padre, di tanto in tanto, come presenza negativa nella sua infanzia, ma ha saputo trasformare quell'esperienza in un messaggio positivo per s\u00e9 che spesso esprime nella sua musica. Peter vive ancora a Houston bench\u00e9 rimanga tutt'oggi a distanza dai suoi figli.\nLa Carriera.\nPaul Wall e Chamillionaire aderirono presto alla Swishahouse, che lasciarono successivamente per la Paid in Full Records. Dopo numerosi mixtape e altre opere indipendenti, tra cui \"Get Ya Mind Correct\", i due si separarono artisticamente. Chamillionaire continu\u00f2 a pubblicare mixtape indipendenti, mentre Wall ritorn\u00f2 alla Swishahouse. Questa mossa gli permise di apparire nel singolo di debutto di Mike Jones, \"\"Still Tippin\"'\", tratto dall'album \"Who Is Mike Jones?\". Quest'ultimo fu il primo CD screwed &amp; chopped a ricevere attenzioni anche al di fuori dell'area di Houston, grazie ad emittenti radiofoniche e televisive come MTV e Clear Channel. Fu anche incluso nel remix della canzone Swang del rapper texano Trae. In questo remix compaiono anche artisti come UGK, Slim Thug, Jim Jones, Big Pockey, Big Hawk e Mike Jones. Questa canzone \u00e8 inoltre un tributo a tutti i rapper di Houston che sono morti.\nPartecip\u00f2 inoltre al brano dei Play N Skillz \"Fuck Them Bouncers Up\" insieme al collega beatmaker di Atlanta Lil Jon.\n\"Paul Wall\" \u00e8 anche in un gruppo chiamato Expensive Taste con Rob Aston e Travis Barker dei +44.\nDiscografia.\nSolista.\nAlbum studio da solista\nAlbum collaborativi\nAlbum indipendenti\nAlbum remix\nSingoli"}
{"id": "1200660", "revid": "121674855", "url": "https://it.wikipedia.org/wiki?curid=1200660", "title": "Robert Prosine\u010dki", "text": "Biografia.\nRobert Prosine\u010dki \u00e8 nato nell'allora Germania Ovest da una coppia di lavoratori alberghieri emigrati dalla Jugoslavia, \u0110uro Prosine\u010dki, croato, proveniente da un villaggio nei pressi di Kraljevec na Sutli, ed Emilija \u0110okovi\u0107, serba, nativa di una localit\u00e0 vicino \u010ca\u010dak.\nCaratteristiche tecniche.\nGiocatore.\nEra un centrocampista dotato di buon dribbling, cambio di passo, abile nel calciare le punizioni e a tirare da fuori area, oltre ad avere un'ottima visione di gioco che gli consentiva di fornire assist ai compagni. Aveva anche una forte personalit\u00e0, che non andava di pari passo con la sua professionalit\u00e0 vista la sua condotta non sempre equilibrata fuori dal campo che lo ha portato a infortunarsi pi\u00f9 volte. Grande fumatore di sigarette ma giocatore instancabile\nCarriera.\nGiocatore.\nClub.\nInizi\u00f2 la carriera nella , dove all'et\u00e0 di diciassette anni fu respinto dall'ex allenatore Miroslav Bla\u017eevi\u0107. Trasferitosi alla di Belgrado, sotto la guida di Dragoslav \u0160ekularac prima e successivamente di Ljupko Petrovi\u0107, vince la Coppa dei Campioni 1990-1991.\nGioc\u00f2 anche con , , , , , , , e .\nNazionale.\nConta 15 presenze e 4 gol con la Nazionale jugoslava, e 49 presenze e 10 gol con la Nazionale croata. Nel 1987 fu nominato miglior giocatore del torneo nel disputatosi in Cile. Nel torneo \u00e8 stato decisivo nei quarti di finale contro il Brasile.\nIn seguito gioc\u00f2 con la Nazionale maggiore jugoslava al in Italia \u2013 dove venne eletto miglior giovane del Mondiale \u2013 e con la Nazionale croata al in Inghilterra, al in Francia (manifestazioni in cui segn\u00f2 2 gol, contribuendo al raggiungimento del terzo posto finale) e al in Corea del Sud e Giappone.\n\u00c8 l'unico giocatore della storia ad aver realizzato gol ai Mondiali giocando per due Nazionali diverse: nel 1990 segn\u00f2 agli con la maglia della Jugoslavia, mentre nel 1998 and\u00f2 a segno contro (gironi) e (finale 3\u00ba posto) vestendo la divisa della Croazia. Nella stessa competizione, lui era subentrato a un minuto dalla fine nella semifinale contro la Francia (persa 2-1), e la cosa ha suscitato non poche critiche nei confronti dell'allenatore della Croazia Miroslav Bla\u017eevi\u0107, tanto che lo stesso Bla\u017eevi\u0107 ha successivamente dichiarato di essere pentito della propria scelta.\nAllenatore.\nInizia la sua carriera di allenatore il 25 luglio 2006 come assistente di Slaven Bili\u0107 nella Nazionale croata. Il 9 dicembre 2010 \u00e8 diventato l'allenatore della di Belgrado, sostituendo Aleksandar Kristi\u0107, e diventando il primo allenatore croato ad allenare una squadra serba dai tempi delle guerre in Jugoslavia. Si dimette dall'incarico il 21 luglio 2012.\nIl 15 ottobre dello stesso anno diventa allenatore del al posto di Shota Arveladze e conduce il club turco al quinto posto finale in campionato. Il 31 dicembre 2013 raggiunge l'accordo con la dirigenza per la rescissione contrattuale; gi\u00e0 diverse settimane prima aveva presentato le proprie dimissioni, inizialmente rifiutate.\nNel dicembre del 2014 diventa commissario tecnico della nazionale azera al posto di Berti Vogts. Rimarr\u00e0 in carica fino all'ottobre 2017.\nIl 4 gennaio 2018 viene nominato commissario tecnico della Bosnia ed Erzegovina. Dopo un'ottima Nations League, in cui la squadra arriva prima nel proprio girone con 10 punti davanti ad Austria ed Irlanda del Nord, nelle qualificazioni a Euro 2020 la squadra fatica, tanto che l'8 settembre 2019, a seguito della netta sconfitta per 4-2 rimediata dalla Bosnia contro l'Armenia, Prosine\u010dki si dimette dalla carica di CT, salvo tornare sui propri passi due giorni dopo. La Bosnia chiude malamente il girone, ma grazie alla buona prestazione in Nations League riesce a qualificarsi per i play-off di qualificazione al campionato europeo. Ciononostante il 27 novembre 2019 la federcalcio bosniaca e il tecnico chiudono consensualmente il proprio rapporto professionale.\nIl 29 dicembre 2019 Prosine\u010dki viene nominato allenatore del , dove fa ritorno dopo oltre sei anni.\nStatistiche.\nStatistiche da allenatore.\nNazionale nel dettaglio.\nAzerbaigian.\n\"Statistiche aggiornate al 4 giugno 2018.\"\nBosnia ed Erzegovina.\n\"Statistiche aggiornate al 1\u00ba dicembre 2019.\""}
{"id": "1200661", "revid": "287204", "url": "https://it.wikipedia.org/wiki?curid=1200661", "title": "Fu\u00dfball-Club Stahl 1998 Brandenburg", "text": "LFC Stahl Brandenburg \u00e8 una societ\u00e0 calcistica tedesca della citt\u00e0 di Brandeburgo sulla Havel. Nella stagione 2009/10 milita in Verbandsliga Brandenburg, sesto livello del calcio tedesco.\nStoria.\nLa societ\u00e0 \u00e8 stata fondata nel 1950 come \"BSG Einheit Brandenburg\" ed ha giocato nei suoi primi anni di vita in DDR-Liga, la seconda divisione della DDR-Oberliga. Nel 1955 assunse il nome di \"BSG Stahl Brandenburg\" per evidenziare come la squadra era supportata dall'acciaieria locale. Con questo supporto la societ\u00e0 pot\u00e9 creare una rosa competitiva ed offrire interessanti salari ai membri fuori rosa degli altri club. Questa strategia port\u00f2 buoni giocatori in squadra e una solida tifoseria. Lo \"Stahl\" (acciaio in tedesco) conquist\u00f2 la promozione in prima divisione nel 1984-85 e ci rest\u00f2 fino alla riunificazione tedesca dei due campionati principali. Dopo aver cambiato nome in \"BSV Stahl Brandenburg\" milit\u00f2 nella stagione 1991-92 in Zweite Bundesliga (Staffel Nord). Nel 1993 la chiusura dell'acciaieria port\u00f2 la societ\u00e0 ad essere privata della denominazione \"Stahl\".\nAlla fine degli anni novanta la societ\u00e0 si trov\u00f2 in gravi condizioni finanziarie. Il club dichiar\u00f2 bancarotta nel 1998 e si ricostitu\u00ec subito dopo come \"FC Stahl Brandenburg\", ma ciononostante continu\u00f2 ad arrancare. Nel 2002, in una disperata mossa per salvare la compagine, la societ\u00e0 si fuse con il \"Brandenburg S\u00fcd 05\", eterna rivale cittadina dello \"Stahl\". La fusione per\u00f2 and\u00f2 in porto solo per quanto riguarda le giovanili delle due squadre. Le proteste dei fan di entrambe le squadre portarono allo scioglimento dell'unione l'anno successivo. Attualmente la squadra milita in Verbandsliga Brandenburg (VI)."}
{"id": "1200673", "revid": "295921", "url": "https://it.wikipedia.org/wiki?curid=1200673", "title": "Furlana", "text": "La furlana (anche forlana, frullana o friulana) \u00e8 una danza molto allegra in 6/8 o in 6/4 che si balla in una o in pi\u00f9 coppie.\nL'origine \u00e8 popolare, ma attraverso Venezia divenne di gran moda in tutta l'alta Italia e, nel XVII secolo, anche alla corte di re Luigi XIV.\nIl nome indica la provenienza geografica dal Friuli , ma potrebbe avere una origine slava.\nEsempi.\nDi seguito sono elencate alcune danze in forma di furlana, in ordine cronologico di composizione:"}
{"id": "1200674", "revid": "12290", "url": "https://it.wikipedia.org/wiki?curid=1200674", "title": "Stefano Vietti", "text": "Collaboratore di diverse case editrici, tra le quali Sergio Bonelli Editore, Star Comics, Edizioni San Paolo e la Disney Italia, Stefano Vietti fa parte dello staff di sceneggiatori di diverse testate, tra le quali \"Martin Myst\u00e8re\", \"Nathan Never\", \"Dragonero\" e \"il Giornalino\".\nCarriera.\nNel 1990 con altri autori bresciani d\u00e0 vita al fumetto \"Full Moon Project\" (pubblicato dalle Edizioni Eden). Dopo essere entrato nello staff della Star Comics, lavora per Lazarus Ledd e nel 1994 crea con Giancarlo Olivares, Mario Rossi (pi\u00f9 noto col nome d'arte di Majo) e Gigi Simeoni la serie fantascientifica Hammer.\nNel 1995, come altri autori della testata \"Hammer\", entra a far parte della Sergio Bonelli Editore, dove scrive diverse sceneggiature per Nathan Never, Legs Weaver, Jonathan Steele, Gregory Hunter, Greystorm, Universo Alfa, Martin Myst\u00e8re e \"Zona X\" (compreso lo spin-off \"Storie da Altrove\", per cui realizza con Alfredo Castelli una storia che vede protagonista Giuseppe Garibaldi).\nNel 1999 collabora con \"Il Giornalino\" (Periodici S. Paolo), per cui realizza \"Yelo III\", il fumetto dei \"Teenage Mutant Ninja Turtles\", \"Gray Logan\", \"N.E.X.T. 02\". Oltre a questo realizza anche alcune storie di \"Kylion\" per la Disney Italia.\nNel 2007 inizia a scrivere una nuova serie italiana di \"Spider-Man\", per la supervisione di Panini Comics e Marvel. \nSempre nel 2007 entra nella terzina finalista del premio \"Mondadori Junior Award\" con un progetto di romanzi horror per ragazzi ideato con Alberto Ostini e Giancarlo Olivares. \nDal giugno dello stesso anno, su incarico della Sergio Bonelli Editore, realizza, insieme ai colleghi Luca Enoch e Giuseppe Matteoni, il romanzo a fumetti \"Dragonero\", primo di una nuova collana intitolata \"Romanzi a fumetti Bonelli\" e trasformatosi in una serie omonima regolare, sempre ad opera di Vietti ed Enoch, a partire da giugno 2013.\nInsieme a Giancarlo Olivares e Marco Checchetto fonda il \"VOC Studio\" con l'intento di avviare diversi progetti.\nIl 7 ottobre del 2014 viene pubblicato dalla casa editrice Mondadori il suo primo romanzo in prosa, intitolato \"Dragonero - La maledizione di Thule\", ispirato all'omonima serie a fumetti."}
{"id": "1200676", "revid": "599013", "url": "https://it.wikipedia.org/wiki?curid=1200676", "title": "Coscienza di classe", "text": "Coscienza di classe, pu\u00f2 definirsi, in generale, la consapevolezza di essere inseriti in una determinata classe sociale, tramite l'analisi della posizione sociale acquisita nell'ambito della societ\u00e0 osservata. Assieme agli altri membri appartenenti alla classe, l'individuo condivide interessi, talvolta, conflittuali con quelli delle altre classi costituenti la societ\u00e0.\nInterpretazione marxista.\nPer coscienza di classe si intende la presa di coscienza da parte del proletariato della propria condizione di classe sociale. \u00c8 da notare come la letteratura marxista parli raramente di coscienza di s\u00e9 da parte della borghesia, proprio perch\u00e9 attribuisce al proletariato il compito storico di liberare se stesso e, contestualmente, tutta l'umanit\u00e0 e definisce falsa coscienza quella borghese perch\u00e9 riflette e legittima gli interessi sociali della classe dominante.\nIl proletario infatti si impoverisce in modo direttamente proporzionale al valore della merce che produce. Dal momento che, secondo l'ideologia marxista, solo dalla presa di coscienza pu\u00f2 scaturire la solidariet\u00e0 tra i proletari e quindi la rivoluzione, si pu\u00f2 affermare che la coscienza di classe \u00e8 propedeutica alla rivoluzione proletaria.\nA diffondere la coscienza di classe dev'essere, nell'ortodossia comunista, il Partito attraverso una rete di associazionismo operaio e contadino e soprattutto divulgando la conoscenza delle leggi atte allo sviluppo sociale, per farle comprendere ai proletari.\nLa debole coscienza di classe contemporanea presente nella societ\u00e0 di tipo capitalistico statunitense, \u00e8 giustificata dalla forte differenziazione sociale, nella diffusione di nuovi strati sociali intermedi, nella uniformizzazione dei consumi e dei modelli culturali.\nStoria.\nNell'era moderna Hegel (1770)-(1831) si sofferm\u00f2 a lungo su questa tematica, sostenendo che l'appartenenza del soggetto ad una classe non poteva prescindere dalla volont\u00e0 dell'individuo. Secondo il filosofo idealista, l'atto di identificarsi in una classe non \u00e8 degradante, poich\u00e9 consente la realizzazione dell'unit\u00e0 del particolare e dell'universale.\nMarx rigett\u00f2 gran parte del pensiero hegeliano affermando che sono le condizioni materiali, economiche e politiche, a influenzare le idee e la volont\u00e0 e non viceversa, perci\u00f2 la coscienza \u00e8 \ndeterminata dalla cosiddetta sovrastruttura, che viene stabilita dai rapporti di lavoro e di produzione. Inoltre, secondo Marx, gli individui formano una classe solamente se costituiscono una organizzazione politica o una associazione diffusa a livello almeno nazionale.\nGramsci scriver\u00e0 che la coscienza di classe deve forgiare la nuova classe proletaria, abituarla all'esercizio del potere, ordinare le forze storiche in modo che si uniscano e che acquisiscano la capacit\u00e0 di ragionare in prospettiva."}
{"id": "1200679", "revid": "1369234", "url": "https://it.wikipedia.org/wiki?curid=1200679", "title": "Scafatese Calcio 1922", "text": "La Scafatese Calcio 1922 \u00e8 una societ\u00e0 calcistica italiana con sede nella citt\u00e0 di Scafati, in provincia di Salerno.\nFondata nel 1922, conta due partecipazioni in Serie B, nelle stagioni 1946-47 e 1947-48 oltre a diverse apparizioni nel terzo e quarto livello professionistico nazionale.\nI suoi colori sociali sono il giallo e il blu, mentre il suo simbolo \u00e8 il canarino.\nStoria.\nLe origini del calcio a Scafati.\nNata nel 1922 con il nome di \"Unione Sportiva Scafatese\", il club milit\u00f2 inizialmente in campionati di Seconda e Terza Divisione; fu nel 1941, battendo nella gara decisiva l' per 15-0, che approd\u00f2 in Serie C per la prima volta, disputando le due stagioni precedenti all'interruzione dovuta alla seconda guerra mondiale.\nL'approdo in Serie B.\nAlla ripresa dei campionati, la squadra campana fu iscritta al campionato di Serie C 1945-46, che concluse al terzo posto, guadagnandosi la promozione in Serie B per la stagione 1946-47, grazie alla rinuncia delle due squadre (Benevento e Gladiator) che la precedettero in classifica. Il primo anno in Serie B i giallobl\u00f9 chiusero il campionato al quarto posto a pari punti con il Lecce, davanti a loro invece si classificarono i cugini della promossi in A, la e il Pescara. Nel campionato 1947-1948 invece si piazza al dodicesimo posto che cost\u00f2 la retrocessione in Serie C a causa della riforma dei campionati. \nLa squadra, vittima di un dissesto finanziario, si ritir\u00f2 all'inizio del campionato di Serie C 1948-1949, dopo aver racimolato appena un punto in 11 giornate.\nDagli anni cinquanta agli anni settanta.\nDopo il ritiro per problemi economici dell'anno precedente, la Scafatese partecipa per 3 stagioni al campionato di Prima Divisione (quinta serie del tempo, dopo Serie A, B, C e Promozione). Nel 1952-53, a seguito dell'istituzione della Quarta Serie, partecipa al campionato di Promozione per 2 stagioni, per poi retrocedere in Prima Divisione, rimanendovi fino al 1956/57, quando viene promossa nel campionato nazionale dilettanti. Nella stagione 1957-1958 la Scafatese vince il proprio girone di appartenenza davanti alla Turris ma perse la fase successiva regionale per il salto di categoria, peggio and\u00f2 l'anno seguente dove i canarini arrivarono secondi nel girone D dietro i cugini dell'Angri. Nella stagione 1959-1960, arriva invece la promozione in Serie D, infatti, dopo un campionato dominato in pieno, i canarini guadagnarono l'accesso in quarta serie battendo prima la Frattese e poi l'Ischia alle finali regionali per l'ammissione in quarta serie.\nLa Scafatese cos\u00ec accede alle finali nazionali dove dopo aver battuto la Libertas Potenza, il Morrone e il Calangianus, disput\u00f2 a Rimini la finale per il titolo di campione d'Italia contro la Ponziana di Trieste, ma dopo l'1-1 l'arbitro affid\u00f2 alla monetina la vittoria del torneo e i canarini dovettero rinunciare al titolo italiano dei dilettanti.\nGli anni '60 videro la Scafatese disputare la Serie D per nove anni consecutivi, dove il miglior piazzamento fu il quarto posto nella stagione 1962-63, per poi retrocedere al termine del campionato 1968-69.\nAgli inizi degli anni '70 arriv\u00f2 prima il baratro per la Scafatese con la retrocessione in Prima Categoria e poi la successiva rinascita ritornando dopo un anno in Promozione dove fin da subito la squadra incominci\u00f2 a sfiorare pi\u00f9 volte il ritorno in quarta serie, concludendo le stagioni 1972-73 e 1974-75 al secondo posto, ma finalmente nel 1975-76 ritorna dopo sette anni in Serie D. Nelle stagioni 1976-77 e 1977-78 i canarini disputarono il campionato di Serie D, retrocedendo al termine di quest'ultima in Promozione.\nDagli anni ottanta agli anni duemila.\nDopo questa retrocessione la squadra stent\u00f2 a riprendersi, anzi una crisi di risultati nel 1983-84 fece sprofondare la Scafatese in Prima Categoria, e soltanto facendo una fusione nel 1986 con la Don Bosco Oplonti torn\u00f2 ad iscriversi in Promozione. I giallobl\u00f9 si piazzarono secondi nel 1987-88 dietro l'Ebolitana, e sempre nel 1988-89 al secondo posto alle spalle della ma questa volta venne comunque ripescata in Interregionale.\nDalla stagione 1989-1990 i canarini disputarono ben otto campionati consecutivi in quarta serie conquistando pi\u00f9 di una volta salvezze all'ultima giornata, fino a quando per\u00f2 nella stagione 1996-97 arriv\u00f2 la retrocessione. In entrambe le stagioni 1997-98 e 1998-99, la Scafatese disput\u00f2 il campionato regionale di Eccellenza con poche soddisfazioni.\nIl campionato 1999-2000 invece si rivela entusiasmante, infatti con venti vittorie, nove pareggi e una sola sconfitta contro i grigiorossi dell'Angri, la Scafatese si aggiudica il torneo e ritorna in Serie D dopo tre anni, tuttavia nella stagione 2000-2001 i canarini retrocedono a seguito della sconfitta per 2-1 ad Olbia alla penultima giornata di campionato.\nNel 2003-2004 la squadra giallobl\u00f9 riusciva a tornare in serie D battendo all'ultima giornata di campionato al Romeo Menti di Castellammare di Stabia il Gragnano per 2-1. I giallobl\u00f9 questa volta conquistarono la salvezza in Serie D nella stagione 2004-2005 dopo aver vinto la sfida play-out contro la Viribus Unitis. \nDopo il quarto posto nella stagione 2005-2006, si riusc\u00ec l'anno successivo a ritornare in Serie C, dopo un'avvincente duello con la Sibilla Cuma di Bacoli, a fine stagione staccata di cinque lunghezze. Formazione tipo della Scafatese vincitrice del campionato di Serie D 2006-07 allenata da Egidio Pirozzi \u00e8: Sorriso, Baylon, Santamaria, Cordua, De Franco, Ginobili, Marzano, Marasco, Cosa, Sarli, Spinelli. E cos\u00ec il 6 maggio 2007, la Scafatese approda finalmente in C2 sconfiggendo al Comunale di Scafati davanti a circa settemila spettatori la formazione laziale del Pisoniano per 6-3.\nIn Serie C2 nella stagione 2007-2008 la Scafatese dopo aver evitato la retrocessione diretta all'ultima giornata vincendo in casa del Real Marcianise incrocia nei play-out la Val di Sangro, salvandosi al termine del doppio confronto (1-0 in casa e 2-2 in Abruzzo). Nel campionato 2008-2009 la squadra questa volta riesce a centrare l'obiettivo stagionale evitando i play-out con due giornate di anticipo e quindi salvandosi direttamente in un'annata dove i canarini ben figurarono, cos\u00ec come ci fu una tranquilla salvezza anche nella stagione 2009-2010.\nGli anni duemiladieci e duemilaventi.\nNell'estate 2010, a causa di gravi problemi economici, la societ\u00e0 non viene iscritta al campionato di Lega Pro Seconda Divisione ma non fallisce e riparte dalla Terza Categoria, dove riesce a vincere tre campionati consecutivi, fino a effettuare una fusione con la societ\u00e0 del Montecorvino iscrivendosi al campionato di Eccellenza per la stagione 2013-2014. Nella stagione 2014-15 la Scafatese arriva in finale della Coppa Italia Regionale a Torre Annunziata ma venne sconfitta per 2-0 dal Virtus Volla, mentre l'anno successivo retrocede dopo aver perso lo spareggio play-out contro il Valdiano. La squadra riparte cos\u00ec dalla Promozione dove nella stagione 2017-2018 sancisce il ritorno del club dopo due anni in Eccellenza, categoria che la Scafatese mantiene l'anno successivo dopo aver vinto l'incontro play-out. Dopo questa salvezza la squadra continua quindi a disputare il campionato di Eccellenza anche nella stagione successiva 2019-2020 e nel 2020-2021 dove dopo una sospensione il campionato riprende con un nuovo format in cui la squadra riesce a qualificarsi nella fase a eliminazione diretta, venendo eliminata al primo turno dal San Giorgio.\nLa Scafatese nella cultura di massa.\nLa Scafatese, negli anni della serie B, raggiunse una certa fama anche mediatica. Ad esempio nel film di Mario Mattoli, \"Tot\u00f2 al giro d'Italia\" (1948), il personaggio del professor Ugo Casamandrei (interpretato da Tot\u00f2), cita la squadra. Per farsi arrestare, dopo inutili tentativi (come fare il saluto romano, cantare \"Giovinezza\", farsi trovare armato, o \"inneggiare alle donne nude\"), inizia con alcuni riferimenti calcistici, trovandosi di fronte un commissario meridionale, inizia prima ad inneggiare a squadre del Nord (Torino, Juve, Milan ed Inter) per poi passare ad alcuni \"abbasso\": dopo quelli rivolti alle squadre del Palermo e del Napoli, riesce nell'intento di farsi arrestare proferendo: \u00abAbbasso la Scafatese!\u00bb.\nAltri film in cui viene citata la Scafatese Calcio sono \"Banditi a Milano\" del 1968 e nel film \"Mi faccia causa\" del 1984.\nUna citazione \u00e8 presente, inoltre, nel libro \"Saltatempo\" (2001) di Stefano Benni.\nTra i suoi tifosi la Scafatese \u00e8 conosciuta anche come \"Signora del calcio campano\". Tale appellativo fu coniato dal giornalista Francesco Matrone nel suo articolo pubblicato sul quotidiano Il Mattino del 28 aprile 1960. In tale articolo Matrone celebrava la Scafatese \u00abnon solo perch\u00e9 ha vinto il Campionato Dilettanti, ma per il modo in cui \u00e8 pervenuta al successo finale, per l'autorit\u00e0 e la padronanza con cui ha lottato durante tutto il campionato\u00bb. Proprio nella Prima Categoria 1959-60 la Scafatese fu la prima squadra campana ad accedere alle fasi finali per l'assegnazione del titolo di Campione d'Italia Dilettanti.\nTifoseria.\nGemellaggi e rivalit\u00e0.\nI derby degli anni ottanta e novanta hanno visto la tifoseria della Scafatese protagonista di diversi fatti di cronaca.\nTra le rivalit\u00e0 che la tifoseria giallo-blu annovera, \u00e8 storica quella con i tifosi dell'Angri. Questo storico derby calcistico dell'Agro contrappone infatti le vicine citt\u00e0 di Scafati ed Angri.\nAltre inimicizie che contraddistinguono i sostenitori scafatesi riguardano i pessimi rapporti con i tifosi di Ebolitana, Gragnano, Palmese, Cervinara, ."}
{"id": "1200680", "revid": "21880", "url": "https://it.wikipedia.org/wiki?curid=1200680", "title": "Liliales", "text": "Liliales \u00e8 un ordine di piante angiosperme monocotiledoni.\nDescrizione.\nLe piante di questo raggruppamento sono prevalentemente perenni, a cormo, bulbose o rizomatose con organi sotterranei commestibili; la maggior parte sono erbacee anche se non mancano le rampicanti (es.:\"Smilax\" spp.).\nLe foglie sono generalmente lineari parallelinervie anche se in alcune specie possono essere a nervature reticolate come le dicotiledoni.\nI fiori possono essere portati in gruppi (ombrelle) sferici, ma possono anche essere singoli. Il colore dei petali (3+3) pu\u00f2 essere bianco, giallo, bruno, arancio, rosso, blu o viola, spesso i fiori sono variegati con macchie o strisce di diverso colore.\nSpesso sono presenti dei nettari glandulosi sui tepali o sugli stami e ci\u00f2 rende questi fiori molto ricercati dalle api e altri insetti.\nAlcune piante contengono alcaloidi tossici (es.: colchicina), altre sono conosciute come piante orticole.\nDistribuzione e habitat.\nL'ordine ha una distribuzione cosmopolita anche se la distribuzione pu\u00f2 essere maggiormente concentrata in uno o pi\u00f9 continenti in base alle famiglie considerate. Abbiamo quindi alcune famiglie che sono prevalentemente distribuite nell'emisfero australe (es.: le Colchicaceae nel Sudafrica; le Alstroemeriaceae nel Sud America), altre, come le Liliaceae, sono prevalentemente distribuite nell'emisfero boreale.\nTassonomia.\nL'ordine comprende circa specie suddivise, secondo la classificazione filogenetica, in 10 famiglie:\nIl Sistema Cronquist (1981) collocava quest'ordine nella sottoclasse Liliidae della classe Liliopsida, attribuendogli le seguenti famiglie (tra parentesi l'attuale collocazione tassonomica):"}
{"id": "1200681", "revid": "80339", "url": "https://it.wikipedia.org/wiki?curid=1200681", "title": "Gleyzzazione", "text": ""}
{"id": "1200682", "revid": "1825453", "url": "https://it.wikipedia.org/wiki?curid=1200682", "title": "Gruppo Sportivo Motori Alimentatori Trasformatori Elettrici Roma", "text": "Il Gruppo Sportivo Motori Alimentatori Trasformatori Elettrici Roma, spesso abbreviata M.A.T.E.R. o MATER, era una squadra di calcio con sede a Roma, attiva negli anni trenta e quaranta. Il livello pi\u00f9 alto raggiunto dalla squadra \u00e8 stata una partecipazione alla Serie B. I colori sociali della squadra erano il rosso e il verde.\nStoria.\nLa militanza in Serie C (1936-1942).\nFondata nel 1933 dall'industriale Silvio Renda, la MATER inizi\u00f2 a far parlare di s\u00e9 nel 1936 quando partecip\u00f2 alla Prima Divisione: la squadra romana in quella stagione, giocando nel girone del Lazio, in diciotto partite totalizz\u00f2 ventuno punti e conquist\u00f2 un terzo posto finale che le garant\u00ec la promozione in Serie C al posto delle squadre riserve della capolista Roma (la cosiddetta Roma B) e della Lazio seconda, che non potevano essere promosse.\nAll'esordio in C nella stagione 1936-1937, inserita nel girone E, chiuse terza, alle spalle di e , mancando l'accesso alla fase finale del campionato. Nello stesso anno partecip\u00f2 al \"Torneo del Littoriale\", riservato a squadre capitoline; lo vinse battendo in finale al Testaccio la plurivincitrice del torneo, l'Unione Sportiva Ostiense.\nNei campionati nazionali, al quinto posto della stagione 1937-1938 seguirono nel 1938-1939 e nel 1939-1940 due primi posti, che le valsero la qualificazione alla fase finale; in entrambi i casi non raggiunse per\u00f2 le prime due posizioni, utili per la promozione in Serie B.\nNel 1939 la societ\u00e0 aveva affidato la guida della squadra, nelle vesti di allenatore-giocatore, a Fulvio Bernardini, acquistando anche l'attaccante del Dandolo Flumini. Con Bernardini la squadra s'impose nettamente nel suo girone, distanziando al termine di sette punti la Bagnolese seconda classificata, ma fallendo poi nel girone finale; nel 1940-1941 la MATER perse l'accesso al girone finale per il miglior quoziente reti della Borzacchini Terni, prima a pari merito coi rossoverdi.\nLo stesso quoziente reti premi\u00f2 la MATER nel 1941-1942: prima nella fase zonale, con tre punti di vantaggio sui concittadini dell'Alba Motor e giunta a pari merito con e nel girone finale, fu promossa per miglior quoziente reti nei confronti dei biancazzurri friulani.\nSerie B e campionato romano di guerra (1942-1945).\nIl primo campionato di Serie B nella storia della MATER, quello del 1942-1943, si concluse con la salvezza e il piazzamento al dodicesimo posto, a pari merito con l'Alessandria. In questa stagione la squadra gioc\u00f2 le sue partite al sabato, presso lo Stadio Nazionale.\nSospesi i campionati nel 1943 per motivi bellici, la MATER partecip\u00f2 con altre squadre capitoline ad un torneo locale, il campionato romano (o romano-laziale) di guerra, che si disput\u00f2 per due stagioni. Nel 1944 i rossoverdi si classificarono quarti, alle spalle di Lazio, Roma e Tirrenia; nel 1945, con un numero di partecipanti ridotto da 10 a 8, la MATER chiuse sesta. Tra questi due tornei si giocarono anche un \"torneo a quattro\", disputato tra le prime quattro classificate del campionato romano 1944 e vinto dalla Roma (che aveva sconfitto la MATER in semifinale), e la \"Coppa Citt\u00e0 di Roma\", vinta dalla Roma nel gennaio 1945 battendo in finale per 4-1 proprio la MATER (che aveva estromesso in semifinale la Lazio).\nDopoguerra e scioglimento (1945).\nLa seconda guerra mondiale segn\u00f2 il declino della squadra, che pur avente diritto a prendere parte al campionato 1945-46, rinunci\u00f2 al campionato per mancanza di fondi e per la scadenza dei prestiti che le avevano garantito la disputa della Serie B prima della pausa bellica. Pochi giorni dopo si sciolse definitivamente dopo 12 anni di storia."}
{"id": "1200683", "revid": "339392", "url": "https://it.wikipedia.org/wiki?curid=1200683", "title": "Associazione Sportiva Dilettantistica Scafatese Calcio", "text": ""}
{"id": "1200684", "revid": "339392", "url": "https://it.wikipedia.org/wiki?curid=1200684", "title": "Scafatese", "text": ""}
{"id": "1200688", "revid": "1702319", "url": "https://it.wikipedia.org/wiki?curid=1200688", "title": "Chiesa di Santa Maria Assunta (Civitella in Val di Chiana)", "text": "La chiesa di Santa Maria Assunta \u00e8 un edificio sacro che si trova in piazza Lazzeri a Civitella in Val di Chiana.\nDescrizione.\nEsisteva gi\u00e0 come priorato benedettino nell'XI secolo. Restaurata nel 1765, fu ricostruita dopo un periodo di abbandono ed ampliata nel 1875; nel 1934 furono aggiunte le due navatelle laterali che caratterizzano anche l'attuale costruzione, posteriore al disastroso bombardamento del 1944 ed alla rappresaglia nazista compiuta nello stesso anno nei confronti dei cittadini inermi: proprio in questa piazza, il giorno dei Santi Pietro e Paolo, furono uccise 117 persone tra cui il parroco. Ricorda l'avvenimento, nel cinquantennale, il portale bronzeo dell'artista Bino Bini (1994). \nAll'interno, sulla parete di fondo della navatella destra, \u00e8 conservata una tavola dell'aretino Teofilo Torri raffigurante la \"Crocifissione tra i Santi Niccol\u00f2 di Bari, Giovanni Battista, Caterina e Maria Maddalena\" (1602)."}
{"id": "1200695", "revid": "125861014", "url": "https://it.wikipedia.org/wiki?curid=1200695", "title": "Guido Bagatta", "text": " \nBiografia.\nDopo aver studiato inglese e lettere negli Stati Uniti d'America presso l'Universit\u00e0 della California di Santa Barbara, nel 1980 diventa telecronista commentando la prima partita di football americano NFL per la neonata Canale 5.\nDa allora ha realizzato oltre 1000 telecronache, per Canale 5, Italia 1, Telemontecarlo, commentando in diretta 10 Superbowl e 4 finali di basket NBA.\n\u00c8 stato inviato a nove Olimpiadi.\nNel 1986 ha esordito in un programma non sportivo, partecipando a \"Studio 5\", programma di Canale 5, per poi condurre su Italia 1 \"Americanball\", per poi passare alla neonata pay-tv Tele+, per la quale ha condotto per tre stagioni il telegiornale sportivo \"Sportime\". Successivamente, \u00e8 passato ad Odeon TV e quindi a Telemontecarlo dove commenta il programma \"NBA Action\" prima di ritornare a Mediaset nel 1999 con la conduzione su Italia 1 di Real TV, durata per sei stagioni e il commento tecnico della terza serie di Robot Wars assieme a Marco Bellavia. Nel 2004 ha co-condotto per la Rai la prima edizione de \"La talpa\" in qualit\u00e0 di inviato sul posto. Inviato di Quelli che il calcio, \u00e8 stato collaboratore del canale tematico Nuvolari. Cura inoltre una rubrica fissa di televisione all'interno del settimanale \"Vanity Fair\".\nDall'ottobre 2006 \u00e8 tornato a commentare le partite del basket NBA, per Sportitalia, dove faceva anche coppia fissa con Dan Peterson. Inoltre gli era stata affidata anche la conduzione quotidiana di NBA News. Dal 2009, ha commentato anche l'Eurolega, in virt\u00f9 dell'acquisizione dei diritti da parte del canale sportivo. Nel 2009-2010, su AXN ha condotto \"Real Bagatta\". Dal 2013 al 2017 ha commentato le partite trasmesse su Italia 1, Italia 2 e Premium Sport del campionato americano NFL, compreso il ProBowl e il Superbowl. Nel 2015/2016/2017 ha condotto il gala \"Capodanno on Ice\" trasmesso da Italia 1 in prima serata.\nDal Luglio 2017 al Maggio 2018 \u00e8 stato presidente della Pallacanestro Mens Sana Siena.\nDal 2019 al gennaio 2022 ha condotto il programma \u201cTake it easy\u201d con Tamara Don\u00e0 in drivetime su Radio Montecarlo con buoni indici di ascolto. Il 10 gennaio l\u2019emittente ha emesso un comunicato in cui informava che Bagatta aveva scelto altre strade professionali e lo ringraziava per \u201ctre anni proficui\u201d"}
{"id": "1200706", "revid": "289247", "url": "https://it.wikipedia.org/wiki?curid=1200706", "title": "Chiesa dei Cappuccini (Castiglion Fiorentino)", "text": ""}
{"id": "1200709", "revid": "466539", "url": "https://it.wikipedia.org/wiki?curid=1200709", "title": "Jonathan Lynn", "text": "Biografia.\nLa sua carriera di attore ha inizio nella seconda met\u00e0 degli anni sessanta, e si svolge perlopi\u00f9 in serie televisive. A partire dalla met\u00e0 degli anni ottanta la presenza davanti alla cinepresa si fece pi\u00f9 rara, apparendo in alcuni film come \"Caro zio Joe\" (di cui, per\u00f2, \u00e8 stato anche regista) o \"Tre scapoli e una bimba\". Tra il 1985 e il 2003 Lynn ha diretto 10 pellicole, a cui si aggiunge l'episodio pilota della serie \"Ferris Bueller\".\nAnche la sua carriera di sceneggiatore, come quella di attore, \u00e8 legata soprattutto a serie televisive. Tra le altre si possono citare: \"Doctor in charge\" (1972-73), \"Yes, Minister\" (1980-84), \"Yes, Prime Minister\" (1986-88). Per il grande schermo ha scritto la sceneggiatura di \"Progetto micidiale\", \"Signori, il delitto \u00e8 servito\" e \"Suore in fuga\"."}
{"id": "1200715", "revid": "1318658", "url": "https://it.wikipedia.org/wiki?curid=1200715", "title": "B\u00e9lap\u00e1tfalva", "text": "B\u00e9lap\u00e1tfalva \u00e8 una citt\u00e0 dell'Ungheria nord-orientale, si trova nella contea di Heves a nord di Eger, ai piedi dei monti B\u00fckk.\nVi si trova una chiesa cistercense che costituisce l'esempio meglio conservato di architettura romanica in Ungheria."}
{"id": "1200716", "revid": "1926649", "url": "https://it.wikipedia.org/wiki?curid=1200716", "title": "Martino Melis", "text": "Carriera.\nGiocatore.\nLa sua carriera inizia nella stagione 1988-1989 all', squadra che allora militava in Serie C2, dove collezion\u00f2 una presenza.\nPoi passa all', che allora militava in Serie C1, dove rest\u00f2 per sette stagioni (dal campionato 1989-1990 al 1995-1996) collezionando 103 presenze e 9 gol.\nIn seguito, per quattro stagioni, arriva la Serie B giocando con il Chievo Verona dal novembre 1995 fino alla stagione 1998-1999 complessivamente 77 partite impreziosite da 9 reti.\nPoi con l'Hellas Verona milit\u00f2 tra Serie A e Serie B dal novembre del 1998 fino alla stagione 2005-2006, con 111 presenze e 5 gol.\nIl bilancio della sua carriera di calciatore \u00e8 di 292 presenze e 23 gol.\nAllenatore.\nDopo una prima esperienza sulla panchina del Pula, il 27 giugno 2009 diventa il nuovo allenatore del Sanluri, squadra sarda neo-promossa in Serie D.\nNella stagione 2010-2011 allena gli allievi nazionali dell'Empoli, con i quali disputa la finale nazionale contro il , raggiungendo il secondo posto. Passa quindi ad allenare la primavera dell'Empoli per le due successive stagioni, non venendo riconfermato dopo la mancata qualificazioni alla fase finale del Campionato Primavera 2012-2013.\nNella Stagione successiva, lavora come osservatore e frequenta a Coverciano il corso Master per l'abilitazione ad Allenatori professionisti di Prima categoria \u2013 UEFA Pro 2013-2014.\nIl 18 novembre 2014 viene ingaggiato come vice di Agenore Maurizi alla guida dell'Ischia Isolaverde in Lega Pro."}
{"id": "1200717", "revid": "124231039", "url": "https://it.wikipedia.org/wiki?curid=1200717", "title": "Stadio Amerigo Liguori", "text": "Lo stadio Amerigo Liguori \u00e8 un impianto sportivo di Torre del Greco.\nLa Capienza massima dell'impianto sportivo \u00e8 pari a 6.600 posti, di cui poco meno di 4.000 omologati.\nVenne inaugurato il 21 settembre 1952.\nStoria.\nL'impianto sportivo, in precedenza era chiamato semplicemente Comunale (il quale fu inaugurato il 12 novembre 1950 nella partita Turris-Bagnolese 1-0), fu intitolato in seguito ad Amerigo Liguori, primo cittadino ed ex presidente della squadra, nonch\u00e9 uno dei fondatori della Turris, scomparso prematuramente il 17 settembre 1951, stroncato da un infarto.\nNel corso degli anni, l'impianto torrese ha subito diversi lavori quali: la rizollatura del campo di gioco che nella stagione 1994-1995 sostitu\u00ec il terreno battuto e l'ampliamento del settore distinti di circa 400 posti grazie ad una struttura a parte con recinzioni in ferro, sostituite poi nel 2005 da quelle in plexiglas.\nIl 13 settembre 2009, sono stati fatti ulteriori lavori di rifacimento del terreno di gioco concernenti la sostituzione del manto erboso naturale con uno di erba sintetica di ultima generazione.\nDal gennaio 2019 lo stadio Amerigo Liguori sar\u00e0 interessato da un intervento infrastrutturale, ricadente nel piano di ristrutturazione degli impianti sportivi della Campania che saranno interessati dalle gare delle Universiadi del 2019. Il comune di Torre del Greco \u00e8 stato sovvenzionato dal comitato promotore con la somma di 700 000 euro.\nGrazie a questo sovvenzionamento regionale \u00e8 stata riedificata una nuova palazzina degli spogliatoi con annessa sala stampa, successivamente lo stesso impianto comunale \u00e8 stato oggetto di ulteriori lavori di riammodernamento quali l'istallazione di un nuovo manto in erba sintetica di ultima generazione (con certificazione Fifa Quality pro), un nuovo impianto di illuminazione, nuovo impianto audio, l'istallazione di sediolini nei settori Tribuna e Distinti e l'istallazione di un sistema di videosorveglianza, questi lavori hanno permesso allo stadio Liguori di ottenere l'agibilit\u00e0 per poter\nospitare campionati professionistici.\nStruttura.\nLa capienza totale \u00e8 di 3.566 posti, costituiti da una tribuna coperta, che pu\u00f2 contenere 2.337 persone, un settore distinti, destinato alle tifoserie ospiti, che pu\u00f2 contenerne 1.067, ed una curva, chiamata anche \"Curva Vesuvio\" per il suo orientamento, che pu\u00f2 contenere 162 spettatori."}
{"id": "1200724", "revid": "36426", "url": "https://it.wikipedia.org/wiki?curid=1200724", "title": "Chiesa di San Francesco al Bosco ai Frati", "text": ""}
{"id": "1200725", "revid": "33689", "url": "https://it.wikipedia.org/wiki?curid=1200725", "title": "Oddworld Inhabitants", "text": ""}
{"id": "1200728", "revid": "36426", "url": "https://it.wikipedia.org/wiki?curid=1200728", "title": "Chiesa del Bosco ai Frati", "text": ""}
{"id": "1200729", "revid": "119449820", "url": "https://it.wikipedia.org/wiki?curid=1200729", "title": "Mak P", "text": "Il Mak \u03a0 100 o, pi\u00f9 semplicemente, Mak P \u00e8 una cerimonia organizzata in Italia in ambito militare cento giorni prima della fine dell\u2019ultimo anno da allievo.\nStoria.\nL\u2019origine della tradizione nacque nell'Accademia militare di Torino. Nel 1839 un decreto regio riduceva la durata dei corsi per ottenere la nomina a sottotenente e, narra la leggenda, nell'apprendere tale disposizione un allievo, Emanuele Balbo Bertone di Sambuy, esclam\u00f2 in piemontese: \u00ab\"Mach pi tre ani!\"\u00bb, letteralmente \u00abSolo pi\u00f9 tre anni!\u00bb (ossia che restano ancora soltanto tre anni).\nL'espressione conquist\u00f2 immediata popolarit\u00e0; gli anni furono poi convertiti in giorni, divenne \u00ab\"mach p\u00ec c\u00e8nt\"\u00bb (solamente cento), e gli allievi presero l'abitudine di fare il conto a scalare. \"Mak P\" divenne cos\u00ec l'espressione tipica, ripetuta di anno in anno, all'avvicinarsi della conclusione del corso di formazione degli ufficiali.\nNel 1891 l'usanza si diram\u00f2 da Torino a Modena e poi nel resto delle scuole militari, trasformandosi da semplice ricorrenza goliardica in una vera e propria ricorrenza istituzionale conosciuta in tutto il mondo.\nSvolgimento.\nNelle Accademie e nelle scuole militari\nOggi \u00e8 una tradizione diffusa pressoch\u00e9 in tutto il Paese, spesso associata al ballo delle debuttanti. L\u2019evento principale nelle accademie \u00e8 il \"Passaggio della Stecca\" (un attrezzo di legno anticamente utilizzato per lucidare i bottoni dell'uniforme senza sporcarla) tra il capocorso degli \"anziani\" e il capocorso dei \"cappelloni\", gli studenti del primo anno.\nNegli istituti scolastici\nDal Mak P deriva inoltre un tipo di rito pi\u00f9 recente, sempre a cento giorni dalla fine dell'ultimo anno del corso di studi e dall'inizio dell'Esame di Stato, che prevede festeggiamenti dell'intera classe diplomanda, ma il tipo di cerimonia varia considerevolmente nelle diverse parti d'Italia.In alcuni casi consiste in una serata di gala a cui partecipano gli alunni dell'ultimo anno delle superiori con i relativi accompagnatori, organizzata nella palestra dell'istituto di appartenenza, nell'aula magna o in un locale appositamente prenotato per l'occasione (sala da ballo, albergo, discoteca ecc.).\nTalvolta, durante la manifestazione, gli studenti mettono in scena caricature dei propri insegnanti o del personale scolastico in stile cabarettistico e con spirito goliardico e rievocano i momenti significativi e divertenti che la classe ha vissuto durante il quinquennio scolastico: il Mak P costituisce l'ultimo \u201csaluto\u201d prima dell'impegno dell'esame e del conseguimento del diploma."}
{"id": "1200730", "revid": "767487", "url": "https://it.wikipedia.org/wiki?curid=1200730", "title": "Tonino Sorrentino", "text": "Carriera.\nClub.\nCresce nelle giovanili del , con cui si mette in mostra nell'edizione del 2004 della Coppa UEFA, realizzando una doppietta al Salisburgo.\nNon trovando spazio in campionato, nel gennaio del 2004 \u00e8 ceduto all', formazione della sua provincia di nascita, in Serie B. Con gli irpini Tonino colleziona 16 presenze e 3 gol.\nIn estate ritorna al Parma, in Serie A, totalizzando le sue uniche 5 presenze in massima serie, andando a segno in occasione della sconfitta esterna contro il Bologna del 3 febbraio 2005.\nNella stagione 2005-06 passa al , in Serie B, per un bilancio di 16 partite senza realizzare reti.\nNel gennaio del 2006, invece, scende di categoria, trasferendosi al , in C1, dove segna 5 gol a fronte di 13 presenze.\nL'anno successivo \u00e8 ancora nella compagine biancorossa, contribuendo anch'egli alla promozione in B con 4 realizzazioni in 24 gare.\nNella stagione 2007-08 veste dapprima la casacca del , poi, nel mercato di riparazione invernale, \u00e8 ceduto in prestito con diritto di riscatto alla per sostituire l'attaccante Sergio Ercolano, passato proprio ai grifoni.\n\u00c8 riscattato dalla compagine metelliana, con la quale firma un contratto triennale.\nIl 4 gennaio 2010 si trasferisce al FC S\u00fcdtirol, squadra militante nel campionato di seconda divisione (ex C2).\nIl 14 luglio 2012 a soli 27 anni annuncia il ritiro dal calcio giocato sulla sua pagina Facebook a causa dei postumi di un incidente stradale occorsogli l'anno precedente mentre era alla guida di un quad, che gli impediscono di praticare sport di contatto. Chiude la carriera con all'attivo 5 presenze ed una rete in Serie A e 28 presenze e 3 reti in Serie B.\nNazionale.\nVanta un ricco curriculum con la maglia azzurra nelle trafile giovanili, per un totale di 29 presenze e 12 gol."}
{"id": "1200736", "revid": "287204", "url": "https://it.wikipedia.org/wiki?curid=1200736", "title": "Mager\u00f8ya", "text": "Mager\u00f8ya \u00e8 un'isola che fa parte della contea di Troms og Finnmark, nella parte pi\u00f9 settentrionale della Norvegia; \u00e8 compresa nel comune di Nordkapp. \nGeografia.\nL'isola \u00e8 situata a nord-ovest dell'imboccatura del Porsangerfjord e ha una superficie di ed il territorio \u00e8 prevalentemente collinare (la massima altitudine \u00e8 il monte Gr\u00e5kallfjellet, 417 m s.l.m.). \n\u00c8 l'isola pi\u00f9 a nord d'Europa: qui si trova Capo Nord, la principale destinazione turistica dell'isola, anche se il punto pi\u00f9 settentrionale effettivo \u00e8 il promontorio di Knivskjellodden. Il punto pi\u00f9 a nord dell'Europa \"continentale\" \u00e8 invece Capo Nordkinn, sempre in Norvegia. \nPer agevolare il flusso turistico sull'isola, tra il 1993 e il 1999 fu costruito il \"North Cape Tunnel\", che \u00e8 un tunnel sottomarino che collega l'isola alla terraferma norvegese. Con di lunghezza e raggiunge i 212 metri di profondit\u00e0, \u00e8 il tunnel sottomarino pi\u00f9 settentrionale del mondo e il terzo pi\u00f9 lungo d'Europa. \nIl principale centro abitato dell'isola \u00e8 quello meridionale di Honningsv\u00e5g, altri centri abitati si trovano lungo costa e sono Gjesv\u00e6r, Skarsv\u00e5g, Kam\u00f8yv\u00e6r e Nordv\u00e5gen. \nLa strada principale di Mager\u00f8ya \u00e8 la \"strada europea E69\". La strada \u00e8 lunga e parte dal \"North Cape Tunnel\"; 4 sono i tunnel che attraversano sull'aspro territorio dell'isola; in totale, su , circa 15,5 sono sotterranei o sottomarini. D'inverno la parte pi\u00f9 settentrionale della strada rimane chiusa. L'isola dispone anche di un aeroporto, l'aeroporto di Honningsv\u00e5g-Valan."}
{"id": "1200738", "revid": "287204", "url": "https://it.wikipedia.org/wiki?curid=1200738", "title": "Amon - The Apocalypse of Devilman", "text": ""}
{"id": "1200741", "revid": "339392", "url": "https://it.wikipedia.org/wiki?curid=1200741", "title": "BSV Stahl Brandeburgo", "text": ""}
{"id": "1200743", "revid": "2519", "url": "https://it.wikipedia.org/wiki?curid=1200743", "title": "Honningsv\u00e5g", "text": "Honningsv\u00e5g \u00e8 un paese di 2436 abitanti situato nel comune di Nordkapp, il comune pi\u00f9 a nord della Norvegia, nella contea di Troms og Finnmark.\nHonningsv\u00e5g contende ad Hammerfest, sempre in Norvegia, il ruolo di citt\u00e0 pi\u00f9 a nord del mondo, ma la legislazione effettiva norvegese del 1997 prevede che un centro per essere considerato citt\u00e0 deve avere una popolazione di almeno 5000 abitanti, lasciando cos\u00ec ad Hammerfest l'onore del record.\n\u00c8 situata lungo una baia nella zona meridionale dell'isola Mager\u00f8ya, la stessa isola dove si trova Capo Nord. Dal porto partono alcune crociere, soprattutto nei mesi estivi. L'Aeroporto di Honningsv\u00e5g si trova circa 4\u00a0km fuori dall'abitato.\nLa zona di Honningsv\u00e5g \u00e8 stata abitata fin dall'8000 a.C. e l'insediamento preistorico viveva probabilmente di pesca, favorita dal clima pi\u00f9 mite di molte altre regioni situate alla stessa latitudine (70\u00b059'N). Ci\u00f2 ha favorito anche la crescita di specie vegetali che, almeno nei giardini, possono superare, anche se raramente, i 4 metri di altezza. Fu bombardata durante la seconda guerra mondiale, distrutta e poi ricostruita. Oggi alla pesca si \u00e8 aggiunto, come principale attivit\u00e0 economica, anche il turismo. Specialmente in estate, arrivano da fuori altre 500 persone, che vanno ad aggiungersi agli abitanti del luogo, a lavorare nell'industria turistica.\nNel centro cittadino vi sono la chiesa del 1884, l'unico edificio sopravvissuto al bombardamento, e il \"Nordkappmuseum\", che espone documenti sulla storia dell'isola."}
{"id": "1200744", "revid": "339392", "url": "https://it.wikipedia.org/wiki?curid=1200744", "title": "FC Stahl Brandeburgo", "text": ""}
{"id": "1200747", "revid": "729019", "url": "https://it.wikipedia.org/wiki?curid=1200747", "title": "Aeroporto di Honningsv\u00e5g-Valan", "text": "LAeroporto di Honningsv\u00e5g (norvegese: \"Honningsv\u00e5g lufthavn, Valan\") (ICAO: ENHV - IATA: HVG) \u00e8 un piccolo aeroporto regionale situato nel comune di Nordkapp nella contea di Finnmark in Norvegia. Si trova circa 4 km a nord dell'abitato di Honningsv\u00e5g ed \u00e8 collegato ad esso tramite la Strada europea E69; fu aperto nel 1977 e nel 2005 ha contato 135.789 passeggeri.\n\u00c8 uno scalo della compagnia aerea norvegese Wider\u00f8e."}
{"id": "1200749", "revid": "599013", "url": "https://it.wikipedia.org/wiki?curid=1200749", "title": "J\u00e1kup Mikkelsen", "text": ""}
{"id": "1200750", "revid": "110157", "url": "https://it.wikipedia.org/wiki?curid=1200750", "title": "Yield Tour", "text": "Lo Yield Tour \u00e8 il tour dei Pearl Jam successivo alla pubblicazione del loro quinto album \"Yield\".\nDopo i concerti in Australia e prima di quelli in Nord America, Jack Irons lasci\u00f2 la band e fu rimpiazzato da Matt Cameron, ex-batterista dei Soundgarden, e con il quale i membri della band avevano collaborato per il progetto Temple of the Dog. Cameron divenne dopo breve membro permanente della band.\nPer questo tour, i Pearl Jam non boicottarono Ticketmaster, perch\u00e9 per i fans stava diventando troppo difficile seguire la band in una gamma limitata di show., mentre il colosso, garantiva maggiori comodit\u00e0 ai frequentatori di concerti. L'estate del 1998 fu un successo immenso e al termine del tour la band pubblic\u00f2 \"Live on Two Legs\", un album contenente una selezione di brani eseguiti durante lo \"Yield Tour\"\nGruppi di spalla.\nWarm-Up Shows\nSud Pacifico\nNord America 1\nNord America 2"}
{"id": "1200755", "revid": "161374", "url": "https://it.wikipedia.org/wiki?curid=1200755", "title": "Strada Statale 39 dell'Aprica", "text": ""}
{"id": "1200758", "revid": "1702319", "url": "https://it.wikipedia.org/wiki?curid=1200758", "title": "Oratorio della Madonna di Mercatale", "text": "L'oratorio della Madonna di Mercatale \u00e8 un edificio sacro che si trova in localit\u00e0 Mercatale a Civitella in Val di Chiana.\nDescrizione.\n\u00c8 una piccola costruzione in pietra con tetto a capanna, preceduta da un esonartece ad arcate a tutto sesto, costruita tra il 1630 ed il 1635, posta sul valico della cosiddetta Strada dei Mercanti, che dalla Val di Chiana portava nel Valdarno. Sopra il portale una lapide recita: \"De lemosine 16610 lire\", ed \u00e8 riferita alle elemosine raccolte in occasione della peste, che lasci\u00f2 indenne la maggior parte della Val di Chiana e la citt\u00e0 di Arezzo, con le quali fu costruito l'oratorio. All'interno si trova un bell'altare architettonico in legno dipinto a finto marmo (anche se ridipinto nel 1880) della bottega seicentesca dei Binoni, con al centro un'immagine della Madonna ritenuta miracolosa, modesto affresco ottocentesco."}
{"id": "1200766", "revid": "838137", "url": "https://it.wikipedia.org/wiki?curid=1200766", "title": "Bill Turner (personaggio)", "text": ""}
{"id": "1200768", "revid": "729019", "url": "https://it.wikipedia.org/wiki?curid=1200768", "title": "Michal Prokop", "text": "Carriera.\nProkop ha iniziato a correre in BMX sin dall'et\u00e0 di 5 anni, passando alla mountain bike nel 1997. \u00c8 stato campione del mondo di four-cross nel 2003 e nel 2006, oltre ad aver vinto per due volte la coppa del mondo, nel 2004 e nel 2006.\nNel 2005 ai campionati del mondo di Livigno ha sub\u00ecto un grave infortunio mentre era in testa nella semifinale del four-cross, fratturandosi tibia e perone di una gamba. Nell'inverno successivo, per tornare in sella in modo graduale, si \u00e8 avvicinato alla pista, entrando nella selezione nazionale ceca e partecipando nell'inseguimento a squadre ai campionati del mondo. Negli anni seguenti all'infortunio \u00e8 tornato ai massimi livelli anche nel BMX, partecipando ai Giochi olimpici di Pechino 2008."}
{"id": "1200781", "revid": "32658", "url": "https://it.wikipedia.org/wiki?curid=1200781", "title": "Festival dello stretto", "text": ""}
{"id": "1200787", "revid": "1305772", "url": "https://it.wikipedia.org/wiki?curid=1200787", "title": "Hysteria (Muse)", "text": "Hysteria \u00e8 un singolo del gruppo musicale britannico Muse, pubblicato il 1\u00ba dicembre 2003 come terzo estratto dal terzo album in studio \"Absolution\".\nVideo musicale.\nLa regia del video \u00e8 stata affidata a Matt Kirby e ha come protagonista l'attore e regista statunitense Justin Theroux. Per avere una resa amatoriale \u00e8 stato girato per la maggior parte con una telecamera digitale SONY. Il set utilizzato per le riprese \u00e8 una camera d'albergo di Londra. Il video \u00e8 un omaggio al film del 1982 \"Pink Floyd The Wall\".\nApparizioni nei media.\n\"Hysteria\" \u00e8 stata utilizzata come colonna sonora per lo spot pubblicitario del profumo \"Insolence\" di Guerlain che vedeva come protagonista l'attrice Hilary Swank ed \u00e8 stata utilizzata in una puntata della serie televisiva \"Entourage\". Appare inoltre nella colonna sonora del videogioco musicale \"Rock Band\".\nTracce.\nTesti di Matthew Bellamy, musiche di Matthew Bellamy, Dominic Howard e Chris Wolstenholme."}
{"id": "1200789", "revid": "9507051", "url": "https://it.wikipedia.org/wiki?curid=1200789", "title": "Liebenwerda", "text": ""}
{"id": "1200790", "revid": "773636", "url": "https://it.wikipedia.org/wiki?curid=1200790", "title": "Basilica di Santa Margherita", "text": "La basilica di Santa Margherita \u00e8 un edificio sacro che si trova nel piazzale omonimo a Cortona, in provincia di Arezzo e diocesi di Arezzo-Cortona-Sansepolcro.\nStoria.\nIl santuario \u00e8 dedicato alla figura di Santa Margherita, patrona di Cortona e terziaria francescana, e alla successiva attivit\u00e0 culturale e spirituale dei Francescani Osservanti. Alla morte della santa (22 febbraio 1297) si decise di costruire una chiesa in suo onore, a fianco dell'antica chiesetta di San Basilio che Margherita stessa aveva restaurato dopo averla scelta come luogo di penitenza e di preghiera.\nI lavori furono avviati gi\u00e0 nello stesso 1297, su progetto di Giovanni Pisano e nel 1304 l'edificio sacro era gi\u00e0 costruito. Intorno al 1330 la nuova chiesa ospit\u00f2 finalmente il corpo di Santa Margherita. Del trecentesco edificio rimangono solo il rosone in facciata, il campanile e le mura esterne del coro. Per tutto il Trecento la chiesa continu\u00f2 ad essere abbellita con importanti affreschi. Di questo ciclo murale sono giunti a noi solo pochi frammenti conservati nel Museo diocesano, ma ne \u00e8 conservata testimonianza in un codice del XVII secolo che documenta con ventuno scene acquerellate i dipinti murali perduti nel 1653 quando, a causa del loro cattivo stato di conservazione, vennero scialbati. L'analisi dei frammenti superstiti induce a datarli intorno al 1335 e ad attribuirli alla bottega di uno o di entrambi i fratelli Lorenzetti. Nel 1385 la chiesa fu affidata ai monaci Olivetani, sostituiti nel 1389 dai Minori Osservanti che ancora oggi ne hanno cura e accolgono i visitatori.\nLa chiesa ebbe successive trasformazioni in epoca moderna, di cui rimangono gli altari secenteschi, ma la trasformazione pi\u00f9 importante, ma del tutto scomparsa, fu quella voluta a met\u00e0 del '700 da Giovanni V, Re del Portogallo, che aveva ricevuto una grazia dalla Santa. \nLa chiesa attuale \u00e8 invece frutto della ricostruzione ottocentesca, affidata dapprima all'architetto Enrico Presenti, che sostitu\u00ec l'originario impianto ad unica navata con una struttura basilicale, poi all'architetto Mariano Falcini, che termin\u00f2 il sacro edificio senza accontentare i cortonesi. Pertanto, nel 1896 l'architetto Giuseppe Castellucci fu incaricato di rifare la facciata, che reca nell'occhio il rosone trecentesco dell'antica chiesa abbattuta. Nell'agosto del 1927 fu elevata alla dignit\u00e0 di basilica minore.\nInterno.\nL'interno basilicale a tre navate divise da pilastri e con volte a crociera \u00e8 un piacevole ambiente eclettico, di imitazione romanico-gotica, che coniuga i rimandi all'architettura soprattutto senese, con un gusto coloristico per la decorazione vivace tipicamente ottocentesco.\nSui quattro pilastri le statue di \"San Francesco\", \"San Ludovico\", \"Santa Elisabetta\" e \"Santa Chiara\", di gesso imitante il marmo, sono opera di Giovanni ed Amalia Dupr\u00e8.\nUn organo a canne della ditta Mascioni di Cuvio (VA), \"opus 941, \"costruito nel 1972, con 31 registri distribuiti su 2 manuali, ha il materiale fonico alloggiato completamente sopra al portone d'ingresso centrale e la consolle mobile lungo la navata sinistra, dato che il sistema di trasmissione utilizzato \u00e8 di tipo elettro-pneumatico.\nIl monumento funebre di santa Margherita.\nConservato nella cappella del transetto di sinistra (come ultimo approdo di peregrinazioni forzate per motivi di carattere architettonico) \u00e8 il monumento sepolcrale di santa Margherita in marmo scolpito, opera di ambito senese con evidenti richiami a Giovanni Pisano, opera di Agnolo e Francesco di Pietro (1362).\nLa cassa, che poggia su tre mensoloni che spartiscono due scene con miracoli \"post mortem\", reca sul piano il corpo della santa, affiancato da due angeli-telamoni che sorreggono il coperchio dell'arca e un drappo, sovrastati da una struttura cuspidata, sorretta da colonnine tortili. La cassa \u00e8 spartita nella fronte in quattro riquadri: \"Santa Margherita in atto di ricevere l'abito di penitente francescana\"; \"La santa assolta da Cristo per i meriti di San Francesco\"; \"Santa Margherita che dona la veste ai poveri\"; \"La morte della santa con l'animula accolta da Cristo\".\nIn realt\u00e0 il corpo di Santa Margherita \u00e8 conservato entro un'urna collocata sopra l'altare maggiore, bordata da una cornice in lamina d'argento sbalzata e cesellata e pasta vitrea. I cortonesi, che si erano caricati dell'oneroso impegno finanziario, avevano commissionato il disegno della cornice a Pietro Berrettini e incaricato della realizzazione dapprima il fiorentino Adriano Lani (XVII secolo) e poi un ignoto argentiere fiorentino. Ma, a causa di un furto, nel 1978 la cornice \u00e8 stata privata di una testa di angelo e ancora nel 1981 di parte della lamina del rivestimento dell'urna.\nAltre opere d'arte presenti.\nNell'altare a destra dell'altar maggiore si trova collocato, dopo la ristrutturazione del primo Settecento, il \"Crocifisso\" detto \"di santa Margherita\", in quanto la tradizione locale vi riconosce quel Crocifisso di fronte al quale la santa era solita raccogliersi nella chiesa di San Francesco e che le aveva rivolto la parola. Anche gli studi pi\u00f9 recenti confermano una tale identificazione, che porta a ritenere l'opera della seconda met\u00e0 del Duecento (invece che della fine del XIII o dell'inizio del XIV secolo). Il crocifisso fu qui collocato nel 1602.\nLegata ad una committenza cortonese, e precisamente a quella della famiglia Lucci il cui stemma viene giocosamente mostrato dall'angioletto a sinistra in basso, \u00e8 l'importante tela dipinta nel 1602 circa da Francesco Vanni con \"Dio Padre, l'Immacolata Concezione e i santi Francesco, Domenico, Ludovico di Tolosa e la beata Margherita da Cortona\". L'opera mostra una delle prime raffigurazioni seicentesche della beata Margherita, che forse proprio per questo suo \"status\" appare leggermente defilata rispetto agli altri santi."}
{"id": "1200804", "revid": "80339", "url": "https://it.wikipedia.org/wiki?curid=1200804", "title": "Khanty-Mansijsk", "text": ""}
{"id": "1200805", "revid": "287204", "url": "https://it.wikipedia.org/wiki?curid=1200805", "title": "Sanjaya Malakar", "text": "Biografia.\nIl suo trampolino di lancio \u00e8 stato il \"reality show\" americano American Idol, a cui ha partecipato nel 2007 all'et\u00e0 di 17 anni, classificandosi settimo ma diventando comunque un vero e proprio \"idolo\" delle \"teen-ager\" americane.\nOrigini ed infanzia.\nIl padre, Vasudeva Malakar, \u00e8 di origine indiane, mentre la madre, Jillian Recchi, \u00e8 italo-americana. Nasce e vive la sua giovent\u00f9 nel Washington."}
{"id": "1200807", "revid": "80339", "url": "https://it.wikipedia.org/wiki?curid=1200807", "title": "Chanti", "text": ""}
{"id": "1200808", "revid": "773636", "url": "https://it.wikipedia.org/wiki?curid=1200808", "title": "Chiesa dello Spirito Santo (Cortona)", "text": "La chiesa dello Spirito Santo \u00e8 un edificio sacro che si trova a Cortona, in provincia di Arezzo e diocesi di Arezzo-Cortona-Sansepolcro.\nStoria e descrizione.\nFu eretta ampliando un tabernacolo effigiato con una venerata immagine della Vergine; nel 1637, su progetto di Filippo Berrettini, vennero iniziati i lavori, terminati nel 1669. La pianta \u00e8 a croce latina con cupola nell'incrocio dei bracci nascosta esternamente da un tiburio (1751). L'interno conserva una sostanziale unitariet\u00e0 stilistica di radice rinascimentale.\nLa facciata (1751), sulla quale si apre un portale con timpano centinato affiancato da lesene, \u00e8 caratterizzata da un accentuato verticalismo. Le due statue lignee della \"Carit\u00e0\" e della \"Fede\" ai lati dell'altare maggiore, che costituisce una monumentale cornice per l'antico simulacro, sono di Francesco Fabbrucci, cos\u00ec come la statua processionale lignea del Cristo morto."}
{"id": "1200811", "revid": "110157", "url": "https://it.wikipedia.org/wiki?curid=1200811", "title": "Communication (Karl Bartos)", "text": "Communication \u00e8 il primo album solista di Karl Bartos, pubblicato nel 2003.\nTracce.\nTutti i brani sono stati composti da Karl Bartos, tranne dove indicato"}
{"id": "1200812", "revid": "287204", "url": "https://it.wikipedia.org/wiki?curid=1200812", "title": "Live Earth", "text": "Il Live Earth - \"The concert for a climate in crisis\" (in italiano, \"La Terra in diretta - Concerto per un clima in crisi\") \u00e8 stato una \"maratona\" planetaria di ventiquattr'ore comprendente una serie di concerti di musica pop e rock.\nHa avuto luogo sabato 7 luglio 2007 (07/07/07) in otto citt\u00e0 diverse di cinque continenti, con lo scopo di sensibilizzare l'opinione pubblica mondiale sui temi del surriscaldamento globale, che rischia di provocare a breve e medio termine eventi naturali sempre pi\u00f9 disastrosi.\nIl Live Earth, per fare arrivare il messaggio di allarme circa la salute del nostro pianeta, si \u00e8 proposto di radunare in dieci grandi citt\u00e0 di tutto il mondo 150 dei pi\u00f9 celebri artisti contemporanei, per raggiungere l'obiettivo di un'audience superiore a 2 miliardi di persone, che sarebbe stato centrato grazie al numero di emittenti radiofoniche e televisive di tutti i Paesi che hanno trasmesso gli eventi in diretta.\nL'iniziativa, promossa da influenti personalit\u00e0 della societ\u00e0 civile, tra cui l'ex vicepresidente degli Stati Uniti d'America Al Gore (che aveva annunciato la catena di concerti a fini benefici il 15 febbraio 2007), si \u00e8 ispirata ad analoghi eventi come il Live Aid organizzato nel 1985 e il Live 8 del 2005, che hanno riscosso uno straordinario successo internazionale a partire dall'ultimo quarto del XX secolo.\nL'associazione promotrice, che raggruppa le personalit\u00e0 interessate, \u00e8 stata \"SOS - Save Our Selves\" (in italiano \"SOS - Salviamo noi stessi\").\nIn Italia il concerto \u00e8 stato seguito da MTV Italia, LA7 e RDS. Mtv ha seguito, in una maratona, tutti i concerti in diretta dagli studi di Your Noise a Milano in compagnia di molti VJs che si sono collegati in diretta con alcuni ragazzi sparsi per il mondo che assistevano ai concerti del Live Earth.\nL'Italia e la Citt\u00e0 del Vaticano hanno contribuito alla manifestazione proponendo un brano di musica sacra in diretta dalla Basilica di San Giovanni; hanno presentato il concerto il cardinale Paul Joseph Jean Poupard e il produttore cinematografico Lawrence Bender (produttore dei film di Quentin Tarantino).\nAlla manifestazione hanno partecipato numerosissimi artisti provenienti da numerose parti del mondo, inclusi alcuni dei pi\u00f9 importanti nomi della storia della musica contemporanea, quali Madonna, Foo Fighters, KT Tunstall, James Blunt, Joss Stone, Linkin Park, Enrique Iglesias, The Police, Keane, Metallica, Paolo Nutini e Bon Jovi.\nOrari ufficiali d'inizio dei concerti.\nGli otto grandi concerti si sono susseguiti pressoch\u00e9 senza tregua per tutto il 7 luglio. Di seguito gli orari ufficiali d'inizio dei concerti sul fuso orario di Roma (identico a quello del concerto di Amburgo):"}
{"id": "1200814", "revid": "124092817", "url": "https://it.wikipedia.org/wiki?curid=1200814", "title": "Coppa del mondo di mountain bike", "text": "La Coppa del mondo di mountain bike \u00e8 una competizione a tappe organizzata dall'Unione Ciclistica Internazionale (UCI) che tocca, a rotazione, le principali localit\u00e0 e i principali Paesi in cui la mountain bike \u00e8 praticata.\nHa avuto luogo per la prima volta nel 1991, comprendendo esclusivamente la specialit\u00e0 del cross country. Dal 1993 si \u00e8 aggiunto anche il downhill. Include attualmente tre discipline: cross country, downhill e, in sedi e date differenti, cross country eliminator. Altre specialit\u00e0, come il dual slalom, il four-cross e il marathon, non sono pi\u00f9 incluse nel calendario.\nCampioni in carica.\n\"Aggiornato all'edizione 2021.\"\nAlbo d'oro.\nTitoli maschili.\nCross country Elite.\n\"Aggiornato all'edizione 2019.\"\nDownhill Elite.\n\"Aggiornato all'edizione 2019.\"\nCross country eliminator.\n\"Aggiornato all'edizione 2017\"\nDual slalom.\n\"Aggiornato all'edizione 2001.\"\nFour-cross.\n\"Aggiornato all'edizione 2011.\"\nMarathon.\n\"Aggiornato all'edizione 2008.\"\nTitoli femminili.\nCross country Elite.\n\"Aggiornato all'edizione 2017.\"\nDownhill.\n\"Aggiornato all'edizione 2017.\"\nCross country eliminator.\n\"Aggiornato all'edizione 2017.\"\nDual slalom.\n\"Aggiornato all'edizione 2001.\"\nFour-cross.\n\"Aggiornato all'edizione 2011.\"\nMarathon.\n\"Aggiornato all'edizione 2008.\""}
{"id": "1200815", "revid": "773636", "url": "https://it.wikipedia.org/wiki?curid=1200815", "title": "Chiesa di San Benedetto (Cortona)", "text": "La chiesa di San Benedetto, gi\u00e0 chiesa del Santissimo Sacramento, \u00e8 un edificio di culto cattolico sito a Cortona, in provincia di Arezzo.\nPanoramica.\nLa chiesa (XV secolo), nel 1650 venne affidata alla Compagnia di San Giovanni Evangelista, sostituita dai Padri Scolopi che nel 1722 la ricostruirono a pianta ellittica in una scenografica posizione. La compatta muratura, priva dell'originario intonaco, presenta tre finestroni fortemente strombati e senza cornice, ai quali si aggiunge il quarto collocato come cimasa sopra il portone d'ingresso, il cui architrave \u00e8 sorretto da due consistenti mensole.\nDecorazioni interne.\nL'interno \u00e8 ricco di decorazioni: quattro lesene in stucco dipinto a finto marmo spartiscono la superficie muraria e, interrotte da un'alta trabeazione, si trasformano nelle costolature della copertura a padiglione. Nell'altare centrale \u00e8 collocata la seicentesca statua di \"Cristo flagellato\"."}
{"id": "1200821", "revid": "287204", "url": "https://it.wikipedia.org/wiki?curid=1200821", "title": "Suhl", "text": "Suhl \u00e8 una citt\u00e0 extracircondariale di abitanti della Turingia, in Germania.\nSi fregia del titolo di \"Waffenstadt\" (\"citt\u00e0 delle armi\").\nGeografia fisica.\nIl comune confina con Zella-Mehlis e Benshausen (entrambe appartenenti al circondario di Ilm) a nord, Dillst\u00e4dt ad ovest, Gehlberg, Schmiedefeld am Rennsteig ad est e St. Kilian, Schmeheim e Oberstadt (tutte e tre del Circondario di Hildburghausen) a sud. Il confine con Schmiedefeld \u00e8 segnato dal corso della Nahe, affluente della Schleuse.\nStoria.\nIl 1\u00ba gennaio 2019 venne aggregato alla citt\u00e0 di Suhl il comune di Schmiedefeld am Rennsteig.\nGeografia antropica.\nAppartengono alla citt\u00e0 di Suhl le frazioni di Albrechts, Dietzhausen, Goldlauter-Heidersbach, Heinrichs, M\u00e4bendorf, Vesser e Wichtshausen.\nEsse sono amministrate da un consiglio di frazione (\"Ortsteilrat\") e da un sindaco di frazione (\"Ortsteilb\u00fcrgermeister\").\nAmministrazione.\nGemellaggi.\nSuhl \u00e8 gemellata con:"}
{"id": "1200823", "revid": "158286", "url": "https://it.wikipedia.org/wiki?curid=1200823", "title": "Chiesa del Santissimo Sacramento (Cortona)", "text": ""}
{"id": "1200825", "revid": "108238727", "url": "https://it.wikipedia.org/wiki?curid=1200825", "title": "Computer-aided process planning", "text": "Il Computer-aided process planning (CAPP) \u00e8 uno strumento informatico utilizzato nelle fasi di produzione industriale. Esso \u00e8 capace di leggere le informazioni di prodotto, di processo e di sistema, utilizzando a sua volta software di modellazione geometrica (CAD), software di trasformazione in linguaggio per macchine utensili (CAM), al fine di determinare sistematicamente i metodi migliori con i quali un prodotto deve essere realizzato. \nL'output della funzione di pianificazione \u00e8 una sequenza comprendente:\nLa pianificazione del processo di produzione con l'ausilio del computer pu\u00f2 seguire tre approcci diversi:"}
{"id": "1200827", "revid": "599013", "url": "https://it.wikipedia.org/wiki?curid=1200827", "title": "Enis\u00e9jsk", "text": ""}
{"id": "1200830", "revid": "438678", "url": "https://it.wikipedia.org/wiki?curid=1200830", "title": "Martha da legare", "text": "Martha da legare (\"Martha, Meet Frank, Daniel and Laurence\") \u00e8 un film del 1998 diretto da Nick Hamm.\nTrama.\nMartha, ventenne americana, stanca della sua vita, lascia la sua Minneapolis e prende il primo volo per Londra, senza una meta precisa e senza conoscere nessuno, decisa soltanto a cambiare vita e a buttarsi il passato alle spalle. Arrivata nella capitale britannica, la giovane conosce, in tre diversi momenti, Laurence, introverso insegnante di bridge, Daniel, ricchissimo e arrogante produttore discografico e Frank, fallito attore di teatro, cinico e rancoroso. Martha non sa che i tre sono legati da una profonda amicizia fin dall'infanzia e, inconsapevolmente, inizia a frequentarli fino a quando i tre scoprono la verit\u00e0 e cercano quindi di conquistare il cuore dell'americana che, alla fine, ancora pi\u00f9 disorientata, deve scegliere tra i tre."}
{"id": "1200831", "revid": "773636", "url": "https://it.wikipedia.org/wiki?curid=1200831", "title": "Chiesa di San Cristoforo (Cortona)", "text": "La chiesa di San Cristoforo \u00e8 un edificio sacro che si trova nella piazzetta omonima a Cortona, in provincia di Arezzo e diocesi di Arezzo-Cortona-Sansepolcro.\nStoria e descrizione.\n\u00c8 ad aula di piccole dimensioni con soffitto a capriate e facciata a capanna. Fondata nel 1192, nel 1575, a causa di un incendio, fu ristrutturata e modificata, anche se l'aspetto attuale dell'interno si deve ai rimaneggiamenti settecenteschi. A quest'epoca risale l'altare maggiore nel presbiterio rialzato, per il quale fu accorciata l'antica abside affrescata, che and\u00f2 a formare la sagrestia. Da qui provengono gli affreschi trecenteschi di scuola umbro-senese raffiguranti la \"Crocifissione\", l\"Annunciazione\", l\"Ascensione\" e in alto \"Cristo benedicente tra due angeli\", ora collocati nella parete sinistra. Contigua al fianco destro, sotto il campanile a vela romanico, fu eretta nel Cinquecento la cappella della Nativit\u00e0 di Maria."}
{"id": "1200834", "revid": "29727", "url": "https://it.wikipedia.org/wiki?curid=1200834", "title": "Ambistoma tigrinum", "text": ""}
{"id": "1200836", "revid": "767487", "url": "https://it.wikipedia.org/wiki?curid=1200836", "title": "Viviana Ballabio", "text": "Carriera.\nClub.\nHa disputato tutta la sua carriera con la .\nHa iniziato a giocare a minibasket con il Basket Carugo, allenata da Laura Pozzi. Nel 1983 passa alla , per diventarne nel tempo capitana.\nGioca fin dal principio nel ruolo di guardia e playmaker. Nel 1985 vince lo scudetto juniores con la Comense, il primo di una lunga serie. Nel 1991 gioca la sua prima coppa internazionale, arrivando alla finale della Coppa Ronchetti.\n\u00c8 fra le atlete pi\u00f9 vincenti dello sport italiano. Nella sua lunga carriera ha vinto: 10 scudetti, 2 Coppe dei campioni, 5 Coppe Italia, 5 Supercoppa Italia ed un Mundialito per Club.\nHa giocato l'ultima gara ufficiale il 12 maggio 2002, nella quarta partita di finale per lo scudetto contro Schio. La sua maglia numero 10 \u00e8 stata ritirata il 28 novembre 2002, nel corso del \"Ballabio Day\", partita di beneficenza giocata con tutte le sue ex compagne.\n\u00c8 tornata in campo il 27 febbraio 2011, contro i campioni d'Italia di Taranto (realizzando anche due punti) per stabilire il record di decenni giocati (4) con la stessa maglia: \u00e8 infatti divenuta l'unica giocatrice della pallacanestro femminile ad aver giocato almeno una partita ufficiale sempre con la stessa maglia, nei quattro decenni tra gli anni ottanta e i duemila.\nHa giocato 19 campionati italiani di serie A consecutivi (20 complessivi, considerando quello 2010-11), giocando 577 partite e segnando 4487 punti. Ha partecipato a 11 edizioni della Coppa dei Campioni (poi Eurolega), vincendola in due occasioni e disputando in totale 158 partite, con 1078 punti.\nNazionale.\nViviana Ballabio ha esordito con la nazionale italiana il 5 luglio 1987 a Bari (Italia-Jugoslavia 61-56); ha vinto la medaglia d'argento ai Giochi del Mediterraneo di Lattes 1993, e la medaglia d'argento ai Campionati europei 1995 a Brno.\nHa fatto parte della squadra che ha partecipato ai Campionati europei di Tel Aviv 1991, Perugia 1993 e Budapest 1997. Ha preso parte ai Campionati del Mondo 1994 in Australia ed alle Olimpiadi di Atlanta nel 1996 (classificandosi all'ottavo posto).\nInoltre ha vinto la medaglia di bronzo ai Campionati Europei Juniores di Gualdo Tadino nel 1986.\nCon la maglia azzurra ha totalizzato 140 presenze segnando 729 punti."}
{"id": "1200838", "revid": "2014155", "url": "https://it.wikipedia.org/wiki?curid=1200838", "title": "Alberto V di Baviera", "text": "Biografia.\nNato a Monaco da Guglielmo IV di Baviera e Maria Giacomina di Baden, i suoi nonni materni furono il Margravio Filippo I di Baden ed Elisabetta del Palatinato.\nAttivit\u00e0 politica.\nAlberto venne educato a Ingolstadt sotto insegnanti di stampo cattolico. Nel 1547 spos\u00f2 Anna d'Asburgo, una delle figlie di Ferdinando I d'Asburgo e di Anna di Boemia e Ungheria (1503\u20131547), figlia del Re Ladislao II di Boemia e Ungheria e di sua moglie, Anna di Foix; l'unione concluse la secolare lotta tra Baviera ed Austria.\nAlberto era ora libero di concentrarsi pienamente nelle questioni interne dei propri domini ed in particolare si concentr\u00f2 sul far divenire la Baviera uno dei centri fondamentali della controriforma. Incapace di natura di prestar fede ai saldi principi della religione, condusse una vita di piacere, rimanendo comunque convinto che la fortuna dei Wittelsbach derivasse dall'essere il punto di riferimento cattolico per la Germania. Nelle questioni interne prese poche decisioni e di poco conto, devolvendo la maggior parte della gestione, soprattutto negli ultimi anni del suo governo, a Georg Stockhammer e a Wiguleus Hundt. Quest'ultimo ebbe parte rilevante per il conseguimento del trattato di Passau (1552) e della pace di Augsburg (1555).\nAlberto comp\u00ec sforzi inauditi per far ottenere al proprio figlio, Ernesto di Baviera, l'elezione ad Arcivescovo di Colonia. Gli sforzi si vanificarono con la morte di Alberto, ma questo progetto venne raccolto dai suoi successori che ottennero il titolo e lo detennero per oltre due secoli.\nAlberto \u00e8 sepolto nella Chiesa di Nostra Signora di Monaco.\nAttivit\u00e0 culturale.\nAlberto si defin\u00ec come un patrono delle arti e fond\u00f2 per questo diverse collezioni d'arte e la biblioteca di corte di Monaco divenne uno dei centri fondamentali della cultura bavarese durante tutto il XVI. Impieg\u00f2 alla propria corte la figura di Willibald Imhoff come esperto d'arte per riordinare il suo gabinetto numismatico.\nMatrimonio e discendenza.\nDal matrimonio con Anna d'Austria nacquero i seguenti figli:"}
{"id": "1200840", "revid": "154893", "url": "https://it.wikipedia.org/wiki?curid=1200840", "title": "Alfredo Corleone", "text": ""}
{"id": "1200841", "revid": "773636", "url": "https://it.wikipedia.org/wiki?curid=1200841", "title": "Chiesa di San Domenico (Cortona)", "text": "La chiesa di San Domenico \u00e8 un luogo di culto cattolico che si trova in largo Beato Angelico, 1 a Cortona, in provincia di Arezzo e diocesi di Arezzo-Cortona-Sansepolcro.\nStoria.\nIl Convento domenicano di Cortona, uno dei pi\u00f9 antichi della zona, \u00e8 documentato gi\u00e0 nel 1258, come gi\u00e0 esistente, mentre la notizia di una prima chiesa, precedente all'attuale e che si trovava a destra di quella, risale al 1264. La chiesa che vediamo oggi fu iniziata alla fine del Trecento ma la sua costruzione dovette avere un decisivo impulso sotto la guida di Sant'Antonino Pierozzi, rettore dal 1418 al 1421, sebbene sappiamo che nel 1433 non \u00e8 ancora finita. Dovette essere comunque finita poco dopo, dal momento che nel 1438 sia l'Angelico che il Sassetta avevano terminato le loro pale destinate alla chiesa. Essa fu consacrata nel 1517 dal Vescovo di Cortona Giovanni Sernini (1516-1521). Nella seconda met\u00e0 del Settecento il Convento fu soppresso e nel 1817 una buona parte del Convento scomparve, distrutta per lasciare spazio ai nuovi giardini del Parterre. Solo nel 1822 si procedette a restaurare la chiesa, trasformata in parrocchia, per intervento del Vescovo Baldacchini.\nDescrizione.\nEsterno.\nL'aspetto esterno della chiesa mostra uno stile ancora tardo gotico, unito ad alcuni elementi che gi\u00e0 preannunciano il Rinascimento. La facciata \u00e8 in muratura a grossi conci di arenaria squadrati, divisa orizzontalmente in tre parti da due marcapiani orizzontali; nella parte inferiore, molto semplice, viene ad inserirsi il portale in pietra serena sormontato da un architrave e sopra da un arco acuto con cornice a dentelli. La parte superiore della facciata presenta una finestra circolare e superiormente la cornice \u00e8 sorretta da archetti su peducci. Completa la facciata in alto un timpano di sapore gi\u00e0 rinascimentale con una formella ornamentale in pietra.\nNella lunetta del portale \u00e8 l'importante, seppur deteriorato dal tempo, affresco con la \"Madonna col Bambino tra i santi Domenico e Pietro martire\" \"e i quattro Evangelisti\" del Beato Angelico (1439-1440), restaurato nel 1955.\nSul fianco destro le tracce di otto pilastri e peducci attestano l'esistenza di un portico. La parte posteriore mostra tre absidi rettangolari; il campanile, in origine a pianta quadrata, conserva due lati angolari con arco a tutto sesto.\nInterno.\nL'interno della chiesa, ricco di opere d'arte, \u00e8 costituito da un'unica aula coperta da capriate lignee con presbiterio rialzato di cinque gradini e tre cappelle absidali rettangolari coperte a volta, schema tipico delle chiese gotiche degli ordini mendicanti. La navata presenta sei altari laterali secenteschi in pietra, tutti eseguiti su disegno dell'architetto cortonese Ascanio Covatti.\nAll'inizio della navata, a destra, si trova il pi\u00f9 importante dei frammenti di affreschi attribuiti a Bartolomeo della Gatta con \"San Rocco\", collocabile forse tra 1470 e 1480 circa. L'altro si trova oltre al seguente altare che ospita un \"Crocifisso\" ligneo, forse germanico.\nNella cappella absidale maggiore \u00e8 posto un polittico grandioso, recentemente restaurato, di Lorenzo di Niccol\u00f2 che raffigura l\"Incoronazione della Vergine\" \"con Angeli e Santi\". Il polittico, dei primi anni del Quattrocento, non venne realizzato n\u00e9 per questa chiesa, n\u00e9 per Cortona ma venne donato nel 1440 da Cosimo il Vecchio e Lorenzo a riparazione della mancata esecuzione da parte dell'Angelico della pala per l'altare maggiore.\nSotto l'altar maggiore \u00e8 conservato il corpo del domenicano Beato Pietro Capucci. L'organo a canne venne costruito nel 1547 da Luca di Bernardino.\nNella cappella absidale di sinistra in antico era posto il polittico con la \"Madonna col Bambino e i Santi Nicola, Michele Arcangelo, Giovanni Battista e Margherita,\" dipinto nel 1435 circa dal Sassetta, oggi al Museo Diocesano. Oggi vi \u00e8 la tavola con la \"Madonna col Bambino e santi\" di Luca Signorelli, del 1515.\nAgli altari della parere sinistra della navata sono un\"Assunzione della Vergine\" di Palma il Giovane, una \"Circoncisione\" del Passignano e la \"Disputa di Santa Caterina d'Alessandria\" di Andrea Commodi (1603)."}
{"id": "1200846", "revid": "365417", "url": "https://it.wikipedia.org/wiki?curid=1200846", "title": "BMW E3", "text": "La E3 \u00e8 una famiglia di autovetture di lusso prodotta dalla casa automobilistica tedesca BMW tra il 1968 ed il 1977.\nStoria.\nE3 e New Six.\nSi tratta della prima gamma di modelli BMW appartenente a quello che in seguito verr\u00e0 identificato come segmento F, vale a dire quello costituito da berline di rappresentanza ricche negli allestimenti e con motori di punta tra quelli prodotti dalla casa madre durante la loro commercializzazione. Della gamma \"E3\" fecero parte i modelli 2500 e 2800, nonch\u00e9 i modelli 3.0 S 3.0Si e 3.3, lanciati in un secondo momento.\nAssieme alle coup\u00e9 della famiglia E9, con le quali condividono parte del pianale e la meccanica, la gamma \"E3\" and\u00f2 a costituire una famiglia pi\u00f9 grande, denominata New Six, poich\u00e9 montavano entrambe una nuova generazione di propulsori a 6 cilindri.\nGenesi e debutto.\nLa nascita di una nuova gamma di modelli che potesse sostituire la sfortunata 502, anch'essa un'ammiraglia ma dagli scarsi consensi commerciali, affonda le sue radici gi\u00e0 nella met\u00e0 degli anni '50 del secolo scorso, quando la casa dell'Elica si trov\u00f2 ad affrontare la peggior crisi economica mai patita nella sua storia. Infatti, ben consapevole degli scarsi volumi di vendita che le berline 501 e \"502\" avrebbero raggiunto, cerc\u00f2 di buttarsi in un progetto nuovo, relativo ad una berlina dallo stile pi\u00f9 moderno. Fu cos\u00ec che nel 1955 al Salone di Francoforte venne dapprima presentato il prototipo \"505\", stilisticamente e tecnicamente ancora troppo legato alla \"502\", per poi lanciarsi, l'anno seguente, nel nuovo progetto \"504\", relativo ad una nuova vettura dall'aspetto pi\u00f9 moderno e slanciato e con nuovi motori, lunga circa 4,8 metri e con un passo di 2900 mm. Tale progetto, per\u00f2, si aren\u00f2 ben presto a causa degli eccessivi costi di sviluppo, insostenibile per un'azienda nelle condizioni della BMW, che in quel periodo si venne a trovare realmente ad un passo dal baratro. Venne per\u00f2 ripreso nel corso del 1957 per essere reindirizzato verso una berlina derivata dalla coup\u00e9 \"503\", ma ricarrozzata e con passo maggiorato a 3 metri di lunghezza. Ma anche in questo caso il progetto \"504\" si aren\u00f2 in breve tempo, non pi\u00f9 tanto per una questione di costi, quanto per il fatto che la vettura risultante si sarebbe dimostrata superata sia sul piano tecnico che su quello stilistico.\nPer alcuni altri anni non si parl\u00f2 pi\u00f9 di una berlina di rappresentanza, anche perch\u00e9 erano in fase avanzata di progettazione sia i modelli della Neue Klasse a 4 porte, sia le berline a 2 porte della Serie 02, entrambi finalmente destinati a grandi riscontri sul piano commerciale. Fu solo a met\u00e0 degli anni '60 che l'idea di ributtarsi nel settore della berline di lusso riprese forza. Per non esagerare con gli investimenti, si decise di creare una gamma di motori a 6 cilindri derivata dalle unit\u00e0 a 4 cilindri in dotazione alle due gamme di modelli in quel momento in produzione. Il maggior frazionamento sarebbe stato uno dei segni distintivi della nuova gamma di ammiraglie in fase di sviluppo, rinunciando cos\u00ec all'idea tropo ambiziosa (almeno per quegli anni) di sviluppare un nuovo motore V8, troppo impegnativo economicamente, come invece si era ipotizzato per il progetto \"504\" del 1957. A dirigere lo sviluppo di questi motori fu ancora una volta l'ex-pilota Alexander von Falkenhausen, gi\u00e0 in forza da diversi anni alla BMW come ingegnere e gi\u00e0 responsabile dello sviluppo dei motori a 4 cilindri della \"Neue Klasse\", ossia quegli stessi motori che faranno da base di partenza per i nuovi motori della futura gamma \"E3\". Nel mese di aprile, venne presentato al consiglio di amministrazione il prototipo quasi definitivo della futura berlina bavarese, mentre la presentazione della vettura definitiva si ebbe nel mese di settembre dello stesso anno, con una gamma che al debutto era composta dai modelli \"2500\" e \"2800\".\nDesign esterno ed interno.\nSul piano stilistico, le berline della gamma \"E3\" fecero tesoro delle azzeccate soluzioni stilistiche utilizzate per la gamma \"Neue Klasse\", alla cui definizione lavorarono non solo i membri del centro stile interno diretti da Wilhelm Hofmeister, ma anche Giovanni Michelotti, ossia uno dei nomi di maggior spessore nel campo del design automobilistico degli anni '50 e '60. Nella gamma \"E3\" tali soluzioni stilistiche vennero ulteriormente affinate, allo scopo di esaltarne l'eleganza, pur senza tradire il fortunato corso stilistico intrapreso dalla casa bavarese a partire dal 1961. E cos\u00ec, ecco che nella gamma \"E3\" il frontale proteso in avanti divenne anche pi\u00f9 sottile e dominato in primis da due coppie di proiettori circolari e molto sporgenti verso l'esterno, ma anche dalla calandra a doppio rene, qui ridisegnata e circondata da una sottile cornice in tinta con la carrozzeria. La stessa calandra a doppio rene, poi, andava a dividere in due parti la mascherina a listelli orizzontali cromati. I due indicatori di direzione rettangolari impreziosivano la vista del frontale. La linea leggermente spiovente del cofano motore proseguiva poi lungo la bassa linea di cintura, mentre una nervatura longitudinale partiva dalla battuta del cofano stesso per solcare tutta la fiancata e spegnersi sulla coda della vettura. La base del montante posteriore evidenziava la presenza di due piccole prese d'aria, ma soprattutto del cosiddetto \"gomito di Hofmeister\", destinato a diffondersi quasi universalmente sulle BMW prodotte nei successivi 50 anni, mentre la coda era dominata dai grossi gruppi ottici rettangolari e composti da elementi verticali e orizzontali. Gruppi ottici e targa erano racchiusi in una cornice cromata a tutta larghezza.\nL'abitacolo offriva spazio adeguato per cinque persone e si presentava come sobrio ed elegante, ma anche moderno per gli standard dell'epoca. La selleria era in tessuto con cuciture verticali sullo schienale e longitudinali sulla seduta. Il posto guida era dominato dal volante a tre razze e da un cruscotto assai completo e comprendente, oltre al tachimetro e al contagiri, anche il termometro dell'acqua, l'indicatore di carburante e numerose altre spie di servizio. Il bagagliaio era piuttosto generoso, specie per l'epoca, con i suoi 650 litri di capacit\u00e0.\nStruttura, meccanica e motori.\nL'impostazione meccanica della gamma \"E3\" rimase quella tradizionale a motore anteriore longitudinale e a trazione posteriore, uno schema meccanico che rimarr\u00e0 immutato anche in gran parte della produzione BMW anche nei decenni a venire. La struttura era del tipo a scocca portante, mentre la meccanica telaistica adottava in parte alcune soluzioni presenti nella \"Neue Klasse\" e in parte ne proponeva di nuove. Tra le riconferme troviamo la meccanica sospensiva a ruote indipendenti sia davanti che dietro, con schema MacPherson all'avantreno e triangoli obliqui al retrotreno. Tali schemi differivano per\u00f2 negli angoli e nelle geometrie, sensibilmente ritarate. L'impianto frenante riconferm\u00f2 i freni a disco anteriori ma port\u00f2 al debutto i dischi anche sull'asse posteriore. Un'altra significativa novit\u00e0 fu rappresentata dallo sterzo a circolazione di sfere.\nSi \u00e8 gi\u00e0 parlato dei motori a 6 cilindri che equipaggiavano la gamma \"E3\". Nel caso delle versioni presenti al debutto, essi furono disponibili solo in due varianti di cilindrata:\nIl cambio era di tipo manuale a 4 marce, ma a richiesta era possibile avere un automatico a 3 rapporti. La \"2800\" poteva disporre anche di un differenziale autobloccante e di un sistema per la regolazione dell'altezza delle sospensioni.\nEvoluzione.\nLa gamma europea.\nNel 1969, basandosi sulla \"2800\", Bertone realizz\u00f2 la \"concept car\" \"Spicup\". Presentata al salone automobilistico di Ginevra, traeva il nome dalla combinazione del nome Spider con il termine Coup\u00e9, in quanto la vettura era dotata di un tettuccio composto da due pannelli scorrevoli a comando elettrico. Il design sportivo era ispirato a quello della Alfa Romeo Montreal.\nLa gamma rimase invariata fino al maggio del 1971, quando vennero apportati alcuni leggeri aggiornamenti, come la mascherina anteriore nera anzich\u00e9 cromata, l'eliminazione delle piccole prese d'aria sul montante posteriore, un nuovo profilo cromato sulla fiancata e i fari posteriori dalla nuova grafica. Per quanto riguarda la gamma motori, la \"2500\" e la \"2800\" vennero affiancate dalle \"3.0 S\" e \"3.0 Si\". Entrambe furono equipaggiate con motori a 6 cilindri della medesima famiglia di quelli fino a quel momento proposti, ma con cilindrata maggiorata a 2985\u00a0cm\u00b3. Mentre la \"3.0 S\" manteneva l'alimentazione a carburatori, la \"3.0 Si\" aveva un nuovo impianto di iniezione elettronica bosch D-jetronic. I due valori di potenza massima furono rispettivamente di 180 e 200 CV.\nNel 1973 venne presentata la versione \"top di gamma\" \"3.3 L\", con passo allungato di 10 cm, cambio automatico o manuale a 4 marce a richiesta, tetto elettrico, dotazione arricchita (aria condizionata) e motore (a carburatori) portato a 3295\u00a0cm\u00b3 con potenza massima salita a 190 CV. La produzione vera e propria di questa versione, per\u00f2, non avrebbe avuto inizio che nel marzo 1974. Alla fine dello stesso anno vi furono alcuni ritocchi agli interni (consolle centrale, volante e rivestimenti) per tutte le versioni, mentre vennero lanciate tre nuove varianti a passo lungo: la \"2.8 L\", la \"3.0 L\" e la \"3.3 Li\": per le prime due versioni vennero mantenuti gli stessi motori delle versioni a passo normale, rispettivamente delle potenze di 170 e 180, mentre per la \"3.3 Li\" venne montato un motore dalla cilindrata ridotta a 3210 cm3 e della potenza di 197 CV, ottenuta medinte il nuovo sistema di iniezione elettronica Bosch L-Jetronic.\nNel 1975 anche la \"3.0 Si\" adott\u00f2 l'iniezione elettronica Bosch L-Jetronic in luogo della precedente D-Jetronic, con perdita di 5 cavalli e prestazioni leggermente inferiori. Fu l'ultimo aggiornamento significativo alla gamma \"E3\": nel febbraio 1977 l'intera gamma usc\u00ec di listino, rimpiazzata dalla prima generazione della \"Serie 7\".\nLa gamma \"E3\" negli USA.\nPrima del 1974, quando entrarono in vigore nuove normative che imponevano l'adozione di paraurti in grado di assorbire urti fino a 8 km/h e di efficaci dispositivi antinquinamento, le \"E3\" vendute sul mercato USA, altro non erano che delle \"2500\" e \"2800\" equipaggiate con tutto ci\u00f2 che in Europa era optional (interno in pelle, cambio automatico, sospensioni auto-livellanti, aria condizionata).\nPer aumentare le vendite venne affiancata la versione denominata Bavaria, con allestimento e accessori ridotti.\nDal '74, invece, la Casa di Monaco, come tutti i costruttori, realizz\u00f2 una versione specifica per il mercato Usa dotata di paraurti ad assorbimento, motore a iniezione con dispositivi antinquinamento (reattore termico) ed equipaggiamento ricco: la \"3.0 Si\". Per rispettare le norme il motore erogava solo 176cv e non venne mai prodotta, per questa particolare versione ad iniezione, la versione Bavaria.\nRiepilogo versioni.\nBMW E3 (1968-77) \nLe versioni Alpina.\nPer la gamma \"E3\", in particolare per alcune motorizzazioni, erano previsti kit di elaborazione motoristica realizzati dalla Alpina, azienda nata all'inizio degli anni '60 e da sempre legata alla casa dell'Elica per la quale ha realizzato appunto kit di elaborazione sia per uso stradale che da competizione, per poi produrre e commercializzare versioni particolarmente ricche di modelli BMW gi\u00e0 esistenti, ma commercializzati con il marchio di Buchloe.\nIn genere questi kit predisposti per la gamma \"E3\" (ma anche per le coup\u00e9 della gamma \"E9\", sebbene in quest'ultimo caso fossero pi\u00f9 numerosi) prevedevano l'utilizzo di assi a camme pi\u00f9 spinti, di testate a singola camera di combustione emisferica (le testate di serie erano a tripla camera emisferica), l'innalzamento del rapporto di compressione, l'adozione di pistoni alleggeriti e di carburatori doppio corpo pi\u00f9 performanti. Per la \"E3\" vennero previsti tre kit di elaborazione:"}
{"id": "1200847", "revid": "75435", "url": "https://it.wikipedia.org/wiki?curid=1200847", "title": "Secondo libro delle cronache", "text": ""}
{"id": "1200848", "revid": "1115371", "url": "https://it.wikipedia.org/wiki?curid=1200848", "title": "Fiamme Oro Rugby", "text": "Il Gruppo Sportivo Fiamme Oro Rugby \u00e8 la sezione rugby del G.S. Fiamme Oro, la divisione sportiva della Polizia di Stato.\nLa nomina degli organismi dirigenti del Gruppo \u00e8 in capo al Ministero dell'interno.\nLa formazione nacque a Padova nel 1955, dove vinse tutti i suoi principali trofei, divenendo una protagonista del campionato italiano nonch\u00e9 la prima squadra della citt\u00e0 veneta, prima della serie di trofei del , a laurearsi campione d\u2019Italia.\nDal 1987 la squadra ha sede a Roma e disputa le partite interne presso il Centro sportivo della Polizia di Stato della Caserma Stefano Gelsomini in localit\u00e0 Ponte Galeria, localit\u00e0 sulla via Portuense in prossimit\u00e0 del comune di Fiumicino.\nStoria.\nLa nascita della sezione rugby delle Fiamme Oro risale al 1955, cio\u00e8 circa un anno dopo la fondazione del gruppo sportivo.\nEssa avvenne per iniziativa di una ventina di agenti del II reparto mobile di Padova che, nel dopolavoro, usavano darsi appuntamento per disputare incontri di rugby a 15.\nBen presto l'iniziativa amatoriale ricevette il sigillo dell'ufficialit\u00e0 e la squadra fu associata al Gruppo sportivo e iscritta al campionato nazionale di serie A, imponendosi ben presto come una delle pi\u00f9 organizzate e tecnicamente valide del panorama rugbistico nazionale: essa infatti, esordiente nel 1956-57, vinse quattro titoli consecutivi dal 1957-58 al 1960-61: i primi due battendo in finale rispettivamente e , gli altri per distacco: nel 1959 con 8 vittorie su 10 incontri del girone finale, nel 1961 con 10 su 10.\nDa notare che, in quest'ultimo torneo, le Fiamme Oro si presentarono con due squadre, quella di Padova e un'altra, di nuova formazione, con base a Firenze, che riusc\u00ec anch'essa a qualificarsi per il girone finale.\nIn tale periodo di assoluta dominazione del campionato, le Fiamme Oro fornirono fino a 12 giocatori alla nazionale italiana.\nUn'ennesima riforma del campionato elimin\u00f2 pure il girone finale e istitu\u00ec il girone unico: nel 1965 e nel 1966 le Fiamme Oro giunsero seconde, entrambe le volte dietro i napoletani della Partenope, mentre nel 1967 arrivarono primi a pari merito con L\u2019Aquila, ma persero contro gli abruzzesi l'incontro di spareggio.\nNel 1968 le Fiamme Oro tornarono dopo sette anni alla vittoria nel campionato nazionale e, contestualmente, vinsero la prima di quattro Coppe Italia.\nGli eventi socio-politici che fecero seguito al 1968 causarono la perdita di prestigio della Polizia di Stato e di tutto ci\u00f2 a essa collegato, compreso il Gruppo sportivo.\nNel decennio successivo le Fiamme Oro vinsero altre tre Coppe Italia (nel 1969 e nel biennio 1971-72), ma ormai il momento di massimo splendore era alle spalle: alla fine della stagione 1977-78, dopo 22 campionati di serie A, la squadra retrocedette e il gruppo fu di fatto dismesso.\nDurante tutta la permanenza a Padova la squadra disput\u00f2 le sue partite interne allo stadio Daciano Colbachini, principalmente dedicato all'atletica leggera.\nNel 1985 il gruppo rugbistico fu ricostituito a Milano, presso il III reparto mobile, e grazie al merito sportivo pregresso la Federazione Italiana Rugby concesse l'iscrizione a partire dalla serie C1; nel 1987 il gruppo si trasfer\u00ec a Roma e nel 1993 arriv\u00f2 la promozione in serie A2.\nNel 1997 vi fu il ritorno in serie A1, serie nella quale le Fiamme Oro rimasero solo due stagioni, con un ottavo posto nel primo anno di permanenza.\nDopo una decina di stagioni disputate tra serie B e serie A2, al termine della stagione 2009-10 la squadra conquist\u00f2 la promozione in serie A1, la seconda divisione nazionale. Il ritorno nella massima serie avvenne al termine della stagione 2011-12: pur avendo perso la finale dei play-off per la promozione, la squadra fu ammessa nella massima divisione insieme , riformatosi dopo che gli avevano abbandonato il campionato Pro12. Dopo aver accolto la richiesta di rientro del Viadana, la Federazione ampli\u00f2 l'organico del campionato di Eccellenza da 10 a 12 squadre e promosse d'ufficio le Fiamme Oro.\nDurante la stagione 2013-14, la formazione romana si qualific\u00f2 per la finale del Trofeo Eccellenza (ex Coppa Italia), dove incontr\u00f2 il , favorito anche dal fatto di disputare l'incontro in gara unica sul campo di casa, lo stadio Mario Battaglini. Al termine di una partita combattuta e grazie ad un calcio piazzato di Nicola Benetti allo scadere, \"I Cremisi\" superarono la formazione locale per 26 a 25, aggiudicandosi il torneo ed il primo trofeo della storia romana del club. Nella stagione 2014-15 le Fiamme Oro conquistarono le semifinali play-off, terminando la stagione regolare al quarto posto in classifica, ma perdendo in semifinale contro Rovigo, che usc\u00ec vittorioso dal doppio confronto coi punteggi di 33-31 e 17-10 fermando la corsa cremisi verso la finale scudetto. La stagione 2016-17 vide invece \"I Poliziotti\", allenati da Umberto Casellato, fermarsi ad un passo dei play-off scudetto, terminando la \"regular season\" al quinto posto e a soli due punti dal Viadana. Nella stessa stagione le Fiamme Oro disputarono la finale del Trofeo Eccellenza proprio contro, Viadana che si aggiudic\u00f2 il torneo per 27-20 grazie ad una meta a tempo scaduto. Il 2017-18 vide Gianluca Guidi sulla panchina delle Fiamme Oro, gi\u00e0 tecnico delle nazionali giovanili azzurre e della franchigia delle in Pro12, Nanni Raineri come allenatore dei tre quarti ed una campagna acquisti che port\u00f2 in rosa, tra i tanti, l'azzurro Simone Favaro. Al termine della stagione regolare il club si classific\u00f2 quarto, potendo cos\u00ec approdare alle semifinali; qui incontr\u00f2 il Petrarca Rugby che si impose in entrambi gli incontri grazie ai punteggi di 36-27 e 24-10, fermando i cremisi ad un passo dalla finale.\nStagioni.\nLe stagioni sportive del club si riferiscono ai soli campionati maggiori professionistici di Lega."}
{"id": "1200851", "revid": "1573940", "url": "https://it.wikipedia.org/wiki?curid=1200851", "title": "Stonyhurst College", "text": "Lo Stonyhurst College \u00e8 una scuola privata, gesuita e cattolica, inglese. La scuola presso Clitheroe, Lancashire, Gran Bretagna, vicino al villaggio di Hurst Green.\nStoria.\n\u00c8 la sede finale dell'antico Collegio di Saint Omer, nell'Artois, fondato nel 1593 dal gesuita padre Robert Parsons e successivamente trasferito prima a Bruges (1762) e poi a Liegi (1773). \nStruttura.\nStonyhurst \u00e8 suddiviso orizzontalmente in base all'et\u00e0 degli alunni e non verticalmente, secondo case, come consuetudine anglosassone. Tutti gli alloggi sono allocati in un'unica area del college con singole suddivisioni per ogni fascia. La scuola provvede all'educazione di ragazzi e ragazze dai 13 ai 18 anni; una scuola \"preparatoria\" vicino al college, St. Mary's Hall, offre un'educazione ai bambini di et\u00e0 compresa fra i 3 e i 13 anni.\nRettori e presidi.\nFino al 1961 la carica di preside era propria del rettore."}
{"id": "1200852", "revid": "1305772", "url": "https://it.wikipedia.org/wiki?curid=1200852", "title": "Serie A1 1974-1975 (pallacanestro maschile)", "text": "Il campionato di Serie A1 di pallacanestro maschile 1974-1975 \u00e8 stato il cinquantatreesimo organizzato in Italia, il primo con la nuova suddivisione in A1 e A2.\nLe quattordici squadre della massima serie si affrontano in partite di andata e ritorno. Fin qui tutto uguale: l'assegnazione dello scudetto e le retrocessioni vengono invece decise in una seconda fase. Le squadre classificate dal settimo al quattordicesimo posto si giocano la permanenza in A1 con le squadre che sono giunte tra il terzo e il decimo posto in A2, divise in due gironi all'italiana da otto squadre ciascuno. Il titolo viene assegnato alla vincitrice della \"Poule Scudetto\", a cui prendono parte le prime sei squadre dell'A1 e le prime due dell'A2.\nVince la stagione la Forst Cant\u00f9, alla seconda affermazione assoluta, che supera Ignis Varese (che aveva vinto la stagione regolare) e Innocenti Milano nella \"Poule Scudetto\".\nSeconda fase.\nGironi di classificazione.\nBrina Rieti, Brill Cagliari, Snaidero Udine e IBP Roma confermate in Serie A1."}
{"id": "1200853", "revid": "439868", "url": "https://it.wikipedia.org/wiki?curid=1200853", "title": "Villa Antona Traversi", "text": "Villa Antona Traversi \u00e8 una dimora neoclassica costruita dall'architetto Leopoldo Pollack, attraverso la trasformazione dell'antecedente monastero medievale intitolato a San Vittore e si trova nel comune di Meda (provincia di Monza e della Brianza). \u00c8 di propriet\u00e0 della famiglia Antona Traversi.\nStoria.\nFondazione del monastero di San Vittore.\nIl complesso di Villa Antona Traversi in Meda occupa quel rilievo collinare che domina l'Alto Milanese e che fu scelto quasi dodici secoli fa per fondarvi il Monastero di San Vittore, nell'830 circa.\nSulla fondazione del Monastero esiste una leggenda, testimoniata dal codice 509 conservato nella Biblioteca Trivulziana di Milano : Aimo e Vermondo, conti di Turbigo, del casato dei Manfredingi, durante una battuta di caccia in Brianza furono inseguiti dai cinghiali fino ad un luogo in cui sorgeva una chiesa in onore di San Vittore. Qui trovarono \"due lauri di meravigliosa grandezza\" su cui si arrampicarono cercando la salvezza. Poich\u00e9 i cinghiali continuavano a minacciarli dai piedi degli arbusti, essi fecero voto: se si fossero salvati, avrebbero fondato un monastero dedicato a S. Vittore. La Vergine esaud\u00ec le loro preghiere e Aimo e Vermondo, in segno di ringraziamento, \"fondarono in onore del santo e glorioso S. Vittore Martire, un nobile monastero di Sante monache seguenti la regola di S. Benedetto\". \nIl Monastero \u00e8 gi\u00e0 esistente nell'anno 856: una pergamena attesta che in quell'anno la badessa Tagiperga effettua una permuta di terreni con Pietro, abate del monastero di S. Ambrogio a Milano \nIl Monastero nacque gi\u00e0 ricco e con importanti diritti feudali su Meda, Cabiate, Novedrate e Cimnago.\nMedioevo.\nL'autorit\u00e0 del Monastero fu ribadita nel corso dei primi secoli, come attestano le cinque bolle papali e il diploma imperiale conservate nell'archivio . Nel 1194 il cenobio ospit\u00f2 l'Imperatore Enrico VI con la sposa Costanza d'Altavilla, che sostarono a Meda durante il viaggio verso il Regno di Sicilia. Da documenti conservati nell'archivio del monastero si apprende che fino al 1252 la badessa di S. Vittore ebbe ad esercitare diritti di signoria. Il villaggio di Meda, sorto in origine come agglomerato di case alle dipendenze delle monache, venne fortificato e acquist\u00f2 particolare importanza dopo l'anno Mille, quando divenne sede di un famoso mercato. Dalla fine dell'XI secolo e in coincidenza con il periodo delle lotte comunali, Meda cerc\u00f2 di ottenere l'affrancazione dalla signoria del monastero finch\u00e9 la badessa Maria da Besozzo, nell'anno 1252, rinunci\u00f2 ai diritti feudali, firmando un atto di transazione con il comune e riconoscendone gli statuti, salvando per\u00f2 l'indipendenza del monastero e i suoi diritti ecclesiastici, in particolare il diritto di nomina del curato della chiesa di Santa Maria .\nDai Visconti a Napoleone.\nMeda fu attratta nell'orbita milanese e sub\u00ec le stesse dominazioni signorili prima (Visconti, Sforza) e straniere poi. Nel 1496 a Meda si svolse un incontro fra l'imperatore Massimiliano d'Asburgo ed il duca di Milano Ludovico il Moro, alla presenza dei legati dei principali Stati italiani dell'epoca . Dopo il periodo spagnolo, che per il cenobio signific\u00f2 crescita vocazionale e consolidamento economico, pi\u00f9 travagliato fu il periodo asburgico, in particolare durante le politiche anticlericali di Giuseppe II d'Asburgo: il monastero non fu soppresso perch\u00e9 la Casa delle Educande, fino ad allora riservata alle novizie in vista della monacazione, venne trasformata in una scuola aperta alle fanciulle del paese. \nDopo l'arrivo di Napoleone e la proclamazione della Repubblica Cisalpina il monastero femminile di S. Vittore il 29 maggio 1798 venne soppresso, le monache espulse e i beni venduti all'asta.\nIl monastero diventa villa.\nL'edificio monastico fu acquistato da Giovanni Giuseppe Maunier, commerciante di Marsiglia e fornitore dell\u2019esercito francese, che commission\u00f2 la trasformazione in villa neoclassica all'architetto Leopoldo Pollack, il quale era a Meda in quel periodo come testimoniano le relazioni e i disegni da lui lasciati riguardo al crollo del campanile della chiesa. L'architetto era discepolo di Piermarini e fu gi\u00e0 attivo a Milano nella costruzione della Villa Reale. Nel 1836 la villa venne ceduta dagli eredi del Maunier e acquistata da Giovanni Traversi, i cui discendenti, gli Antona Traversi, la conservano tuttora. \nDescrizione.\nOggi Villa Antona Traversi si presenta architettonicamente in forme neoclassiche e il medesimo gusto si ritrova nelle decorazioni di affresco degli interni, ma sono presenti ancora resti sopravvissuti dell'antico Monastero, in particolare la chiesa di S. Vittore del 1520. Pollack, incaricato dal Maunier, mantenne il chiostro del monastero, che funge attualmente da cortile interno della villa, chiudendone parzialmente le arcate. La parte in cui l'intervento dell'architetto \u00e8 pi\u00f9 evidente \u00e8 la facciata e il giardino. Questo fu pensato come un grande emiciclo, o \"rotonda\", affacciata a sud-est sulla collina dalla quale si dominava un tempo il vigneto, oggi scomparso, ed il borgo di Meda. Su tale scenografico parterre fu edificata la lunga facciata, anch'essa caratterizzata da decorazioni essenziali e linee rigorose nello stile piermariniano. La parte della chiesa riservata alle monache, gemella rispetto alla chiesa riservata ai fedeli (l'attuale chiesa di san Vittore, che si \u00e8 conservata intatta), fu divisa in due parti da un tramezzo per poter essere utilizzata come granaio: l'aula inferiore, che conserva parte degli affreschi tardorinascimentali, fu trasformata in Limonera. Nell'aula superiore, detta \"Sala del Coro\", gli affreschi, attribuiti a Bernardino Luini e alla sua scuola, sono meglio conservati. La decorazione pittorica la ricopre interamente. Sulla volta si dipana un fitto disegno a monocromo con motivi floreali e grottesche, secondo il tipico gusto tardorinascimentale, mentre sulle pareti sono presenti tondi con sante e martiri, ed al centro un Cristo benedicente di evidente derivazione leonardesca, affiancato da S. Pietro e S. Giovanni evangelista.\nAll'interno della villa, l'unico ambiente a conservare decorazioni dell'antico monastero, oltre all'ex chiesa, \u00e8 la sala dell'archivio, detta Sala degli Angeli, che presenta la volta affrescata dai Fiammenghini. Sono invece perfettamente conservate le raffinate decorazioni neoclassiche del periodo napoleonico nell'ottagono e nella sala delle maschere, con una volta dipinta a finti cassettoni e motivi ornamentali di derivazione classica ispirati al teatro romano."}
{"id": "1200855", "revid": "110157", "url": "https://it.wikipedia.org/wiki?curid=1200855", "title": "Chiesa di San Filippo Neri (Cortona)", "text": "La chiesa di San Filippo Neri \u00e8 un luogo di culto cattolico che si trova in via Roma a Cortona, in provincia di Arezzo e diocesi di Arezzo-Cortona-Sansepolcro.\nStoria e descrizione.\nSembra quasi nascondersi nel tessuto urbano, essendo priva di facciata e di abside perch\u00e9 innalzata in uno spazio angusto. La sua edificazione \u00e8 legata alla congregazione di San Filippo Neri che nel 1677 diede inizio ai lavori che terminarono nel 1738, su progetto di Antonio Jannelli. La chiesa eredit\u00f2 anche il titolo della distrutta chiesa di Sant'Andrea, gi\u00e0 in piazza Signorelli.\nL'interno, caratterizzato da un forte verticalismo, \u00e8 a croce latina con una breve navata, che fa sembrare quasi di essere in una croce greca, con cupola nel centrocroce e copertura a volte nei bracci: le decorazioni barocche sono sobrie ed eleganti. \nNel presbiterio rialzato \u00e8 collocata la \"Presentazione di Ges\u00f9 al Tempio\" di Giovanni Camillo Sagrestani. Nel secondo altare a sinistra si trova la \"Madonna con Bambino in Gloria tra i santi Andrea, Giovanni Evangelista e Giuseppe\" di Giovan Battista Piazzetta (1739-43, con bozzetto \u00e8 conservato al MAEC). In quello del transetto destro \"San Filippo Neri e la Madonna\" di Antonio Taddei detto il Ballerino (1675)."}
{"id": "1200857", "revid": "2519", "url": "https://it.wikipedia.org/wiki?curid=1200857", "title": "Pool Comense 1872", "text": ""}
{"id": "1200858", "revid": "729019", "url": "https://it.wikipedia.org/wiki?curid=1200858", "title": "Castello di Valle", "text": "Il castello di Valle, noto anche come castello di Valli, \u00e8 un castello situato nel comune di Follonica in provincia di Grosseto, sull'omonimo poggio che si eleva nell'immediato entroterra settentrionale della cittadina.\nStoria.\nIl complesso sorse verso la fine del IX secolo come residenza estiva dei vescovi di Lucca, per poi passare tra i possedimenti dell'abbazia di Sestinga. Nel corso del XII secolo il castello pass\u00f2 agli Aldobrandeschi che, nella seconda met\u00e0 del Duecento, lo cedettero ai Pisani. Il complesso entr\u00f2 a far parte del principato di Piombino durante il Trecento, seguendone le sorti fino al 1815, quando l'intero territorio fu annesso al granducato di Toscana. \nPresenta gli imponenti ruderi della torre, con le pareti interamente rivestiti in filaretto di pietra, dove si aprono alcune feritoie.\nAttorno al rudere della torre, si dispongono una serie di edifici in pietra perfettamente conservati, ricostruiti prevalentemente in stile neomedievale sui resti dei fabbricati originari."}
{"id": "1200859", "revid": "1603714", "url": "https://it.wikipedia.org/wiki?curid=1200859", "title": "Monastero di San Vittore", "text": ""}
{"id": "1200862", "revid": "1305772", "url": "https://it.wikipedia.org/wiki?curid=1200862", "title": "Carlo Reishammer", "text": "Biografia.\nDopo aver ricevuto una prima formazione in Svizzera, si trasfer\u00ec a Roma e quindi concluse gli studi d'architettura presso l'Accademia di Belle Arti di Firenze, citt\u00e0 nella quale, giovanissimo, lavor\u00f2 alla sistemazione del Cimitero degli inglesi.\nNel 1834 spos\u00f2 la figlia di Alessandro Manetti e inizi\u00f2 a collaborare col suocero, direttore del \u201cCorpo degli Ingegneri d'Acque e Strade\u201d, per la progettazione della nuova cinta daziaria di Livorno, dove il Reishammer si occup\u00f2 personalmente del disegno delle barriere e delle porte d'accesso (sopravvivono ancora integre la Porta San Marco e la Barriera Fiorentina).\nNelle soluzioni dei varchi labronici, che presentano analogie con quelli progettati da Claude-Nicolas Ledoux per la citt\u00e0 di Parigi, applic\u00f2 peraltro alcuni innovativi elementi in ghisa provenienti dalle fonderie di Follonica sia per scopi ornamentali che strutturali.\nProprio a Follonica, sempre in collaborazione con il suocero, a partire dal 1836 si dedic\u00f2 alla realizzazione della chiesa di San Leopoldo, dove, accanto alla muratura tradizionale, accost\u00f2 ancora alcune strutture in ghisa.\nNella stessa cittadina maremmana progett\u00f2 il Cancello Magonale a chiusura della fonderia. Fu probabilmente anche uno dei progettisti degli \"indicatori\" stradali a colonna che caratterizzarono gli incroci delle vie di comunicazione toscane pi\u00f9 frequentate dopo gli anni trenta del XIX secolo.\nIn collaborazione con Manetti si occup\u00f2 anche di ponti sospesi progettando nel 1844, un vero capolavoro, di cui per\u00f2 restano solo i disegni nell'Archivio di Stato di Firenze: un ponte sospeso \"a canapi di filo di ferro\" sull'Ombrone maremmano \"della luce di braccia 142\" (circa 82 metri), che sembra anticipare il Liberty e che rappresenta il vertice di un iter progettuale iniziato con la costruzione del ponte sospeso a Poggio a Caiano.\nNel 1841, fu nominato commissario per il compimento della Ferrovia Leopolda tra Livorno e Firenze, sovrintendendo poi, a partire dal 1850, alla realizzazione di tutte le ferrovie del Granducato di Toscana fino al 1859.\nAlla caduta del granduca, seguendo fedelmente il suocero Manetti, si ritir\u00f2 quindi dall'attivit\u00e0 pubblica, aprendo uno studio di progettazione privato, ma non si hanno notizie precise a riguardo di suoi ulteriori lavori.\nLa sua opera fu a lungo dimenticata, fino alla riscoperta critica negli ultimi decenni."}
{"id": "1200863", "revid": "120938118", "url": "https://it.wikipedia.org/wiki?curid=1200863", "title": "Lattami", "text": "I lattami sono la famiglia di composti organici che raggruppa le ammidi cicliche, ottenute per condensazione intramolecolare di un gruppo carbossilico (-COOH) e un gruppo amminico \u2013NH2, ciclizzando per formazione del legame \u2013NHCO-.\nI composti pi\u00f9 stabili sono quelli con anelli a cinque o sei termini. La nomenclatura prevede l'utilizzo di lettere greche per indicare il numero di atomi di carbonio tra il gruppo amminico e il carbonile, ad esempio: \u03b2 corrisponde a due atomi di carbonio (ciclo a quattro termini), \u03b3 corrisponde a tre atomi di carbonio (ciclo a cinque termini), ecc.\nTali composti vengono principalmente descritti nell'ambito della chimica dei composti eterociclici.\nImportanti dal punto di vista industriale sono il \u03b5-caprolattame (anello a 7 termini) usato nella preparazione del nylon-6 e l\"'N\"-vinil pirrolidone, composto base per la formazione di polimeri (PVP) e usato anche in campo farmaceutico.\nL\"'N\"-metil-2-pirrolidone viene impiegato come solvente polare poco volatile e miscibile con acqua.\nI composti \u03b2-lattamici (cicli a quattro) si trovano nelle strutture di penicilline e cefalosporine."}
{"id": "1200865", "revid": "92723", "url": "https://it.wikipedia.org/wiki?curid=1200865", "title": "Diocesi di Ripatransone", "text": ""}
{"id": "1200869", "revid": "842", "url": "https://it.wikipedia.org/wiki?curid=1200869", "title": "Anwar el Sadat", "text": ""}
{"id": "1200871", "revid": "1318658", "url": "https://it.wikipedia.org/wiki?curid=1200871", "title": "Serie A2 1974-1975 (pallacanestro maschile)", "text": "Il campionato di Serie A2 pallacanestro maschile 1974-1975 \u00e8 stato il primo organizzato in Italia sotto questa definizione dalla Lega Basket. Era il secondo livello del 53\u00ba campionato italiano. \nLe dieci squadre della serie cadetta si affrontano in partite di andata e ritorno. Le prime due sono automaticamente promosse in Serie A1 e posso partecipare alla Poule scudetto insieme alle prime sei squadre classificate della Serie A1. Le squadre classificatesi tra il terzo e il decimo posto si giocano la promozione con le squadre classificate dal settimo al quattordicesimo posto in A1, divise in due gironi all'italiana detti gironi di classificazione da otto squadre ciascuno. Le prime due squadre di ogni girone vengono promosse in Serie A1, le squadre classificatesi dalla terza alla sesta posizione rimarranno in Serie A/2, le ultime due di ogni girone retrocederanno in Serie B.\nLa Jollycolombani Forl\u00ec vince il torneo e sale per la prima volta nella massima serie, assieme alla neonata societ\u00e0 Sacl\u00e0 Torino.\nRegular season.\n10 squadre girone all'italiana con partite di andata e ritorno\nSeconda fase.\nJollycolombani Forl\u00ec e Sacl\u00e0 Torino ammesse alla Poule Scudetto con le prime 6 della serie a1, le restanti 8 squadre di a2 + le altre 8 di serie a1 formano 2 gironi di 8 quadre ciascuno con girone all'italiana, le prime due di ciascun girone sono ammesse in serie a1\ne l'ultima di ciascun girone retrocede in serie b."}
{"id": "1200873", "revid": "88740", "url": "https://it.wikipedia.org/wiki?curid=1200873", "title": "Joseph Daul", "text": "Come sindacalista agricolo assunse notoriet\u00e0 durante la crisi della \"mucca pazza\". Nel 1999 fu eletto europarlamentare e dal 9 gennaio 2007 \u00e8 presidente del gruppo del Partito Popolare Europeo - Democratici Europei al Parlamento europeo.\nBiografia.\nDaul nacque in una famiglia numerosa, formata da altri sei tra fratelli e sorelle. Comp\u00ec studi agricoli presso la Scuola di agricoltura e la Scuola del sindacalismo rurale e nel 1981 si diplom\u00f2 all'Istituto di alti studi per la difesa nazionale IHEDN.\nSindacalista agricolo.\nNel 1967 Daul inizi\u00f2 a occuparsi della sua azienda agricola, specializzandosi nell'allevamento bovino e nella produzione di barbabietole da zucchero. Fin dall'inizio della sua carriera professionale Daul si impegn\u00f2 all'interno del movimento sindacale degli agricoltori, a partire dal Centro nazionale dei giovani agricoltori (CNJA). Nel 1976 fu nominato vicepresidente del CNJA e responsabile degli affari europei. Fu nominato membro del Comitato delle organizzazioni professionali degli agricoltori (COPA) e tra il 1980 e il 1982 Daul fece parte del Comitato economico e sociale delle Comunit\u00e0 europee. Nel 1989 fu eletto sindaco del paese di Pfettisheim, in cui vive. Fu rieletto nelle elezioni successive.\nAll'insorgere della crisi della \"mucca pazza\" nel 1997 Daul era presidente della Federazione francese dei produttori di carne bovina e del Gruppo europeo per la carne bovina. Svolse un ruolo significativo nella gestione e nel superamento della crisi, e acquis\u00ec notoriet\u00e0 e influenza. Nel 1999 accett\u00f2 la candidatura al Parlamento europeo offertagli dal Raggruppamento per la Repubblica e fu eletto per la prima volta membro del Parlamento europeo. Nel 2002 lasci\u00f2 l'incarico di sindaco di Pfettisheim ma ottenne quello di vicesindaco (fino al 2007); continu\u00f2 a presiedere la cooperativa di gestione del mattatoio di Strasburgo.\nParlamentare europeo e capogruppo del PPE.\nNel 2002 Daul fu eletto presidente della commissione parlamentare per l'agricoltura e lo sviluppo rurale e contribu\u00ec all'elaborazione della riforma della politica agricola comune del 2003 e alla promozione degli interessi europei nei negoziati dell'Organizzazione Mondiale del Commercio. Nel 2002 Daul fu nominato anche presidente della conferenza dei presidenti delle commissioni del Parlamento europeo, che svolge funzioni di coordinamento dei lavori parlamentari. In tale veste co-presiedette le audizioni dei commissari designati della Commissione Barroso I nel 2004 e guid\u00f2 i negoziati con la Commissione europea sulla comitologia. Presiedette il gruppo parlamentare per la strategia di Lisbona, mirato al coinvolgimento dei Parlamenti nazionali a favore dell'occupazione e dell'innovazione.\nDaul \u00e8 stato rieletto nelle elezioni europee del 2004 e del 2009. Dal 9 gennaio 2007 \u00e8 presidente del gruppo del Partito Popolare Europeo - Democratici Europei al Parlamento europeo. Presiede anche l'Associazione parlamentare europea.\nNel 2013 diventa il nuovo Presidente del Partito Popolare Europeo subentrando allo scomparso Wilfried Martens.\nVita personale.\nDaul \u00e8 sposato e ha due figli."}
{"id": "1200874", "revid": "71155", "url": "https://it.wikipedia.org/wiki?curid=1200874", "title": "Josef Daul", "text": ""}
{"id": "1200880", "revid": "125354964", "url": "https://it.wikipedia.org/wiki?curid=1200880", "title": "Arimortis", "text": "Arimortis, spesso abbreviata in \"arimo\" [\u00e0-ri-mo] \u2014 tanto che la versione estesa \u00e8 spesso sconosciuta ai parlanti \u2014 (o pi\u00f9 raramente in \"arimus\") \u00e8 un'espressione utilizzata prevalentemente in Lombardia ed in particolare nelle province di Milano, Brescia, Bergamo, in Brianza e nell'Alto Mantovano, nonch\u00e9 in Piemonte; \u00e8 convenzionalmente in uso tra i bambini durante i loro giochi, allo scopo di invocare una sospensione del gioco e/o attivit\u00e0 in corso per piccoli \"incidenti\" quali stringa slacciata, richiamo materno per merenda \"et similia\". \u00c8 l'equivalente del time-out negli sport agonistici. L'espressione contraria, che indica la ripresa del gioco, \u00e8 \"arivivis\".\n\"Arimortis\" e \"arivivis\" sono termini moderni che sostituiscono i corrispondenti \"alimortis\" e \"alivivis\", utilizzati fino agli Anni Sessanta del XX secolo.\nAlcuni ipotizzano che il termine derivi dal latino \u00ab\"arae mortis\"\u00bb (gli altari della morte). Questi altari venivano costruiti per celebrare i caduti al termine delle guerre. Erano quindi un'indicazione di tregua in atto.\nUn etimo pi\u00f9 probabile si pu\u00f2 trovare nelle locuzioni latine \"alea vivis\" e \"alea mortis\" con le quali gli antichi giocatori d'azzardo accompagnavano il lancio dei dadi; con \"alea vivis\" (dadi vivi) il giocatore annunciava il lancio e con \"alea mortis\" (dadi morti) dichiarava la conclusione dello stesso e la possibilit\u00e0 per l'avversario di raccoglierli e giocarli a sua volta. Quindi, \u00e8 assai probabile che da \"alea vivis\" e \"alea mortis\" derivino, per composizione, \"alimortis\" e \"alivivis\", dai quali i moderni \"arimortis\" e \"arivivis\".\nNel resto d'Italia, sono generalmente utilizzati, per identici scopi, i termini \"mortis\" e \"vivis\". In Veneto e Friuli Venezia Giulia, tuttavia, \u00e8 utilizzata l'espressione maccheronica \"b\u00e0ndius\", che fa riferimento al divieto (cio\u00e8 al \"bando\") di proseguire nel gioco. La ripresa delle attivit\u00e0 \u00e8 segnalata gridando \"fine b\u00e0ndius\"."}
{"id": "1200882", "revid": "196390", "url": "https://it.wikipedia.org/wiki?curid=1200882", "title": "Libertas Brindisi", "text": ""}
{"id": "1200885", "revid": "1372005", "url": "https://it.wikipedia.org/wiki?curid=1200885", "title": "Abbazia di Sant'Albano", "text": "L'abbazia imperiale di Sant'Albano presso Magonza (in tedesco: \"Stift St. Alban vor Mainz\"), fu una delle pi\u00f9 famose abbazie dell'Impero carolingio; essa si trova nella citt\u00e0 di Magonza, in Renania-Palatinato.\nEssa \u00e8 dedicata a Sant'Albano da Magonza. Pur essendo caduta in rovina, i suoi resti sono comunque considerati l'edificio pre-romanico pi\u00f9 importante di tutta la Germania.\nUn importante documento proveniente dall'abbazia \u00e8 il \"Codex Aureus\" di Magonza, risalente all'1250.\nStoria.\nL'abbazia venne ricostruita nel 787 dall'arcivescovo di Magonza Riculfo sopra un preesistente monastero fondato nel VII secolo, attorno ad un'antica chiesa edificata nel V secolo, con una comunit\u00e0 monastica che seguiva la regola benedettina di San Colombano in rapporto all'abbazia di San Gallo.\nIl prestigio dell'abbazia nel regno carolingio divenne palese fra l'altro in numerose assemblee di chiese e comunit\u00e0 religiose del regno, che col\u00e0 si tennero negli anni 813, 847, 1084 e 1182. Essa era inoltre famosa per la sua scuola \"pietate doctrinaque inclinitum\" (volta alla devozione ed alla dottrina). Dal 1022 fino al 1031 Eccardo IV di San Gallo diresse la scuola abbaziale sotto il vescovato dell'arcivescovo Aribo.\nNel X secolo Sant'Albano divenne uno dei centri pi\u00f9 importanti della liturgia del sistema episcopale ottoniano.\nEssa ospitava le reliquie di Fastrada, quarta moglie di Carlo Magno, e di San Cesario di Terracina.\nScritti liturgici di Sant'Albano.\nL'evangeliario di Sant'Albano \u00e8 uno dei capolavori dell'artigianato librario del periodo ottoniano.\nIl Pontificale di Magonza (\"ordo coronationis\"), conservato nell'abbazia di Sant'Albano, stabilisce, fra le altre, le norme per l'incoronazione e per l'unzione regale. Il \"Pontificale Romano-Germanicum\" acquist\u00f2 validit\u00e0 all'interno di tutta la Chiesa cattolica."}
{"id": "1200890", "revid": "1573940", "url": "https://it.wikipedia.org/wiki?curid=1200890", "title": "Chiesa di San Tommaso Apostolo (Ascoli Piceno)", "text": "La chiesa di San Tommaso Apostolo si annovera tra gli edifici religiosi di stile romanico della citt\u00e0 di Ascoli Piceno.\nSorge al lato della omonima piazza nel centro storico che custodisce i resti dell'anfiteatro romano di Ascoli Piceno, reinterrati nell'anno 1974.\nStoria.\nFu costruita verso il 1064 insieme alla Collegiata dei Canonici Lateranensi dell'Ordine di sant'Agostino, per iniziativa del vescovo Bernardo II.\nI monaci conducevano una vita semplice, seguendo anche la regola di non possedere propriet\u00e0 personali. Vivevano all'interno dell'edificio annesso alla chiesa dove si trova anche il chiostro attualmente adibito a Museo dell'arte ceramica.\nEsterno.\nL'attuale aspetto della costruzione \u00e8 dovuto agli interventi nel XIII secolo.\nL'architettura si mostra con una semplice ampia facciata interamente realizzata in conci squadrati di travertino, tripartita a spioventi, fregiata alla sommit\u00e0 da una cornice. Sul timpano sono incastonate e disposte a forma di croce cinque scodelle in ceramicainserite nel 1930 in sostituzione di quelle antiche, al di sotto il rosone, ricostruito nel 1948.\nAll'altezza dell'impostazione degli archi dei portali, una cordonatura corre orizzontalmente.\nLa facciata, aperta da tre porte, ha buche pontaie e ganci in travertino necessari per allestire strutture mobili che si aggiungevano nel corso delle festivit\u00e0 cittadine.\nSulla destra si eleva la torre campanaria a base quadrata. Questa ospita la campana pi\u00f9 antica di Ascoli Piceno che reca la data 1283.\nSul fianco sinistro si apre un portale ad arco.\nInterno.\nL'interno dell'aula, a pianta basilicale, \u00e8 armonico e lineare, si mostra con caratteristiche di spoglia eleganza mista a severa essenzialit\u00e0.\nRipartito in tre navate divise da pilastri a forma di croce e da colonne che si susseguono alternandosi, con reimpiego anche di porzioni di colonne medioevali e rocchi romani.\nQuesti elementi sono caratterizzati da fusti, scanalati e lisci, reggenti archi a tutto sesto ed il soffitto a capriate.\nLe pareti della navata centrale, i pilastri che sostengono la cupola ed il catino dell'abside, sono decorati da pregevoli stucchi, eseguiti da Emidio Paci nel 1872. Raffigurano san Vincenzo de' Paoli, san Filippo Neri, san Gerolamo Emiliani, santa Caterina da Siena, la Beata Margherita di Savoia, san Giuseppe Calasanzio, i quattro Profeti maggiori ed angeli contornati da vari ornamenti.\nNella porzione laterale del transetto, vi \u00e8 un altare in travertino risalente alla prima met\u00e0 del XVIII secolo, con due colonne rastremate che sostengono i capitelli ionici, il marmoreo paliotto \u00e8 intarsiato.\nSull'altare, \u00e8 esposta la pala della Piet\u00e0, olio su tela, metri 1,90 x 2,95, opera considerata tra le eccellenti realizzate dall'ascolano Biagio Miniera. \nRappresenta l'Addolorata seduta, che accoglie sulle ginocchia il corpo esanime di Ges\u00f9 deposto dalla croce.\nAi lati sono dipinte le figure di Giuseppe di Arimatea, la Maddalena, Nicodemo, San Giovanni, san Francesco d'Assisi.\nAlla sommit\u00e0, fra le due parti del frontone spezzato, l'immagine,\u00a0m. 0,89 x 0,62, di Santa Barbara, cui \u00e8 dedicato l'altare.\nNella navata di sinistra ci sono sei piccole monofore e quattro, pi\u00f9 grandi, nella navata centrale.\nIl transetto, sopraelevato, presenta lateralmente una monofora murata ed una bifora.\nAvvicinati alla parete del transetto di destra, si scorgono due altari monumentali realizzati in travertino della prima met\u00e0 del XVIII secolo.\nSul primo, dedicato a Sant'Orsola, vi \u00e8 esposta la pala, olio su tela,\u00a0m. 1,90 x 2,95, di Giuseppe Angelini raffigurante la Madonna col Bambino e San Giuseppe in gloria, affiancati da Sant'Antonio di Padova, San Rocco e Sant'Orsola. L'immagine di Sant'Orsola,\u00a0m. 0,89 x 0,62, \u00e8 raffigurata nel mezzo del frontone spezzato.\nSull'altro altare l'olio su tela, di Giulio Cantalamessa, \"II patrocinio di S.Giuseppe\",\u00a0m. 1,55 x 2,15. Qui la Madonna col Bambino \u00e8 rappresentata seduta in trono con San Giuseppe prostrato sui gradini della soglia, atteggiamento che simboleggia la supplica a favore dell'umanit\u00e0.\nSul muro di destra, che affianca questo altare, sono visibili elementi di pietra finemente lavorati e due lastre sepolcrali di cui una reca scolpita la data 1383 e l'altra \u00e8 decorata da piccoli stemmi araldici.\nSull'altare maggiore fa bella mostra di s\u00e9 un pregevole tabernacolo in legno dorato, del XVI secolo, a forma di tempietto ottagonale, con cupola e raffinate decorazioni pittoriche.\nLa mensa \u00e8 dominata dal gruppo scultoreo, in marmo bianco di Carrara, scolpito da Giuseppe e Lazzaro Giosafatti nel XVII secolo. \nLe statue, alte\u00a0m. 2.10 ciascuna, rappresentano, da sinistra verso destra, san Tommaso apostolo, al centro la Madonna col Bambino, entrambe di Giuseppe Giosafatti, a destra San Giovanni Evangelista realizzato da Lazzaro Giosafatti.\nLa chiesa custodisce anche quattro acquasantiere, ottenute da capitelli romani scavati ed alloggiati su tronchi di colonne scanalate.\nTutto l'interno dell'aula \u00e8 punteggiato da affreschi e statue di pregevole fattura.\nLa navata sinistra.\nDegno di particolare menzione il pilastro posto davanti alla porta laterale della navata di sinistra decorato con un affresco, del 1293, raffigurante la Madonna con Bambino,\u00a0m. 0,77 x 2,21.\nNella zona finale della navata, vicino alla porta laterale di sinistra, trova collocazione il nuovo fonte battesimale del 1960, con la piccola statua, alta 70\u00a0cm, di san Giovanni Battista realizzata dallo scultore offidano Aldo Sergiacomi.\nLa navata destra.\nIl primo pilastro reca un affresco,\u00a0m. 0,67 x 0,97, del XIII secolo, con quattro piccole figure di Santi;\nLa seconda colonna mostra la \"Madonna del latte\",\u00a0m. 0,70 x 1,50, questa immagine ritrae la Vergine nell'atto, di materna dedizione, di offrire il latte al Bambino. Contiguo a questo affresco vi \u00e8 quello in cui si vede Santa Lucia,\u00a0m. 0,32 x 1,80, recante, con la mano destra, gli occhi in un piatto e, nella sinistra, un libro. Entrambi i dipinti sono databili tra il XIII ed il XIV secolo;\nSul terzo pilastro l'effigie di un Santo benedicente,\u00a0m. 0,77 x 1,54, ed un'altra immagine della Vergine in trono col Bambino,\u00a0m. 0,77 x 1,46, entrambi risalenti ai secoli XIII - XIV.\nSulla parete laterale di destra due portali ad arco, ora murati, di cui uno decorato con foglie d'acanto."}
{"id": "1200894", "revid": "767487", "url": "https://it.wikipedia.org/wiki?curid=1200894", "title": "The Fog - Nebbia assassina", "text": "The Fog - Nebbia assassina (\"The Fog\") \u00e8 un film del 2005 di Rupert Wainwright, remake dell'omonimo film del 1980 di John Carpenter.\nIl film \u00e8 uscito nelle sale cinematografiche italiane il 14 aprile 2006.\nTrama.\n\u00c8 il 21 aprile: la festa della fondazione (il centenario) della cittadina insulare di Antonio Bay, nell'Oregon. Nick Castle e Brett Spooner, al largo della costa, disincagliano inconsapevolmente, dal fondo dell'oceano, un'antica borsa, con l'\u00e0ncora della loro imbarcazione da pesca \"Seagrass\". La sacca giunge sulle rive dell'isola che ospita Antonio Bay, portata dalle onde. Alcuni antichi oggetti che vi sono contenuti (un orologio da tasca ed una spazzola incrostati) vengono raccolti. Un sopito maleficio viene destato. La sera di quello stesso giorno, Spooner (socio di Castle), salpato dal porto, organizza, in assenza del suo skipper, una festa a bordo del peschereccio.\nBen presto cominciano a verificarsi strani accadimenti: il motore non si avvia, le comunicazioni sono interrotte e cala una strana e densa nebbia. Quei vapori animano gli oggetti a bordo della barca contro i passeggeri, arrecandone la morte. Spooner solo, rifugiatosi nella cambusa, si salva all'interno di una cella frigorifera, nella quale la nebbia assassina non \u00e8 in grado di filtrare.\nIl giorno che segue, Castle, accompagnato dalla fidanzata Elizabeth Williams, recupera la barca con il suo carico di morti.\nSpooner, in stato di assideramento e di shock, professa all'amico la propria innocenza, accusando l'inspiegabile bruma. Afferma, inoltre, d'aver scorto la sagoma di un antico veliero avvicinarsi alla loro imbarcazione prima del verificarsi degli assassinii. Le locali forze dell'ordine lo incriminano. Castle, recupera una videocamera a bordo della \"Seagrass\" (sottraendola alle indagini di polizia) per investigare personalmente sui fatti avvenuti e tentare di scagionare l'amico.\nPi\u00f9 tardi, alla rimessa delle barche del proprio fidanzato, Elisabeth visiona il video della festa girato precedentemente, appurando l'innocenza di Spooner. Ma \"qualcosa\" agisce contro la verit\u00e0 e causa la caduta in acqua di lei e della videocamera. In seguito a ci\u00f2, Elisabeth, accidentalmente rinviene in un nascondiglio, l'antico diario di uno dei quattro padri fondatori della citt\u00e0: sono le memorie di Patrick Malone (antenato sia di Tom Malone, il sindaco, che di Padre Bobby Malone, prete dell'isola).\nAttraverso le pagine del diario, Elizabeth scopre la menzogna sulla quale la citt\u00e0 \u00e8 prosperata per molto tempo: un secolo prima, una nave di mercanti colpiti da lebbra, conclude un contratto con i fondatori di Antonio Bay. I termini sono questi: in cambio di una cifra ingente, i mercanti e le loro famiglie potranno stabilirsi sull'isola. Ma i padri fondatori, per avidit\u00e0, rompono il patto e decidono di derubare i mercanti di tutti i loro averi, di bruciare la nave (\"Elizabeth Dane\") con tutti gli ammalati. \u00c8 l'anno 1871, quando i quattro si macchiano dell'abominevole crimine. Imbarcazione e passeggeri affondano nella notte. La nebbia cala, densa, sull'oceano. Antonio Bay, prima solo un insieme di sparute e squallide casupole, grazie alle notevoli risorse economiche sottratte, da quel momento inizia a crescere, a fiorire. Elizabeth rimane sconvolta dal racconto.\nIntanto la nebbia, giunta a terra, stringe il cerchio attorno alle abitazioni. Con la bruma, da una \"\"Elizabeth Dane\" fantasma, sbarcano gli spettri dei mercanti trucidati, pronti a compiere una cruenta rivalsa al grido di \"Sangue chiama sangue\"\", capeggiati dal commerciante di nome Blake (che nell'incendio ha perduto l'adorata consorte).\nGli abitanti cadono l'uno dopo l'altro sotto i colpi degli spettri. Dal faro di Antonio Bay, Stevie Wayne, proprietaria della radio locale (nonch\u00e9 pronipote di uno dei padri fondatori), avendo assistito in diretta video alla morte atroce dell'amico meteorologo, cerca di raggiungere il proprio figlioletto Andy, rimasto a casa (non prima d'aver richiesto, via radio, aiuto per lui), ma la nebbia assassina ne travolge l'auto facendola precipitare dalla scogliera.Sopravvissuta all'impatto, a fatica sfugge all'annegamento e alle grinfie di uno spettro. Castle, ascoltato il messaggio di Stevie, si precipita in soccorso di Andy, riuscendo a metterlo in salvo. Stevie li raggiunge.\nPi\u00f9 tardi, Nick Castle, Elizabeth Williams e sua madre Kathy (direttrice del museo cittadino), Stevie, Tom e Bobby Malone (tutti aventi un legame di parentela con i quattro assassini dei mercanti) si ritrovano assieme, alla merc\u00e9 dei fantasmi.\nGli spiriti inquieti, in sequenza si prendono la vita della madre di Elizabeth, del prete e del sindaco (a quest'ultimo, simbolicamente, riservano una morte particolare: bruciano lui assieme all'antico e mai onorato contratto).\nA questo punto, Elizabeth, animata da un'oscura volont\u00e0, si fa avanti. I fantasmi le si avvicinano. Qualcosa li trattiene dall'avventarsi su di lei: Blake infatti, ha ravvisato nei lineamenti della ragazza, identici tratti somatici della propria giovane moglie. La bacia: Elizabeth Williams \u00e8 la reincarnazione di Elizabeth Dane. La sete di sangue degli spettri si placa. La nebbia assassina, Blake e gli altri, svaniscono portandosi con loro la giovane."}
{"id": "1200897", "revid": "37140393", "url": "https://it.wikipedia.org/wiki?curid=1200897", "title": "Rosoni", "text": ""}
{"id": "1200902", "revid": "2519", "url": "https://it.wikipedia.org/wiki?curid=1200902", "title": "Topolino dei denti da latte", "text": ""}
{"id": "1200904", "revid": "2014155", "url": "https://it.wikipedia.org/wiki?curid=1200904", "title": "Alberto IV di Baviera", "text": "Biografia.\nAlberto era figlio di Alberto III di Baviera e di Anna di Brunswick-Grubenhagen-Einbeck. Dopo la morte del fratello maggiore Giovanni IV rinunci\u00f2 alla carriera ecclesiastica e da Pavia torn\u00f2 a Monaco. Quando i suoi fratelli Cristoforo e Wolfgang rinunciarono ai loro diritti, Alberto divenne il solo duca, ma venne creato il nuovo Ducato di Baviera-Dachau da quello gi\u00e0 esistente di Baviera-Monaco per il proprio fratello, il duca Sigismondo nel 1467. Alla morte di Sigismondo nel 1501, i domini rientrarono a far parte del Ducato di Baviera-Monaco.\nPer le pressioni ricevute dal suocero Federico III d'Asburgo, padre di sua moglie Cunegonda d'Austria, nel 1492 Alberto decise di cedere all'Impero Austriaco i territori della Svevia, per evitare un conflitto con gli Asburgo.\nAlla morte dell'ultimo duca di Baviera-Landshut, Giorgio, nel 1503, Alberto progett\u00f2 di riunire tutti i domini della Baviera, entrando in conflitto con i parenti di Giorgio e con la linea dei Wittelsbach dell'elettorato palatino, ma dovette cedere Kufstein al cognato Massimiliano I d'Asburgo come ricompensa per il supporto in truppe fornito. per il Palatinato venne creato il nuovo Ducato del Palatinato-Neuburg.\nPer evitare altre future divisioni della Baviera, Alberto nel 1506 prescrisse che l'intero dominio dovesse passare solo al primogenito nato. Malgrado questo il suo erede, Guglielmo IV di Baviera dovette dividere il proprio potere dal 1516 con il fratello pi\u00f9 giovane Ludovico X di Baviera. Dopo la morte di Ludovico nel 1545 l'editto divenne effettivo sino alla fine della monarchia in Baviera nel 1918.\nAlberto \u00e8 sepolto nella Chiesa di Nostra Signora di Monaco.\nMatrimonio ed eredi.\nDal matrimonio con Cunegonda d'Austria nacquero i seguenti figli che raggiunsero l'et\u00e0 adulta:"}
{"id": "1200909", "revid": "767487", "url": "https://it.wikipedia.org/wiki?curid=1200909", "title": "Evangeliario di Magonza", "text": "L'Evangeliario di Magonza (noto anche in latino come \"Codex Aureus\") \u00e8 un vangelo redatto in latino nel 1250."}
{"id": "1200911", "revid": "44210", "url": "https://it.wikipedia.org/wiki?curid=1200911", "title": "Codex Aureus di Magonza", "text": ""}
{"id": "1200914", "revid": "1714743", "url": "https://it.wikipedia.org/wiki?curid=1200914", "title": "Giovanni IV di Baviera", "text": "Biografia.\nFiglio di Alberto III di Baviera, resse il governo come Duca di Baviera dal 1460 sin quando non mor\u00ec di peste bubbonica nel 1463. Gli successero i fratelli Sigismondo (gi\u00e0 coreggente dal 1460) e Alberto IV. \nGiovanni IV \u00e8 sepolto nella Chiesa di Nostra Signora di Monaco."}
{"id": "1200917", "revid": "767487", "url": "https://it.wikipedia.org/wiki?curid=1200917", "title": "Giuseppe Cappellini", "text": "Biografia.\nDopo essere diventato un architetto professionista si dedic\u00f2 ad alcuni lavori nella stessa citt\u00e0 natale: qui realizz\u00f2 i classicheggianti Casini d'Ardenza (1841 - 1844) e il grande Teatro Goldoni (1843 - 1847), mentre successivamente si occup\u00f2 dei restauri del Teatro San Marco (con modifiche strutturali e rinnovo di parte delle decorazioni) e del Palazzo Comunale. Sempre a Livorno, nel 1856, lavor\u00f2 alla costruzione del Palazzo Maurogordato, realizzato lungo il Fosso Reale ed impostato secondo i modelli dei palazzi rinascimentali fiorentini.\nInteressanti anche numerosi progetti non realizzati quali la riduzione a manicomio della Villa dell'Ambrogiana a Montelupo Fiorentino, le carceri da realizzarsi alla Fortezza Nuova, il nuovo mercato, le scuole ed il Palazzo di Giustizia di Livorno.\nIntorno al 1860 partecip\u00f2 al concorso per la costruzione del nuovo tempio protestante labronico, in stile neoclassico, ma la commissione prefer\u00ec optare per il progetto in stile neogotico di Dario Giacomelli.\nSuo fratello Alfredo prest\u00f2 servizio nella Regia Marina e, perito durante la battaglia di Lissa del 1866, fu decorato alla memoria con la Medaglia d'oro al valor militare."}
{"id": "1200919", "revid": "93556", "url": "https://it.wikipedia.org/wiki?curid=1200919", "title": "Guillaume Dubois", "text": "Biografia.\nFiglio di un farmacista-medico, d'illustre famiglia, frequent\u00f2 la scuola di Brive \"Fratelli della dottrina cristiana\", dove ricevette la tonsura all'et\u00e0 di tredici anni.\nNel 1672, avendo terminato il suo corso di filosofia, gli fu dato l'insegnamento presso il collegio Saint Michel di Parigi, da Jean marchese di Pompadour e tenente-generale del Limosino. Il preside del collegio, l'abate Antoine Faure, che era suo compaesano, gli divenne molto amico e continu\u00f2 ad esserlo anche molti anni dopo che ebbe finito il suo insegnamento. Grazie all'aiuto del preside del collegio ottenne il posto di tutore del giovane duca di Chartres, poi duca d'Orl\u00e9ans (Filippo d'Orl\u00e9ans).\nAstuto, ambizioso e privo di scrupoli, i suoi detrattori lo definiscono come corruttore di giovani. Si guadagn\u00f2 la simpatia di Luigi XIV convincendo il suo allievo a convolare a nozze con Mademoiselle de Blois, figlia naturale legittimata del re; per tale servigio gli fu concessa la commenda dell'abbazia di Saint Just in Piccardia.\nEgli fu presente, con il suo pupillo Filippo, alla battaglia di Steinkirk dove si disse che si comport\u00f2 da granatiere. Fu poi inviato presso l'ambasciata francese a Londra dove ebbe un ruolo molto attivo per la ricomposizione dei contrasti, tanto che fu richiamato dallo stesso ambasciatore successivamente. Egli comunque era concentrato ad accrescere la sua reputazione presso il re. Quando il duca d'Orl\u00e9ans divenne reggente (1715), Dubois che era stato impiegato presso la sua segreteria, divenne consigliere di stato e lentamente i pieni poteri passarono nelle sue mani. La sua politica fu fermamente finalizzata a mantenere le condizioni del trattato di Utrecht, per questo divenne il principale oppositore al cardinale Giulio Alberoni che lavorava invece per gli interessi della Spagna. Per contrastare le mosse di Alberoni, egli sugger\u00ec l'alleanza con l'Inghilterra e nonostante le difficolt\u00e0 si impegn\u00f2 per la Triplice Alleanza del 1717.\nNel 1719 invi\u00f2 un esercito contro la Spagna che aveva invaso la Sardegna, e forz\u00f2 il re spagnolo Filippo V a destituire il cardinale Alberoni. Per il resto la sua politica fu tendenzialmente pacifica. I suoi successi per\u00f2 portarono a farlo odiare da una larga parte della corte. Gli onori politici non lo soddisfecero abbastanza. La Chiesa gli offr\u00ec i territori pi\u00f9 remunerativi. Nonostante il suo comportamento immorale, richiese ed ottenne (1720) l'arcivescovato di Cambrai, il pi\u00f9 ricco di Francia. La sua richiesta era appoggiata da Giorgio I oltre che dal reggente.\nIn un giorno solo gli furono conferiti tutti gli ordini religiosi. Mentre lo stesso predicatore Massillon prese parte alle cerimonie.\nIl suo successivo obiettivo era il cardinalato, che dopo lunghi ed estenuanti negoziati con papa Clemente XI, gli fu conferito da papa Innocenzo XIII Non ebbe tuttavia mai un titolo cardinalizio, n\u00e9 la berretta rossa.\nL'anno dopo egli fu nominato primo ministro. Subito dopo fu invitato all'Accademia di Francia e fu nominato presidente dell'assemblea del clero francese. Quando Luigi XV divenne maggiorenne, Dubois rimase primo ministro. Egli aveva accumulato un'immensa fortuna mentre possedeva anche sette commende di abbazie.\nGuillaume Dubois, oltre che svolgere attivit\u00e0 che ricadevano nell'ambito pi\u00f9 prettamente politico, fu procacciatore di oggetti d'arte del reggente. In particolare, ben conoscendo con quanta profusione di energie e denaro il duca d'Orl\u00e9ans si dedicasse all'esercizio del collezionismo, il Dubois riusc\u00ec a procuragli non pochi dipinti di notevole fattura, tra i quali si inserisce la seconda serie dei \"Sacramenti\" che Nicolas Poussin dipinse fra il 1644 e il 1648 per Paul Fr\u00e9art de Chantelou (oggi a Edimburgo, National Galleries of Scotland). Anche l'\u2019occorrenza degli sponsali della figlia del reggente Carlotta Aglaia con Francesco III d'Este forn\u00ec al Dubois l'occasione di unire politica e arti figurative in un gioco sofisticato che port\u00f2 al duca d'Orl\u00e9ans esiti apprezzabili nell'uno e nell'altro ambito. Attraverso questo matrimonio Dubois ottenne infatti dal duca Rinaldo I d\u2019Este, padre di Francesco, un gruppo di quadri della galleria di Modena che conflu\u00ec successivamente nella collezione di pitture del reggente.\nLa sua salute fu minata dal suo stile di vita immorale e fu necessario intervenire chirurgicamente, ma egli mor\u00ec quasi subito, il 10 agosto 1723 a Versailles.\nLa sua salma fu inumata nella chiesa di Saint-Honor\u00e9 a Parigi.\nGenealogia episcopale.\nLa genealogia episcopale \u00e8:"}
{"id": "1200920", "revid": "599013", "url": "https://it.wikipedia.org/wiki?curid=1200920", "title": "Castello di Capalbiaccio", "text": "Il castello di Capalbiaccio si trova sull'omonimo poggio nella parte sud-occidentale del territorio comunale di Capalbio, poco a nord rispetto al Lago di San Floriano. Il castello \u00e8 in rovina rimanendo visibili solo alcuni ruderi.\nStoria.\nIl complesso sorse nel corso del XII secolo come possedimento dell'abbazia delle Tre Fontane di Roma che, nei decenni successivi, lo cedette agli Aldobrandeschi.\nLa struttura si dispone a forma ovale e presenta due parti distinte, una pi\u00f9 piccola priva di edifici delimitata da un muro ed una pi\u00f9 estesa dove affiorano i resti di un borgo fortificato, di una torre e di una chiesa.\nAlla fine del Duecento l'intero complesso fortificato fu ereditato dagli Orsini di Pitigliano, che vi esercitarono il controllo fino agli inizi del Quattrocento, epoca in cui venne espugnato dai senesi. Entrato a far parte del territorio della Repubblica di Siena, ne fu decisa l'immediata distruzione. Negli ultimi decenni del secolo scorso sono state condotte varie campagne di scavo dall'Universit\u00e0 di Wesley, che hanno permesso di riportare alla luce i resti dell'originario insediamento fortificato."}
{"id": "1200922", "revid": "56620", "url": "https://it.wikipedia.org/wiki?curid=1200922", "title": "Giuseppe de Majo", "text": "Nel 1706, a nove anni, fu ammesso al Conservatorio della Piet\u00e0 dei Turchini, dove studi\u00f2 con Nicola Fago e Andrea Basso. Nel 1718 termin\u00f2 gli studi e nel 1725 debutt\u00f2 come operista al Teatro dei Fiorentini con l'opera buffa \"Lo finto laccheo\". Il 9 maggio 1736 fu nominato \"organista soprannumerario\" della cappella reale napoletana e nell'agosto dell'anno successivo fu elevato a \"provicemaestro\". Nel 1744 mor\u00ec il maestro della cappella reale Leonardo Leo e quindi fu indetto con concorso per l'assegnazione della prestigiosa carica: alla competizione parteciparono oltre a de Majo, anche il suo vecchio maestro Nicola Fago, Nicola Porpora e Francesco Durante; la commissione era composta da Johann Adolf Hasse, Niccol\u00f2 Jommelli, Giacomo Antonio Perti e Giovanni Battista Costanzi. La gara tuttavia fu disputata solo fra tre concorrenti, dato che Nicola Fago mor\u00ec il giorno prima della competizione. Hasse era l'unico che fu favorevole a de Majo, ma grazie all'influenza della regina Maria Amalia, quest'ultimo riusc\u00ec ad ottenere l'ambito posto, che mantenne quasi sino alla morte. Durante l'esercizio di questo incarico tralascio l'ambiente teatrale per dedicarsi principalmente alla composizione di musica sacra."}
{"id": "1200924", "revid": "1115371", "url": "https://it.wikipedia.org/wiki?curid=1200924", "title": "GranDucato Parma Rugby", "text": "Il GranDucato Parma Rugby \u00e8 stata una franchigia italiana di rugby a 15 di Parma e Colorno, con sede a Colorno.\nLa franchigia nacque nel 2010 dall'unione delle squadre seniores di GRAN Parma, e . Il club aveva sede in via Ferrari 24 a Colorno, in provincia di Parma, ed il suo presidente era Cosetta Falavigna. Gli impianti da gioco utilizzati erano lo stadio XXV Aprile, con capienza 2.500 posti, e lo stadio Gino Maini di Colorno, come impianto alternativo.\nStoria.\nLa nascita del GRAN Rugby, il Super 10 e la Challenge Cup.\nIl 14 luglio 1999 e annunciarono il progetto di fusione delle loro prime squadre, con acquisizione del titolo sportivo dell'Amatori in serie A/2. Il consorzio fu chiamato GrAN Rugby, che, al primo anno di vita sotto la presidenza di Francesco Ruffolo, guadagn\u00f2 subito la promozione in serie A1, dominando la poule promozione con 8 vittorie su 10 partite. Al primo anno in A1 il GRAN si classifica secondo nelle poule salvezza, dopo il 5\u00ba posto della prima fase, guadagnando la partecipazione al Super 10 dalla stagione successiva.\nCon l'avvento del Super 10, l'era del professionismo, i parmensi partecipano per la prima volta alle coppe europee, esordendo in European Challenge Cup a Caerphilly; mentre, per la prima vittoria, bisogna attendere la stagione successiva, quando allo stadio Lanfranchi di viale Piacenza, il GRAN ha la meglio sui francesi del con il punteggio di 21 a 16. Successivamente il club parteciper\u00e0 ad ogni stagione alle coppe europee fino al 2008, anno dell'ultima apparizione nella Challenge Cup.\nDa GRAN Rugby a GRAN Parma Rugby.\nDalla stagione di Super 10\u00a02005-06 Andrea Bandini diventa presidente, la gestione economica e tecnica della Societ\u00e0 passa in capo all'Amatori Parma con Noceto che collabora ancora per due stagioni. Al primo anno del nuovo corso societario, la squadra si qualifica al 4\u00ba posto al termine della stagione regolare, accedendo per la prima volta ai \"play-off\" scudetto, dove gli uomini allenati da Achille Bertoncini vengono sconfitti dal futuro Campione d'Italia. Negli ultimi anni il GRAN Parma si trova a lottare per la salvezza e nel 2008-09 retrocede sul campo, ma venendo ripescato per la stagione successiva durante la quale ottiene la matematica salvezza all'ultima giornata di campionato.\nIl GranDucato Parma Rugby.\nNell'estate 2010 l'entrata del e della franchigia delle in Celtic League determinano una riforma dei campionati: il Super 10 da spazio al nuovo campionato semi-professionistico di Eccellenza e l'Amatori Parma \u00e8 una delle societ\u00e0 fondatrici degli Aironi insieme a , , socio di maggioranza, ed altre societ\u00e0. Nello stesso anno le tre societ\u00e0 decidono di partecipare alche al campionato italiano con il progetto GranDucato Parma Rugby. Il GanDucato Parma partecipa all'Eccellenza 2010-11 classificandosi al 5\u00ba posto al termine della stagione regolare e sfiorando l'accesso ai \"play-off\" scudetto. Fu la prima ed anche ultima apparizione del club sulla scena nazionale; infatti, al termine della stagione sportiva, il club viene sciolto immediatamente a causa di problemi finanziari ed il titolo sportivo ceduto al Rugby Reggio."}
{"id": "1200926", "revid": "1380268", "url": "https://it.wikipedia.org/wiki?curid=1200926", "title": "Barry Watson", "text": "Barry \u00e8 meglio conosciuto per i suoi ruoli di Matt Camden in \"Settimo cielo\" e di Brian Davis in \"A proposito di Brian\".\nBiografia.\nBarry \u00e8 nato a Traverse City, nel Michigan nel 1974. La sua famiglia si trasfer\u00ec a Dallas, Texas quando lui aveva otto anni dove qualche anno dopo Barry trov\u00f2 lavoro come modello. All'et\u00e0 di quindici anni, si trasfer\u00ec a Burbank, (California) dove trov\u00f2 presto un lavoro nella soap opera \"I giorni della nostra vita\". In seguito, Barry torn\u00f2 in Texas dove si diplom\u00f2 nel 1992 alla \"Richardson High School\" a Richardson.\nAll'et\u00e0 di 19 anni, Barry si trasfer\u00ec a Los Angeles dove lavor\u00f2 come posteggiatore d'auto in un nightclub House of Blues. In seguito ottenne una piccola parte nella serie televisiva di Aaron Spelling \"Malibu Shores\". La figlia di Spelling, Tori Spelling, gli present\u00f2 la sua prima moglie, Laura Payne-Gabriel.\nNel maggio 2002 a Barry viene diagnosticato un linfoma di Hodgkin ed \u00e8 cos\u00ec costretto ad abbandonare momentaneamente la serie televisiva \"Settimo cielo\" per seguire le cure. Nell'aprile 2003, annunci\u00f2 la sua guarigione e torn\u00f2 ad apparire nella serie a partire dall'episodio #150.\nBarry interpret\u00f2 anche il ruolo di Luke in \"Killing Mrs. Tingle\" nel 1999 ed \u00e8 apparso nel ruolo di Dave/Daisy (uno dei tre protagonisti) nella commedia del 2002 \"Sorority Boys\".\nVita privata.\nDal 1997 al 2002 \u00e8 stato sposato con Laura Payne-Gabriel. Nel 2003 inizia una relazione con Tracy Hutson con cui \u00e8 stato sposato dal 2006 al 2011, e con cui ha avuto due figli, Oliver, nato il 2 maggio 2005 e Felix, nato il 13 novembre 2007. Il 30 maggio 2012 diventa padre per la terza volta di Clover Clementyne, avuta da Natasha Gregson Wagner con cui convola a nozze il 21 dicembre 2014."}
{"id": "1200937", "revid": "1714743", "url": "https://it.wikipedia.org/wiki?curid=1200937", "title": "Alberto III di Baviera", "text": "Biografia.\nAlberto nacque a Monaco da Ernesto di Baviera-Monaco ed Elisabetta Visconti.\nAncora in giovane et\u00e0 1429 si spos\u00f2 con Elisabetta, la figlia Eberardo III di W\u00fcrttemberg, ma ella lo trad\u00ec e spos\u00f2 il conte di Werdenberg, che era stato uno dei paggi alla corte del padre. \nQuando ancora ricopriva il ruolo di amministratore dei beni del padre, il duca Ernesto, nel ducato formale di Baviera-Straubing aveva sposato segretamente Agnes Bernauer, una cameriera di Augusta, nel 1432, ma suo padre si era dimostrato contrario a questo matrimonio. Nel 1435, quando Agnes viveva a Straubing, Ernesto diede ordine di ucciderla. Ella venne accusata di stregoneria e gettata nel Danubio, mentre Alberto si trovava a caccia. Quindi Alberto si alle\u00f2 con Ludovico VII di Baviera-Ingolstadt contro il padre Ernesto.\nDopo la riconciliazione con il padre, spos\u00f2 Anna di Braunschweig-Grubenhagen ed ebbe con lei tre figli.\nNel 1438 succedette al padre come duca di Baviera. Nel 1440 rifiut\u00f2 l'offerta della corona di Boemia. All'estinzione dei duchi di Baviera-Ingolstadt rilev\u00f2 il ducato dal cugino del proprio padre, Enrico XVI di Baviera-Landshut nel 1447.\nNel 1455 Alberto fond\u00f2 il monastero benedettino di Andechs.\nMor\u00ec a Monaco nel 1460 ed \u00e8 sepolto ad Andechs.\nMatrimonio ed eredi.\nAlberto spos\u00f2 prima Agnes, semplice cameriera, dalla quale non ebbe figli.\nLa seconda volta si spos\u00f2 con Anna di Brunswick-Grubenhagen-Einbeck, dalla quale ebbe i seguenti figli che raggiunsero l'et\u00e0 adulta:"}
{"id": "1200941", "revid": "729019", "url": "https://it.wikipedia.org/wiki?curid=1200941", "title": "Alberto Hurtado", "text": "Impegnato nell'attivit\u00e0 sociale e scrittore, fu il fondatore del movimento Hogar de Cristo (\"Ricetto di Cristo\"). \u00c8 stato canonizzato il 23 ottobre 2005 da papa Benedetto XVI, divenendo il secondo santo del Cile.\nBiografia.\nFormazione religiosa e accademica.\nSuo padre mor\u00ec quando aveva solo quattro anni e questo port\u00f2 la sua famiglia vicino al tracollo finanziario. Grazie a generose borse di studio riusc\u00ec a studiare nella scuola dei Gesuiti di San Ignacio a Santiago (1909-17). Dal 1918 al 1923, frequent\u00f2 la Pontificia Universit\u00e0 Cattolica del Cile, studi\u00f2 giurisprudenza e discusse una tesi sul diritto del lavoro. Invece di iniziare la carriera di avvocato, Hurtado entr\u00f2 nel noviziato della Compagnia di Ges\u00f9 nel 1923, studi\u00f2 filosofia e teologia a Barcellona, in Spagna (da dove fu espulso con i compagni spagnoli nel 1932) e complet\u00f2 gli studi teologici a Lovanio, in Belgio (1932-34) dove fu ordinato sacerdote il 24 agosto 1933. Oltre agli studi teologici egli consegu\u00ec il dottorato in psicologia e pedagogia all'Universit\u00e0 Cattolica di Lovanio.\nVita e lavoro.\nFin dall'inizio dei suoi studi sul diritto del lavoro, prima di diventare gesuita, Hurtado ebbe nella sua testa e nel suo cuore la predisposizione ad affrontare i problemi e le questioni sociali. Prima di rientrare in Cile nel 1936, visit\u00f2 scuole e centri sociali in Germania, Francia, Belgio e Paesi Bassi. Il ministero di Hurtado incluse la pastorale ai cileni poveri, specialmente giovani. Fu professore di religione e, pi\u00f9 tardi, istru\u00ec i futuri insegnanti della Pontificia Universit\u00e0 Cattolica del Cile. Anche la formazione spirituale era importante: era sua abitudine dare regolarmente dei ritiri in accordo con gli \"Esercizi spirituali\" (di Ignazio di Loyola) ed aiut\u00f2 molte persone a scoprire la loro vocazione al servizio di Cristo.\nApostolato Sociale.\nNel 1940 fu nominato direttore diocesano del movimento giovanile dell'Azione Cattolica e l'anno seguente ne divenne il Direttore Nazionale (1941-44). Quello stesso anno, nel 1941, il pensiero di Hurtado, orientato verso la sociologia, lo port\u00f2 a scrivere il libro \"\u00bfEs Chile un pais cat\u00f3lico?\". Il libro, nel rivelare alcune scioccanti realt\u00e0, suscit\u00f2 una tempesta tra i cattolici conservatori cileni. Fu un intellettuale ma non un accademico. Tenendo presenti le proprie origini, e sempre grato per l'aiuto che lui e la sua famiglia avevano ricevuto quando erano in grandi difficolt\u00e0, Hurtado fu condotto a partecipare attivamente alla vita sociale. La sua forte fede fu trasformata in azione. Fond\u00f2 un'organizzazione simile all'attuale \"Girls and Boys Town\" negli Stati Uniti. I suoi ostelli, chiamati \"hogares de Cristo\" accolsero bambini affamati e senza casa, sia abbandonati che no; egli compr\u00f2 un vecchio furgone e di notte andava per le strade a soccorrere quanti si trovavano in difficolt\u00e0. Il suo carisma gli port\u00f2 collaboratori e benefattori: il movimento raggiunse un grande successo. Gli ostelli si moltiplicarono in tutto il paese; \u00e8 stato stimato che tra il 1945 ed il 1951 il suo movimento abbia aiutato pi\u00f9 di 850.000 bambini.\nMovimento operaio e dottrina sociale della Chiesa.\nNel 1947 Hurtado entr\u00f2 nel movimento operaio come guida spirituale dei lavoratori cileni. Ispirato dalla dottrina sociale della Chiesa fond\u00f2 l'Associazione Sindacale cilena, intenzionato ad istruire i capi ed infondere i valori nell'unione operaia del suo paese. Scrisse per loro, i tre libri \"Umanismo social\" (1947) \"L'ordine social cristiano\" (1947) e \"Trade Unions\" (1950). Per diffondere l'insegnamento sociale della Chiesa ed aiutare i cristiani a riflettere ed interagire sui seri problemi sociali presenti nel Paese, fond\u00f2 nel 1951 il periodico chiamato \"Mensaje\". Lui stesso pubblic\u00f2 numerosi articoli e libri sul lavoro in relazione alla fede cattolica.\nMorte prematura.\nHurtado, profondamente spirituale, si impegn\u00f2 nel suo lavoro con gli operai ed i giovani, unendo riflessioni intellettuali ed azioni pratiche. Ottimista e socievole, aveva una personalit\u00e0 che sapeva portare molte persone a Cristo e alla Chiesa.\nUn giorno, nel 1952, padre Hurtado fu colpito da forti dolori e corse in ospedale. Gli fu diagnosticato un cancro al pancreas. Giorno per giorno i mezzi d'informazione tennero informato il Paese, sullo stato di salute di padre Hurtado: prima di morire era gi\u00e0 un eroe nazionale. Dopo una breve battaglia con la malattia, mor\u00ec in Santiago.\nBeatificazione e canonizzazione.\nPadre Hurtado fu beatificato il 16 ottobre 1994, da papa Giovanni Paolo II e canonizzato da papa Benedetto XVI il 23 ottobre 2005. Sant'Alberto fu uno dei primi ad essere elevato alla santit\u00e0 durante il pontificato di Benedetto XVI; era anche il secondo santo cileno dopo santa Teresa di Los Andes.\nLa sua memoria liturgica ricorre il 18 agosto."}
{"id": "1200942", "revid": "729019", "url": "https://it.wikipedia.org/wiki?curid=1200942", "title": "Castello di Scarceta", "text": "Il castello di Scarceta, noto anche come castello del Pelagone, si trova nella parte meridionale del territorio comunale di Manciano, lungo la strada che conduce a Farnese, non lontano dal confine con la provincia di Viterbo. Rimangono alcuni ruderi di notevoli dimensioni, parzialmente nascosti dalla fitta vegetazione. Le strutture murarie presentano alcuni tratti in laterizio ed altri in pietra.\nStoria.\nIl complesso sorse agli inizi del Duecento come possedimento della famiglia Aldobrandeschi; alla fine del medesimo secolo la fortificazione fu ereditata dagli Orsini di Pitigliano.\nPer cause sconosciute, il luogo venne abbandonato gi\u00e0 nella prima met\u00e0 del Quattrocento e, cos\u00ec, l'antico castello medievale \u00e8 andato incontro ad un irreversibile periodo di degrado e abbandono."}
{"id": "1200944", "revid": "56818", "url": "https://it.wikipedia.org/wiki?curid=1200944", "title": "Trib\u00f9 di Efraim", "text": ""}
{"id": "1200945", "revid": "775372", "url": "https://it.wikipedia.org/wiki?curid=1200945", "title": "Politica delle Bahamas", "text": "Le Bahamas sono divenute indipendenti dal Regno Unito nel 1973. Lo stato \u00e8 una monarchia parlamentare democratica, in cui il capo dello stato \u00e8 il sovrano del Regno Unito ed \u00e8 rappresentato dal Governatore Generale che attualmente \u00e8 Marguerite Pindling \nLa divisione amministrativa consiste in 21 distretti.\nIl Parliament (Parlamento) ha due camere. La House of Assembly (Camera dell'Assemblea) ha 40 membri, eletti per cinque anni in seggi uninominali. Il Senate (Senato) ha 16 membri nominati.\nIl sistema politico delle Bahamas \u00e8 essenzialmente bipartitico, come in quasi tutti i paesi in cui si vota con il sistema uninominale. Al governo del paese si sono alternati il Partito Liberale Progressista (\"Progressive Liberal Party\", liberale), dal 1973 al 1992 e dal 2002 al 2007, e il Movimento Nazionale Libero (\"Free National Movement\", conservatore), dal 1992 al 2002. Altri partiti trovano difficolt\u00e0 ad affermarsi."}
{"id": "1200946", "revid": "287204", "url": "https://it.wikipedia.org/wiki?curid=1200946", "title": "Simca 5", "text": "La 5 \u00e8 un'autovettura di fascia bassa prodotta dal 1936 al 1948 dalla casa automobilistica francese SIMCA.\nProfilo e storia.\nPresentata il 10 marzo 1936, la Simca 5 altro non era che una replica della \"500 Topolino\", prodotta su licenza FIAT dalla stessa Simca. In particolare, la Simca 5 era la prima autovettura a fregiarsi unicamente del marchio Simca, mentre le precedenti 6CV e 11CV avevano ufficialmente anche il marchio Fiat.\nPraticamente, la Simca 5 era identica in tutto e per tutto all'utilitaria italiana, tranne il logo anteriore.\nLa campagna pubblicitaria era pi\u00f9 che graffiante a quei tempi, dal momento che la stessa Casa dichiar\u00f2: \"Siamo in anticipo rispetto ai progetti in corso sull'altra sponda del Reno\", intendendo cos\u00ec dire di essere arrivati prima dei concorrenti tedeschi della neonata Volkswagen, che aveva gi\u00e0 avviato il progetto poi culminante con il Maggiolino. Una provocazione che a quei tempi e con il regime vigente in Germania avrebbe potuto procurare dei seri rischi ai vertici Simca.\nLa Simca 5 era identica alla Topolino anche nella meccanica, il che significa che montava un motore a 4 cilindri da 569 cm\u00b3 in grado di erogare una potenza massima di 13 CV e di spingere la vettura ad una velocit\u00e0 massima di 85\u00a0km/h.\nLa produzione della Simca 5 fu avviata poco dopo la presentazione, ma i grandi scioperi che agitarono l'industria francese di l\u00ec ad un mese ne interruppero temporaneamente la produzione. Durante l'estate, a linee di montaggio ancora ferme, la \"Cinq\" fu utilizzata in un raid di durata di 50.000 km lungo le strade di Parigi, dimostrando la sua affidabilit\u00e0 e soprattutto la sua parsimonia (furono registrate punte di 3.1 litri ogni 100\u00a0km). A settembre la produzione riprese regolarmente: la vettura era disponibile anche nelle versioni berlina, trasformabile, cio\u00e8 con tetto in tela arrotolabile all'indietro, e fourgonnette.\nLa vettura ottenne immediatamente un gran successo, proprio come in Italia per la \"sorella\" Fiat. L'unico ostacolo che ne blocc\u00f2 la produzione fu lo scoppio della Seconda guerra mondiale, ma nel 1946 la produzione riprese a pieno ritmo, sebbene fosse unicamente prevista la versione trasformabile.\nFu tolta di produzione nel 1948, dopo essere stata prodotta in 66487 esemplari."}
{"id": "1200949", "revid": "1005847", "url": "https://it.wikipedia.org/wiki?curid=1200949", "title": "Elezioni parlamentari nelle Bahamas del 2007", "text": "Le elezioni parlamentari nelle Bahamas del 2007 si tennero il 2 maggio per il rinnovo della Camera dell'assemblea, la camera bassa del Parlamento delle Bahamas. Le consultazioni videro la vittoria del Movimento Nazionale Libero (conservatore) guidato da Hubert Ingraham, che divenne capo del governo; fu cos\u00ec sconfitto il Partito Liberale Progressista del primo ministro uscente Perry Christie, mentre Ingraham ha giurato come primo ministro il 4 maggio."}
{"id": "1200953", "revid": "125719507", "url": "https://it.wikipedia.org/wiki?curid=1200953", "title": "Giorgio Roselli", "text": "Carriera.\nGiocatore.\nLa sua carriera inizi\u00f2 nel 1973 con la maglia del Fortis Spoleto, che vest\u00ec due stagioni prima di passare all': non riuscendo a soddisfare le aspettative della squadra milanese (vinse la Coppa Italia 1977-1978), fu ceduto nel 1978 alla Sampdoria. Pass\u00f2 a Genova quattro stagioni, dopo l'iniziale parentesi al Lanerossi Vicenza e coronate dalla promozione in Serie A nel 1981-1982.\nA fine stagione lasci\u00f2 la Sampdoria per il , retrocesso in Serie B; l'anno successivo pass\u00f2 al , tre stagioni fino al 1986. Chiuse la carriera nel 1992, dopo aver vestito le maglie di , , Alessandria, in Serie C.\nAllenatore.\nSuccessivamente divent\u00f2 allenatore, iniziando da Alessandria. Alla Cremonese, raggiunse in due stagioni la Serie B, dove fu esonerato, partendo dalla Serie C2. Scelto dal , neopromosso in Serie B, come allenatore per la stagione 2007-08, viene esonerato dopo solo 3 giornate.\nDal 20 gennaio al 5 ottobre 2009 ha allenato il Bassano Virtus.\nIl 6 luglio 2010 \u00e8 preso per guidare il Lecco, dal quale si separa consensualmente il 19 maggio 2011 per non essere riuscito a portare la squadra ai playoff. Il 24 gennaio 2012 \u00e8 assunto a guida del dove riesce a conquistare la salvezza vincendo i playout sulla Spal. L'anno seguente ottiene la salvezza con 40 punti. La sua avventura col club lombardo si interrompe a fine stagione.\nIl 15 gennaio 2014 \u00e8 ingaggiato dal Gubbio sostituendo l'esonerato Cristian Bucchi. Il 28 ottobre dello stesso anno viene scelto dal presidente Eugenio Guarascio per guidare il Cosenza, succedendo all'esonerato Roberto Cappellacci. Il 22 aprile 2015 vince con il Cosenza la Coppa Italia Lega Pro. Il 23 dicembre 2016, viene esonerato dalla societ\u00e0 calabrese. A ottobre 2018 diventa allenatore della Sambenedettese.\nRoselli inizia la stagione 2019-2020 alla guida della compagine pugliese del , dalla quale viene per\u00f2 esonerato il 3 settembre dopo solo due partite di campionato. Decide quindi di ripartire da Malta, accettando nel gennaio 2020 la proposta del , squadra di Premier League per la sua prima esperienza come allenatore all'estero. Fa il suo esordio nel nuovo campionato l'11 gennaio, con un pareggio contro il . La sua prima esperienza in terra maltese dura per\u00f2 poco: alla fine di febbraio si accorda infatti con il club per rescindere consensualmente il suo contratto.\nIl 17 febbraio 2021, viene chiamato sulla panchina della al posto del dimissionario Angelo Galfano fino alla fine della stagione..\nIl 18 dicembre 2021 subentra sulla panchina del club genovese del Ligorna, miliatnte in Serie D.\nStatistiche da allenatore.\n\"Statistiche aggiornate al 14 febbraio 2022.\""}
{"id": "1200954", "revid": "1543377", "url": "https://it.wikipedia.org/wiki?curid=1200954", "title": "Gongliquan", "text": "Il Gongliquan \u00e8 uno stile di arti marziali cinesi.\nIl nome pu\u00f2 essere reso con diversi ideogrammi con significati differenti:\nStoria.\nLo stile rif\u00e0 le sue origini a Zhao Lian \u8d75\u83b2 (1657-1748), un pugile dello Shanxi. \nSiccome \u00e8 incentrato sul lavoro interno, presenta delle similitudini con il Taijiquan, il Baguazhang e lo Xingyiquan.\nEsso si compone di tre forme: shang Jiazi \u4e0a\u67b6\u5b50, zhong Jiazi \u4e2d\u67b6\u5b50, xia Jiazi \u4e0b\u67b6\u5b50; queste forme sono coadiuvate e completate da esercizi di rafforzamento delle gambe, del busto e delle dita, l'allenamento con il sacco di sabbia ed il maneggio dell'asta.\nAttualmente questo stile \u00e8 diffuso in Shanxi ed in Hebei.\nIl Gongliquan della Jingwu Tiyu Hui.\nCon questo nome (\u529f\u529b\u62f3 Pugilato del compimento della forza o dell'efficacia) esiste poi un esercizio utilizzato dalla Jingwu Tiyu Hui prima, e dalla Zhongyang guoshu guan poi. Probabilmente questa forma, oggi utilizzata nella maggior parte delle scuole di arti marziali cinesi di Taiwan, proviene dallo stile omonimo. In un elenco dei 10 Taolu di base della Jingwu Tiyu Hui possiamo leggere: \"(Il Gongliquan) possiede movimenti semplici e disadorni, potenti e vigorosi, le figure sono chiare con caratteristiche uguali, il momento di pratica presta attenzione ad attenersi alle norme dei movimenti, che devono essere pieni di energia, completamente sciolti, con un metodo di passi stabile. \"(\u5177\u6709\u52d5\u4f5c\u7c21\u6a38\uff0c\u525b\u52c1\u6709\u529b\uff0c\u62db\u5f0f\u6e05\u6670\u7b49\u7279\u9ede\uff0c\u7df4\u7fd2\u6642\u8b1b\u7a76\u52d5\u4f5c\u898f\u7bc4\uff0c\u52c1\u529b\u5145\u6c9b\uff0c\u4e7e\u6de8\u4fd0\u843d\uff0c\u6b65\u6cd5\u7a69\u56fa; juyou dongzuo jianpu, gangjingyouli, zhaoshi qingxi deng tedian, lianxi shi jiangjiu dongzuo guifan, jinli chongpei, qian jing liluo, bufa wengu)\nUn Pugilato del Compimento della Forza.\nIn Cina \u00e8 stata prodotta una collana di VCD (Video CD) che mostrano diversi Taolu di uno stile che si chiama Gongliquan \u529f\u529b\u62f3, dimostrati da Lu Zhenzhong \u5415\u632f\u5fe0, dal titolo \"Gongliquan xilie \u529f\u529b\u62f3\u7cfb\u5217\" (Serie del Pugilato del compimento della forza). Questi i titoli dei singoli VCD:\nLu Zhenzhong (\u5415\u632f\u5fe0) \u00e8 il vice presidente dell'Associazione di Ricerca sul Gongliquan (\"Zhongguo Kaimen Gongli Quanfa yanjiuhui \u4e2d\u56fd\u5f00\u95e8\u529f\u529b\u62f3\u6cd5\u7814\u7a76\u4f1a\")."}
{"id": "1200956", "revid": "76963", "url": "https://it.wikipedia.org/wiki?curid=1200956", "title": "Gemelli Brino", "text": "Lorenzo, Nikolas, Myrinda e Zachary Brino sono quattro gemelli nati il 21 settembre 1998 a Woodland Hills (Los Angeles) da Tony e Shawna Brino.\nA soli 5 mesi di vita, interpretarono i gemelli Sam e David Camden nella serie televisiva \"Settimo cielo\". I quattro fratelli condivisero il ruolo fino al 2001. Da allora solo Lorenzo e Nikolas hanno continuato a interpretare quei ruoli.\nLorenzo e Nikolas interpretano il ruolo di Sam e David Camden da quando avevano cinque mesi e i loro genitori, cercando di dare loro una normale educazione, hanno deciso di non far partecipare i figli ad altri programmi. Nonostante tutto loro madre ha dichiarato che i figli si sono divertiti moltissimo a recitare e lei potrebbe lasciarli continuare nella loro carriera.\nI quattro gemelli hanno un fratellastro maggiore: Antonio, che loro padre ha avuto da un altro matrimonio, che frequenta l'Accademia di Guardia Costiera.\nZachary Brino, l'unico dei gemelli ad avere gli occhi color nocciola e ad indossare gli occhiali, \u00e8 apparso nella serie televisiva della ABC \"A proposito di Brian\" nel ruolo di Bobby negli ultimi due episodi della seconda stagione. Barry Watson, che interpreta Matt Camden in \"Settimo cielo\" \u00e8 il protagonista dello show.\nLorenzo Brino \u00e8 morto il 9 marzo 2020 alle 3 del mattino a soli 21 anni, a causa di un incidente stradale."}
{"id": "1200958", "revid": "1714743", "url": "https://it.wikipedia.org/wiki?curid=1200958", "title": "Ernesto di Baviera-Monaco", "text": "Biografia.\nErnesto era figlio di Giovanni II e govern\u00f2 il Ducato di Baviera-Monaco con il fratello Guglielmo III. Forz\u00f2 il proprio zio Stefano III a confinare i propri domini entro il Ducato di Baviera-Ingolstadt nel 1402. \nErnesto, del resto, ebbe modo di colpire molte volte i membri della casata di Baviera-Ingolstadt, Stefano III e suo figlio Ludovico VII come alleato di Enrico XVI di Baviera-Landshut. Fu uno dei membri della Lega di Costanza.\nAll'estinzione dei duchi di Baviera-Straubing, conti d'Olanda e Hainaut, Ernesto acquis\u00ec i beni lottando contro Enrico e Ludovico ma, alla fine, riusc\u00ec ad annettersi solo met\u00e0 del Ducato di Baviera-Straubing nel 1429.\nEgli support\u00f2 il cognato Venceslao contro il re Rupert di Germania della linea principale dei Wittelsbach dal momento che il fratello di Venceslao, Sigismondo era in guerra con Jan Hus. Questa politica port\u00f2 a notevoli devastazioni nel nord della Baviera nel 1434.\nQuando suo figlio Alberto III spos\u00f2 segretamente Agnes Bernauer nel 1432 Ernesto ordin\u00f2 di ucciderla. Ella venne accusata di stregoneria e gettata nelle acque del Danubio. La guerra civile con il figlio termin\u00f2 con una riappacificazione.\nErnesto \u00e8 sepolto nella Chiesa di Nostra Signora di Monaco.\nMatrimonio ed eredi.\nErnesto spos\u00f2 Elisabetta Visconti, figlia di Bernab\u00f2 Visconti, dalla quale ebbe quattro figli:"}
{"id": "1200965", "revid": "88740", "url": "https://it.wikipedia.org/wiki?curid=1200965", "title": "Honeywell", "text": "Honeywell \u00e8 una delle pi\u00f9 importanti aziende multinazionali statunitensi, che opera in diversi settori, fra cui controllo e automazione nel settore industriale o domestico, componenti per il settore aeronautico e automobilistico, materiali speciali ad elevate prestazioni (fluorocarburi, pellicole speciali, fibre ad elevate prestazioni, reagenti e sostanze chimiche di laboratorio, materiali elettronici ad elevata purezza). Fra i suoi prodotti pi\u00f9 conosciuti al grande pubblico, la linea di termostati per la casa e i prodotti per automobili fra i quali l'antigelo \"Prestone\", i filtri \"Fram\", e le candele \"Autolite\". Alla Honeywell \u00e8 inoltre attribuita l'ideazione del primo sistema di controllo distribuito (DCS).\nHoneywell \u00e8 stata inserita dalla rivista \"Fortune\" nella lista delle prime 500 aziende industriali che si sono distinte in termini di volume di fatturato. Ha una forza lavoro di oltre 100.000 dipendenti e fa parte dell'indice Dow Jones. La sua sede centrale \u00e8 situata a Morristown (New Jersey) e attualmente il suo direttore esecutivo \u00e8 Darius Adamczyk.\nIn Italia \u00e8 presente dal 1964 e la sua sede centrale \u00e8 a Monza.\nStoria.\nLa \"Butz Thermo-Electric Regulator Company\" venne fondata nel 1885 dallo svizzero Albert Butz inventore del \"damper-flapper\", termostato usato per il controllo di forni industriali, portandolo nell'uso domestico. Qualche anno dopo fond\u00f2 la \"Butz Thermo-Electric Regulator Company\". Nel 1888, Butz lasci\u00f2 la societ\u00e0 e con i brevetti fond\u00f2 con Paul, Sanford, e Merwin, una societ\u00e0 rinominata in Consolidated Temperature Controlling Company. Col passare degli anni CTCC si indebit\u00f2 e cambi\u00f2 nome diverse volte per riuscire a non entrare in insolvenza. Dopo essere stata rinominata Electric Heat Regulator Company nel 1893, W.R. Sweatt, un azionista, vendette diversi brevetti e il 23 febbraio 1898 compr\u00f2 le quote rimanenti dagli altri soci.\nHoneywell Heating Specialty Company.\nNel 1906, Mark Honeywell fond\u00f2 la Honeywell Heating Specialty Company a Wabash (Indiana), per la produzione della sua invenzione, un generatore di calore noto come \"mercury seal generator\".\n1922\u20131934.\nLa Honeywell crebbe, acquisendo anche la Jewell Manufacturing Company nel 1922, iniziando a scontrarsi con la Heat Regulator Company. Le due societ\u00e0 si fusero e crearono nel 1927 la Minneapolis-Honeywell Regulator Company. Honeywell divenne presidente e W.R. Sweatt divenne chairman.\nNel 1931, Minneapolis-Honeywell inizi\u00f2 una fase di espansione e comprarono la Time-O-Stat Controls Company, proprietaria di diversi brevetti.\nW.R. Sweatt e il figlio Harold rimasero in azienda per 75 anni ininterrottamente.\n1934-1941.\nHarold, entr\u00f2 in azienda nel 1934, portando la Honeywell a livelli sempre pi\u00f9 elevati. Lo stesso anno la Minneapolis-Honeywell entr\u00f2 nel mercato internazionale con l'acquisizione della Brown Instrument Company, relazionata alla giapponese Yamatake Company di Tokyo. Poi cominci\u00f2 la commercializzazione in Canada, Olanda. Nel 1936 apr\u00ec l'ufficio a Londra. Nel 1937, la Minneapolis-Honeywell occup\u00f2 3.000 persone.\nSeconda guerra mondiale.\nCon lo scoppio del secondo conflitto mondiale, l'azienda entr\u00f2 nel settore militare. Nel 1941, Minneapolis-Honeywell svilupp\u00f2 un periscopio per carro armato e una fotocamera stabilizzata, produsse anche l'autopilota C-1.\nIl C-1 venne usato con successo sul Boeing B-29 Superfortress che sganci\u00f2 le due bombe atomiche sul Giappone nel 1945. Venne cos\u00ec aperta la divisione di Minneapolis-Honeywell Aero division a Chicago il 5 ottobre 1942. Nel 1950, Minneapolis-Honeywell Aero division venne coinvolta nella costruzione del USS Nautilus (SSN-571), primo sottomarino atomico. Venne acquisita la Intervox Company per i sonar.\nHoneywell Information Systems.\nIl 12 aprile 1955, Minneapolis-Honeywell inizi\u00f2 una joint venture con Raytheon chiamata Datamatic per entrare nel settore dei computer e competere con IBM. Due anni dopo il primo computer fu venduto e installato, lo DATAmatic 1000. Nel 1960, Minneapolis-Honeywell compr\u00f2 le quote di Raytheon in Datamatic e fond\u00f2 Electronic Data Processing division, poi divenuta Honeywell Information Systems (HIS) di Minneapolis-Honeywell. Honeywell compr\u00f2 anche la Computer Control Corporation (3C's) nel 1966, rinominandola Honeywell's Computer Control Division. Negli anni '60 Honeywell fu uno dei \"Snow White and the Seven Dwarfs\" dei calcolatori. IBM era \"Snow White\", mentre i sette nani erano le pi\u00f9 piccole Burroughs Corporation, Control Data Corporation, General Electric, Honeywell, NCR Corporation, RCA, e UNIVAC. Pi\u00f9 tardi nacque l'appellativo di \"The BUNCH\", Burroughs, UNIVAC, NCR, Control Data Corporation, e Honeywell.\nNel 1970 Honeywell acquis\u00ec la divisione computer della GE formando Honeywell Information Systems. Nel 1975 compr\u00f2 Xerox Data Systems, con la serie SDS Sigma series. Nel 1986 HIS si fuse con la francese Groupe Bull, joint venture tra Compagnie des Machines Bull e la giapponese NEC Corporation, divenendo Honeywell Bull. Dal 1991 Honeywell non si occup\u00f2 pi\u00f9 di computer.\n1985\u20131999.\nAerospazio e difesa.\nNel 1986 viene acquisita la Sperry Corporation. Nel 1990, Honeywell cede la divisione Defense and Marine Systems alla Alliant Techsystems. Honeywell continua nella produzione di componenti aerospace con motori, sistemi di guida, luci. Nel 1996, Honeywell acquista Duracraft e inizia a la commercializzazione di prodotti per home comfort.\nHoneywell \u00e8 nel consorzio Pantex Plant che assembla bombe nucleari per l'arsenale USA. Honeywell Federal Manufacturing &amp; Technologies, opera al Kansas City Plant che produce l'85% dei componenti non nucleari per bombe.\n1999\u20132002.\nAlliedSignal e Pittway.\nIl 7 giugno 1999, Honeywell venne acquisita dalla AlliedSignal, tenendo il nome per tutto il gruppo. La sede Honeywell venne posta dopo 114 anni in quella di AlliedSignal a Morristown (New Jersey) da Minneapolis, Minnesota. Alla chiusura della sede storica, segu\u00ec la perdita di lavoro per oltre mille persone. Solo pochi si trasferirono.\nNel 2000, Honeywell acquis\u00ec Pittway per 2,2 miliardi di US$, e inserita nella divisione Home and Building Control.\nGeneral Electric Company.\nA fine 2000, Honeywell accett\u00f2 il takeover bid dal CEO Jack Welch di General Electric. Ma il 3 luglio 2001 la Commissione europea con Mario Monti blocc\u00f2 l'operazione. La posizione dominante di GE era nei motori aeronautici. Le autorit\u00e0 americane non furono d'accordo, bollando la decisione come in antitesi con lo scopo prefisso.\"\n2002\u20132014.\nNel 2002, la tedesca Knorr-Bremse assume il controllo delle operazioni in Europa, Brasile, e USA della Bendix Commercial Vehicle Systems; diventa cos\u00ec una sussidiaria della Knorr-Bremse AG.\nNel 2010, Honeywell acquisice la societ\u00e0 francese Sperian Protection per 1,4 miliardi di US$.\nBusiness Unit.\nHoneywell International \u00e8 divisa in tre grandi \"Strategic Business Groups\" (SBG): \"Honeywell Aerospace\", \"Honeywell Automation and Control Solutions\", e \"Honeywell Performance Materials and Technologies\". All'interno di queste vi sono le \"Strategic Business Units\" (SBU).\nAerospazio.\nHoneywell Aerospace fornisce avionica, motori, sistemi e servizi per aviazione commerciale e militare. \"Commercial Aviation, Defense &amp; Space\" e \"Business &amp; General Aviation\" servono a questo scopo.\nNel gennaio 2014, Honeywell Aerospace lancia lo \"SmartPath Precision Landing System\" presso l'aeroporto di Malaga-Costa del Sol in Spagna. Nel luglio 2014, Honeywell\u2019s Transportation Systems si fonde con Aerospace division.\nAutomazione e Controllo.\nHoneywell ACS con prodotti per controllo riscaldamento domestico e industriale; sensoristica per sicurezza, scanning and mobility, building automation. Honeywell ACS produce sistemi di controllo per temperatura e umidit\u00e0, antifurti e sicurezza, illuminazione. Attuatori, controlli, e software. Termostati e filtri acqua aria (ADEMCO), scanner, indumenti protettivi antinfortunistici.\nControllo ambientale e combustione.\nHoneywell Environmental and Combustion Controls serve clienti industriali e domestici. Prodotti per il controllo della qualit\u00e0 dell'aria, combustione, componenti, industriali e domestici, termostati (valvole termostatiche), riscaldamento domestico, trattamento aria e acqua, HVAC, hydronic heating.\nAcquisizioni.\nLe acquisizioni sono divise per business groups (Aerospace, Home and Building Technologies (HBT), Safety and Productivity Solutions (SPS), or Performance Materials and Technologies (PMT))."}
{"id": "1200968", "revid": "1921140", "url": "https://it.wikipedia.org/wiki?curid=1200968", "title": "Chinatown", "text": "Una Chinatown (inglese per \"cittadina cinese\") in molte grandi citt\u00e0 del mondo al di fuori della Cina, \u00e8 un quartiere particolare dove \u00e8 insediata una comunit\u00e0 cinese. Le \"Chinatown\" sono molto comuni in Canada, Stati Uniti, Australia, America latina, Asia orientale e Sud-Est asiatico; in misura minore anche in Europa, ma anche in Nord Africa e in Sud Africa\nAl giorno d'oggi molte \"Chinatown\", con le insegne in lingua cinese, i ristoranti cinesi e i costumi tipicamente cinesi, e che quindi differiscono dal resto della citt\u00e0, sono considerate poli di attrazione commerciale e turistica dei centri in cui sono situate. \nAlcune \"Chinatown\" sono molto antiche, come quella di Yaowarat Road a Bangkok e quella di Nagasaki in Giappone, fondate all'inizio dell'Ottocento da mercanti cinesi. La \"Chinatown\" di Melbourne \u00e8 la pi\u00f9 ininterrotta al di fuori dell'Asia, fondata nel 1854; la \"Chinatown\" di San Francisco \u00e8 pi\u00f9 antica, fondata per la prima volta ai tempi della Corsa all'oro, ma fu distrutta poi da un terremoto e ricostruita. \nAltre \"Chinatown\" sono molto recenti, come quella di Las Vegas fondata solo negli anni novanta.\nIn Europa.\nIn Europa esistono \"Chinatown\" molto sviluppate a Londra, Milano, Prato, Parigi, Bucarest e Manchester; esistono quartieri cinesi anche in altre citt\u00e0 di Germania, Paesi Bassi e Italia."}
{"id": "1200971", "revid": "339392", "url": "https://it.wikipedia.org/wiki?curid=1200971", "title": "Topolino giornale", "text": ""}
{"id": "1200972", "revid": "599013", "url": "https://it.wikipedia.org/wiki?curid=1200972", "title": "Ralph De Palma", "text": "Fa parte della Automotive Hall of Fame dal 1973, del NIASHF National Italian American Sports Hall of Fame dal 1981 e della \"International Motorsports Hall of Fame\" dal 1991.\nBiografia.\nNato a Biccari (FG) in Italia, emigr\u00f2 all'et\u00e0 di circa 10 anni negli Stati Uniti dove ottenne la cittadinanza americana il 20 agosto 1920 e mor\u00ec in California a South Pasadena il 31 marzo 1956.\nDopo aver praticato, con successo, ciclismo e motociclismo, esordisce nell'automobilismo il 9 aprile 1908. Tra le case automobilistiche con le quali gareggi\u00f2 nelle pi\u00f9 importanti gare organizzate negli USA e in Europa, si annoverano FIAT, Mercedes-Benz, Miller, Ballot e Packard.\nDetiene il record di 2557 vittorie su 2889 gare cui partecip\u00f2, come il record mondiale di velocit\u00e0 (241\u00a0km/h nel 1919) e la vittoria alla 500 Miglia di Indianapolis nel 1915 (considerata negli annali come unica vittoria di un italiano, pur emigrato) e l'epica partecipazione a quella del 1912, come i grandi duelli con Barney Oldfield. Ralph De Palma \u00e8 ad oggi l'unico pilota italiano ad aver battuto anche il record del mondo di velocit\u00e0, stabilito a Daytona Beach, il 12 febbraio 1919: con la sua bianca Packard 905 (motore V12) raggiunse la velocit\u00e0 di 149,87 miglia orarie, pari ad oltre 241\u00a0km/h, una velocit\u00e0 mai raggiunta a quel tempo nemmeno dal pi\u00f9 veloce degli aerei. Fu due volte Campione Nazionale degli USA e una volta campione del Canada.\nSoltanto da pochi anni dopo ricerche negli archivi americani si \u00e8 venuti a conoscenza che quando De Palma vinse i titoli USA dell'American Automobile Association del 1912 e del 1914 non era ancora cittadino americano potendo cos\u00ec regalare ad un secolo di distanza, le uniche due titolazioni italiane a tutt'oggi vinte nel Campionato Americano AAA/USAC/IRL.\nDe Palma fu per milioni di emigrati italiani il primo \"eroe dello sport\". L'episodio a cui comunque si ritorna alla memoria quando si pensa a questo pilota \u00e8 quello relativo alla 500 Miglia di Indianapolis del 1912 quando, dopo aver guidato la corsa per 196 giri, a due giri dal termine incorse in un'avaria meccanica alla sua vettura; a questo punto, con l'aiuto del suo meccanico, De Palma spinse a mano l'auto fino alla linea del traguardo nel tentativo di potere in ogni caso essere classificato.\nRalph De Palma ha fatto sognare generazioni di appassionati ed ha il merito di aver rappresentato un mito anche per un altro straordinario personaggio dell'automobilismo mondiale, Enzo Ferrari. Il patron della grande scuderia modenese racconta, nella biografia curata dal giornalista Leo Turrini, che il pilota pugliese fu quello che, in giovent\u00f9, gli impresse quella voglia di sognare in grande che lo avrebbe fatto diventare, molti anni dopo, un bravo pilota e, soprattutto, un grande imprenditore.\nPer iniziativa del giornalista Maurizio De Tullio, autore della prima monografia italiana dedicata a De Palma, \u00e8 stato attivato con il Comune di Biccari e presso la sede della Provincia di Foggia, in data 2 luglio 2013, un \"Comitato Promotore per le celebrazioni di Ralph De Palma\" che ha gi\u00e0 realizzato alcune iniziative per ricordare il pilota pugliese, come la Mostra Documentaria Permanente, la realizzazione di un busto ad opera dell'artista e docente Fabio Casiero, l'attivazione del sito internet, l'intestazione del locale campo sportivo e della Sala Conferenze mentre altre, pi\u00f9 consistenti, culmineranno nella primavera del 2015 in occasione del centenario della sua storica vittoria nella \"500 Miglia\" di Indianapolis.\nDe Palma muore nel 1956 e viene sepolto nel Cimitero della Santa Croce a Culver City, California.\nParentela.\nRalph De Palma era il fratello maggiore di John De Palma, anch'egli pilota automobilistico. Era inoltre lo zio di Pete De Paolo, vincitore della 500 Miglia di Indianapolis del 1925.\nIniziative per ricordarlo.\nIl Moto Club che gestisce le attivit\u00e0 sportive motociclistiche ed automobilistiche dell'Autodromo del Levante di Binetto (BA), di propriet\u00e0 di una Societ\u00e0 controllata dall'Automobile Club d'Italia, si chiama \"R. DE PALMA\" .\nNell'Autodromo del Levante, la Sala Stampa-Meeting \u00e8 dedicata al Pilota di Biccari.\nFilmografia.\nNel 2020 viene realizzato il docufilm \"Ralph De Palma. L'uomo pi\u00f9 veloce del mondo\", scritto e diretto da Antonio Silvestre, liberamente tratto dal libro del giornalista Maurizio De Tullio."}
{"id": "1200974", "revid": "729019", "url": "https://it.wikipedia.org/wiki?curid=1200974", "title": "Rocca di Montauto", "text": "La Rocca di Montauto si trova nella parte meridionale del territorio comunale di Manciano su una collina dell'omonima riserva naturale.\nStoria.\nLa presenza antropica a Montauto ha origini remote; un corredo di settecentonovantanove manufatti \u2013 schegge, ciottoli e altri reperti paleolitici ora custoditi nel Museo di preistoria e protostoria della Valle del Fiora ne sono testimonianza.\nTra il IX e il I sec. a.C., la zona \u00e8 popolata dagli Etruschi, abitanti del conglomerato urbano nella prospiciente vallata. Il progresso da loro raggiunto ci ha tramandato un'immensa produzione artistica e culturale, il vasellame, i bronzi e i gioielli che ci hanno lasciato rendono l'area nota in tutto il mondo con ricchissime collezioni di reperti archeologici presenti nei musei pi\u00f9 prestigiosi. Nel 280 a.C. l\u2019area passa ai Romani, rinomati costruttori, sono loro a creare la Via Aurelia e numerosi insediamenti ancora oggi abitati. Nella zona sono particolarmente apprezzate sia le acque termali che la fertilit\u00e0 delle terre; queste ultime hanno prodotto nei secoli una realt\u00e0 rurale unica, con la selezione di specie domestiche autoctone proprie della Maremma (cani pastore ed animali da soma e da allevamento).\nDurante l\u2019Alto Medioevo, \u00e8 un territorio conteso da Saraceni, Papi e Re Franchi. Gli stessi feudatari sempre presi a scontrarsi tra loro ne ridisegnano i confini e le propriet\u00e0 fino allo stabilirsi di un\u2019egemonia carolingia. Sar\u00e0 Carlomagno nell\u2019805 a donarlo all'Abbazia dei Santi Anastasio e Vincenzo alle Tre Fontane, monastero Cistercense che ne ha il controllo per oltre trecento anni.\nNel XII secolo si stabilisce il dominio degli Aldobrandeschi che consolidano un sistema di imponenti strutture difensive ancora oggi visibili. Tra le pi\u00f9 significative troviamo la Rocca di Montuto, ma anche: il Castello di Scerpena, il Castello di Scarceta, il Forte di Macchiatonda, la Fattoria della Campigliola, il Castello di Marsiliana, il Castello di Stachilagi, la Torre Crognola e la Torre di Buranaccio. Secoli di conflitti tra famiglie nobiliari (ricordiamo gli Orsini di Pitigliano e i Baschi), citt\u00e0 stato (Siena, Orvieto...), forze politiche (guelfi e ghibellini), e incursioni e saccheggi (nel 1489 l'area viene addirittura occupata da pirati corsi) giustificano le pesanti fortificazioni.\nAlla fine del XV secolo la Rocca di Montauto ha l\u2019attenzione dei reali Bizantini sconfitti a Costantinopoli dagli Ottomani. Il Consiglio del Popolo di Siena permette ad Anna Paleologa (ultima regnante dell\u2019Impero Romano d\u2019Oriente) e al suo seguito di 100 famiglie di Greci di stabilire a Montauto un nuovo insediamento. L\u2019intero progetto viene accantonato quando il Granducato di Toscana sconfigge la Repubblica di Siena ed instaura il proprio dominio sotto l\u2019emblema dei Medici. Ha inizio un\u2019era di pacifico splendore Rinascimentale durante la quale le fortificazioni diventano rovine ed il territorio funge da granaio per l\u2019intera regione. Domato dai butteri a cavallo questo selvaggio e sconfinato paesaggio rurale sar\u00e0 poi prescelto come soggetto dai pittori Macchiaioli.\nIn tempi pi\u00f9 recenti si susseguono i marchesati dei Corsini e dei Guglielmi, scossi solamente dalle scorribande dei briganti. Il \u201cRe della Maremma\u201d, Domenico Tiburzi, amato dal popolo, trova rifugio qui nella sua opposizione alle angherie dei potenti. Durante la II Guerra Mondiale il valore dei Partigiani si fa sentire; le antiche fortificazioni e le foreste primitive della Maremma si prestano a riparo della resistenza.\nLa Rocca di Montauto \u00e8 di propriet\u00e0 privata.\nStruttura.\nLa Rocca di Montauto si presenta sotto forma di un imponente rudere, originariamente collegata al castello oramai scomparso. La struttura, parzialmente occultata dalla vegetazione, si presenta a sezione quadrangolare, affiancata ad un caratteristico cortile fortificato; sulle strutture murarie in pietra, vi sono alcune aperture sormontate da archi ribassati. La parte sommitale \u00e8 oramai priva di coronamenti a causa del lungo periodo di degrado.\nMontauto Wildlife Foundation.\nLa Rocca di Montauto \u00e8 sede della Montauto Wildlife Foundation, una onlus dedicata alla conservazione naturalistica della fauna e della flora locale. La riserva \u00e8 stata istituita nel 2020 e copre un territorio di 42 ettari.\nLa zona \u00e8 incastonata tra due importanti riserve naturalistiche Vulci e Montauto, il parco archeologico di Vulci ed un bosco primario di oltre 3000 ettari. Nell'area scorrono fiumi e ruscelli che alimentano un'abbondante biodiversit\u00e0.\nL'Oasi di Vulci si estende per 295 ettari lungo il fiume Fiora, dove un piccolo invaso dell'Enel (ente nazionale per l'energia elettrica) ha creato un ambiente palustre. I comuni dove ricade l'area sono Manciano (GR) Canino (VT) e Montalto di Castro (VT).\nQuesta piccola zona lacustre ospita un'interessante zona umida, un ambiente palustre nei cui canneti si possono osservare gli aironi cinerini (Ardea cinerea) e le garzette (Egretta garzetta); il germano reale (Anas platyrhyncos) ed altri anatidi popolano la superficie dell'invaso. Ricca la vegetazione ripariale del corso d'acqua, con pioppo nero (Populus nigra) e bianco (Populus alba), salice bianco (Salix alba) e rosso (Salix purpurea); presenti rari esemplari di tamerice (Tamarix gallica).\n\u00c8 stata segnalata la presenza della lontra, un mustelide schivo e difficile da vedere, ma importantissimo per il suo ruolo di indicatore biologico che testimonia l'ottima qualit\u00e0 dell'ambiente.\nAll'interno vi sono percorsi-natura, capanni di osservazione, la foresteria, ed il centro visite, si possono intraprendere campi di lavoro e ricerca.\nLa Riserva naturalistica Regionale di Montauto occupa una superficie di 199 ettari. Parte dell'area \u00e8 propriet\u00e0 ENEL che ha realizzato un invaso lungo il corso del fiume Fiora nei pressi della necropoli etrusca di Vulci. In territorio laziale al confine con la Riserva \u00e8 stata istituita dal WWF un'oasi faunistica.\nLa Riserva comprende un tratto del Fiume Fiora che segna il confine fra Toscana e Lazio. Il paesaggio risulta addolcito rispetto a quello a monte, con alveo ampio e ghiaioso anse dolci e corrente lenta.\nLa Riserva interessa il Comune di Manciano nella parte meridionale della Provincia di Grosseto al confine con quella di Viterbo.\nLa fauna ittica annovera specie di acqua dolce come il cagnetto, il vairone, il cavedano, il luccio. L'avifauna \u00e8 rappresentata sia da specie acquatiche particolarmente protette dalla Legge Nazionale 157/92 come aironi e limicoli (aironi, nitticore, pittime, sgarze, cavaliere d'Italia), che da mammiferi come la donnola, la puzzola, la faina, il cinghiale, la volpe, il capriolo, l'istrice, il cervo e il lupo.\nFra l'avifauna presente riscontriamo l'albanella reale, sparviero, poiana, gheppio, falco pescatore, barbagianni, assiolo, civetta, fagiano, martin pescatore, allocco, gufo comune. Importante inoltre la presenza del gambero di fiume (Austropotamobius pallipes), l'Apatura ilia, lepidottero raro e localizzato in Toscana, e la testuggine comune (Testudo hermanni).\nLa flora \u00e8 rappresentata da vegetazionene igrofila erbacea a dominanza di Thypha sp., Aalisma plantago-acquatica, Lemna minor, Veronica anagallis, Menta acquatica, Juncus acutus, Ranunculus repens; formazioni ripariali con Salix purpurea, Salix eleagnos, Salix alba, Ulmus minor, Populus nigra, Populus alba, Alnus glutinosa, Fraxinus oxycarpa; Boschi di caducifoglie eliofile con Quercus cerris, Quercus ilex, Spartium junceum."}
{"id": "1200975", "revid": "729019", "url": "https://it.wikipedia.org/wiki?curid=1200975", "title": "Sherbro", "text": "Sherbro (nota anche come isola di Bonthe) \u00e8 un'isola della Sierra Leone. Si trova di fronte alla parte sudoccidentale della costa del paese.\nDescrizione.\n\u00c8 separata dalla terraferma dal fiume Sherbro a nord e dallo stretto di Sherbro a est.\nL'isola ha una lunghezza di circa 25\u00a0km e una larghezza di circa 50, per un'area complessiva vicina ai 600\u00a0km\u00b2. Il principale centro abitato dell'isola \u00e8 la cittadina di Bonthe, situata nell'estremit\u00e0 orientale dell'isola; nel resto dell'isola si trovano centri pi\u00f9 piccoli, principalmente villaggi di capanne. Gli abitanti sono circa 28.457."}
{"id": "1200979", "revid": "31886", "url": "https://it.wikipedia.org/wiki?curid=1200979", "title": "CODOG", "text": "Il sistema CODOG (\"Combined Diesel or Gas\" -- Combinato diesel o gas) \u00e8 un tipo di propulsione navale per navi che richiedono una velocit\u00e0 massima considerevolmente maggiore della velocit\u00e0 di crociera, in particolare navi da guerra come le fregate o le corvette moderne. Questo sistema di propulsione si trova in diverse navi della Marina Militare Italiana, come la Classe Soldati, la Classe Maestrale, i cacciatorpediniere Durand De La Penne o la Classe Orizzonte.\nIn questo sistema ogni elica dispone di un motore diesel per la velocit\u00e0 di crociera e di una turbina a gas per l'alta velocit\u00e0. Entrambi i propulsori sono connessi all'asse dell'elica mediante il sistema di trasmissione, anche se solo un propulsore alla volta pu\u00f2 essere utilizzato. In questo si differenzia dal sistema CODAG che pu\u00f2 usare la potenza combinata di entrambi i propulsori. Il vantaggio del sistema CODOG rispetto al CODAG \u00e8 di avere un sistema di trasmissione pi\u00f9 semplice, ma ha l'inconveniente della necessit\u00e0 di turbine a gas di maggiore potenza o di un numero maggiore di turbine a gas per ottenere la stessa potenza, con la conseguenza di un consumo di carburante maggiore rispetto al sistema CODAG."}
{"id": "1200981", "revid": "124789063", "url": "https://it.wikipedia.org/wiki?curid=1200981", "title": "Rugby Leonessa 1928", "text": "Il Rugby Leonessa 1928 S.r.l. fu un club di rugby a 15 di Brescia che esistette tra il 2002 e il 2008. Nato dalla fusione di e , giocava le partite casalinghe allo Stadio Aldo Invernici e allo Stadio comunale di Rovato.\nI colori sociali erano il rosso, il blu e il bianco.\nStoria.\nLa Rugby Leonessa 1928 nacque nell'estate 2002 dalla fusione tra , storica compagine cittadina, ed , squadra emergente della provincia. La guida tecnica fu affidata a Matt Vaea e Frank Bunce iscrivendosi alla Serie A 2002-03; si aggiudic\u00f2 la promozione in Super 10 con 18 punti di vantaggio sul Piacenza giunto secondo in classifica. L'anno dopo, confermata la guida tecnica, la Leonessa conquist\u00f2 la salvezza e confermandosi nella massima serie. In Europa la Challenge Cup si concluse al primo turno mentre in European Shield giunse in semifinale battuti solo da .\nLa stagione 2004-05 riparte con una nuova guida tecnica: al gallese Lynn Howells viene affiancato, nella doppia veste di allenatore-giocatore, da Massimo Cuttitta ma l'esito finale fu la retrocessione. Nelle competizioni europee non si and\u00f2 oltre i quarti di finale in European Shield. \u00c8 ancora al gallese a cui l'anno seguente viene affidato il difficile compito di centrare una nuova promozione, ma i sogni della societ\u00e0 si infrangono in semifinale contro la pi\u00f9 attrezzata , che in seguito conquister\u00e0 la massima serie.\nNell'annata 2006-07 il budget della squadra viene sensibilmente ridotto, si punta sui giovani locali e si affida la panchina al giovane francese Vincent Etcheto, obiettivo arrivare tra i primi sei e alla \"nuova\" serie A1. Di fronte al pubblico di casa fu centrato il quinto posto in classifica. La Serie A1 trascorse cercando una difficile salvezza, ottenuta con tre giornate d'anticipo.\nNel 2008 il titolo sportivo del Rugby Leonessa venne acquisito dall'Amatori Rugby Milano mentre il progetto di fusione si dissolse: Brescia, acquisendo il titolo sportivo della nel 2004, era ripartita dalla Serie A mentre Rovato fu ricostituito solo nel 2009 e ripartendo dalla Serie C."}
{"id": "1200985", "revid": "1714743", "url": "https://it.wikipedia.org/wiki?curid=1200985", "title": "Giovanni II di Baviera", "text": "Giovanni era il terzo figlio di Stefano II e di Isabella di Sicilia.\nBiografia.\nDal 1375 al 1392 Giovanni resse il Ducato di Bavaria-Landshut con i fratelli Stefano III e Federico. Nel 1392 Giovanni inizi\u00f2 una nuova spartizione della Baviera in quanto non intendeva finanziare le dispendiose spedizioni in Italia che il fratello Stefano aveva in programma.\nil Ducato di Baviera-Landshut venne diviso in Baviera-Ingolstadt e Baviera-Monaco, due nuovi ducati. Giovanni quindi regn\u00f2 da solo sul Ducato di Baviera-Monaco per tre anni, sino al 1395, ma da quell'anno al 1397 ingaggi\u00f2 nuovi conflitti con i fratelli. A Giovanni II succedettero i figli Ernesto e Guglielmo III, che ribadirono il loro governo indipendente sul Ducato di Baviera-Monaco contro Stefano III. \nGiovanni II \u00e8 sepolto nella Chiesa di Nostra Signora a Monaco di Baviera.\nMatrimonio e discendenza.\nGiovanni spos\u00f2 nel 1372 Caterina di Gorizia, dalla quale ebbe tre figli:\nInoltre ebbe da Anna Pirsser un figlio illegittimo:"}
{"id": "1200986", "revid": "123833727", "url": "https://it.wikipedia.org/wiki?curid=1200986", "title": "Rugby Parma F.C. 1931", "text": "Il Rugby Parma Football Club 1931 \u00e8 un club italiano di rugby a 15.\nFondato nel 1931, ha sede a Parma e a tutta la stagione 2009-10 militava nel Super 10, la categoria rugbistica di vertice in Italia.\nNella stagione 2010-11 forma la franchigia dei Crociati Rugby F.C., a seguito della fusione della propria squadra seniores con quella del Noceto; titolo sportivo di massima divisione e di partecipazione alle Coppe europee rimase al Parma, mentre lo staff tecnico era quello del Noceto.\nI Crociati ebbero gravi problemi finanziari, per tale ragione non furono iscritti al campionato 2013-14 e furono dichiarati falliti nel 2014. Il Parma ha continuato a gestire quella che era la seconda squadra, iscritta nella stagione 2010-11 al campionato interregionale di serie C \u00c9lite.\nLa Societ\u00e0 ha vinto tre scudetti, l'ultimo nel 1956-57, tre Coppe Italia, la pi\u00f9 recente nel 2008-09, e una Supercoppa.\nStoria.\nIl club nacque nel 1931 per iniziativa di tre atleti: Gianni Penzi (calciatore), Mario Pirazzoli (cestista) e Pietro Zini (pesista), i quali avevano avuto il loro primo contatto con il rugby nel corso di una riunione di atletica a Torino.\nPresto la disciplina si diffuse tra gli studenti del liceo e gli universitari, s\u00ec da fare del Parma Rugby la societ\u00e0 pi\u00f9 vincente della scena sportiva cittadina: la storia del club riferisce che negli anni cinquanta, i pi\u00f9 ricchi di successi del club, il pomeriggio sportivo allo stadio Tardini era dedicato al rugby, mentre il Parma Calcio era relegato alla domenica mattina.\nLa squadra si laure\u00f2 Campione d'Italia nel 1950, nel 1955 e nel 1957 questi ultimi sotto la presidenza di Giuseppe Banchini che ha ricoperto il ruolo di Presidente dal 1951 al 1969; tra i titolari in campo in quel periodo, anche il futuro presidente della Federazione Italiana Rugby, Giancarlo Dondi.\nNei decenni successivi la squadra milit\u00f2 sempre in serie A, poi divenuta A1 e, sporadicamente, in A2; negli anni sessanta si trasfer\u00ec dal Tardini allo stadio Fratelli Cervi, poi ridenominato nel 2001 Sergio Lanfranchi, in memoria del giocatore parmigiano che milit\u00f2 nel club fino al 1950 per poi spendere 15 anni di carriera in Francia.\nMilitante nel Super 10 fin dalla sua istituzione, il Parma ha vinto la Coppa Italia nel 2006, a quasi cinquant'anni di distanza dal suo ultimo titolo ufficiale e, nello stesso anno, ha partecipato alla prima Supercoppa, perdendola contro i Campioni d'Italia del Benetton Treviso.\nNel 2008 ha vinto la sua seconda Coppa Italia e nella successiva Supercoppa ha battuto i campioni nazionali del Calvisano, aggiudicandosi per la prima volta il trofeo.\nNel 2009 ha vinto la sua terza Coppa Italia battendo in finale a Rovigo il Casin\u00f2 Venezia per 20 a 18.\nNel 2010, anno epocale con la riformulazione del massimo campionato nazionale a causa della partecipazione di due franchigie italiane alla Celtic League, oltre a fare da club fiancheggiatore alla franchigia degli Aironi Rugby, la prima squadra della Rugby Parma si unisce a quella del Noceto, dando vita ai Crociati Rugby Football Club, partecipanti al massimo campionato italiano ridenominato Eccellenza.\nDopo una prima stagione positiva, i Crociati furono travolti da una crisi finanziaria e non furono iscritti ad alcun campionato nazionale al termine dell'annata 2012-13, mentre il Rugby Parma ha continuato a competere nei campionati minori con la vecchia denominazione, ripartendo dalla serie C nella stagione 2010-11.\nColori e simboli.\nLa tenuta principale della squadra \u00e8 a strisce orizzontali gialle e blu, che richiamano anche i colori civici della citt\u00e0 di Parma.\nI calzettoni e i calzoncini sono della stessa tonalit\u00e0 di blu delle strisce della maglietta.\nDella stessa tonalit\u00e0 di blu \u00e8 invece interamente la seconda tenuta, la quale presenta inserti neri sui fianchi e sulle maniche della maglietta.\nIl logo della squadra \u00e8 uno scudo blu di forma rettangolare, con una sezione superiore contraddistinta da quattro strisce gialle orizzontali che definiscono tre spazi blu, nel pi\u00f9 alto dei quali \u00e8 scritto in giallo, in maiuscolo, \u201cRUGBY PARMA F.C.\u201d; nello spazio blu inferiore, di forma pressoch\u00e9 quadrata, campeggiano in giallo, intrecciate tra di loro, le lettere \u201cR\u201d, \u201cP\u201d, \u201cF\u201d e \u201cC\u201d, l'acronimo del club, con la dicitura \u201c1931\u201d in basso sulla destra, che si diparte dai due bracci aperti della lettera \u201cC\u201d.\nSovrasta le rimanenti tre strisce gialle nella sezione superiore del logo un pallone da rugby stilizzato, orientato in alto verso destra, colorato da sinistra verso destra dei colori della bandiera italiana, verde, bianco e rosso.\nStadio.\nL'impianto attualmente in uso al Rugby Parma \u00e8 il campo Giuseppe Banchini, nel quartiere cittadino di Montanara.\nGli ultimi anni di prima divisione furono giocati allo stadio XXV Aprile (dal 2015 stadio Sergio Lanfranchi), struttura che si trova in localit\u00e0 Moletolo.\nDal 2008 era condiviso con l'altra compagine cittadina che militava nel Super 10, il .\nPer circa 40 anni fu utilizzato invece lo stadio Lanfranchi (fino al 2001 stadio Fratelli Cervi), in viale Piacenza, che fu abbattuto nell'aprile 2008 in quanto non pi\u00f9 rispondente a parametri minimi di sicurezza, e per lasciare l'area libera per la costruzione della sede dell'Autorit\u00e0 europea per la sicurezza alimentare, che Parma \u00e8 stata destinata dall'Unione europea a ospitare.\nL'ultimo grande evento ospitato dal Lanfranchi fu la finale di Coppa Italia 2007-08, vinta proprio dal Parma sui padovani del . Il Lanfranchi era anche il campo dell', poi fusosi con il e divenuto .\nPrima del Lanfranchi, il Parma del rugby condivise per circa 40 anni con il del calcio il terreno di gioco dello stadio Tardini, oggi utilizzato solo da quest'ultimo.\nGiocatori.\nDi seguito elencati i giocatori di maggiore rilievo internazionale che hanno vestito la maglia del club parmigiano:"}
{"id": "1200989", "revid": "1844470", "url": "https://it.wikipedia.org/wiki?curid=1200989", "title": "Sporting Union Agen Lot-et-Garonne", "text": "Lo Sporting Union Agen Lot-et-Garonne \u00e8 la sezione di rugby XV dello Sporting Union Agen, club polisportivo francese con sede ad Agen (Lot e Garonna), che disputa il massimo campionato, il Top 14.\nStoria.\nIn totale ha vinto otto campionati di Francia, nel 1930, 1945, 1962, 1965, 1966, 1976, 1982 e 1988; un Campionato francese di Pro D2, nel 2010; quattro Challenge Yves du Manoir, nel 1932, 1963, 1983 e 1992; tre Coppe di Francia, nel 1970, 1975 e 1987."}
{"id": "1200990", "revid": "2216281", "url": "https://it.wikipedia.org/wiki?curid=1200990", "title": "Rugby Club Toulonnais", "text": "Il Rugby Club Toulonnais \u00e8 una societ\u00e0 sportiva francese di rugby che partecipa al Top 14, la massima serie di rugby francese.\nHa conquistato quattro volte il titolo di Campione di Francia (1930-31, 1986-87, 1991-92, 2013-14). \n\u00c8 il primo club europeo a vincere tre volte consecutive la Champions Cup (2012-13, 2013-14, 2014-15). Nel 2014 vincendo il quarto titolo di campione di Francia, ottenne cos\u00ec una storica doppietta Coppa Europa-Campionato.\nGioca le partite allo Stade Mayol di Tolone dal 1920. I colori sono il rosso e il nero.\nStoria.\nIl Rugby Club Toulonnais venne fondato il 3 giugno 1908 dalle ceneri di un club basato nelle vicinanze de La Seyne-sur-Mer. Il club impieg\u00f2 23 anni per raggiungere la cima del rugby francese, quando, nel 1931 vinsero il loro primo campionato contro il Lyon Olympique Universitaire (6-3, 2 mete a 1). 30\u00a0000 persone si unirono alla squadra al suo rientro da Bordeaux, dove si era giocata la finale e la citt\u00e0 di Tolone fece festa per alcuni giorni.\nIl Tolone rimase uno dei principali club francesi, ma perse 4 finali scaturite in oltre 35 anni (1948, 1968, 1971 e 1985). La sconfitta patita nel 1985 oltre il tempo regolamentare ad opera dello Stade toulousain lasci\u00f2 molti rimpianti nella squadra e anche l'aver giocato nella pi\u00f9 spettacolare finale di sempre (fin\u00ec 36 -22) non allevi\u00f2 le sofferenze dovute alla sconfitta. I rossoneri dovetter\u00f2 per\u00f2 aspettare solo altri due anni per mettere le loro mani sul Bouclier de Brennus grazie alla vittoria sul Racing M\u00e9tro 92 al Parco dei Principi.\nPer 8 anni il Tolone non fu molto vincente e si ritrov\u00f2 in gravi condizioni economiche (10 milioni di franchi di debito) che portarono la Federazione Francese a declassarli nella seconda divisione nel luglio del 2000. Fallirono l'occasione della promozione nel 2001 e rimasero nella Pro D2.\nUn nuovo presidente, Mourad Boudjellal, promise per\u00f2 di creare una formazione fortissima per la promozione e anche per essere competitiva nel Top 14. Imgaggi\u00f2 un grande numero di giocatori di prima scelta tra cui Gonzalo Quesada e Dan Luger e scelse come allenatore Tana Umaga, ex capitano degli All Blacks. Il definitivo salto di qualit\u00e0 \u00e8 avvenuto con l'acquisto di Johnny Wilkinson.\nLa squadra ha parzialmente, raggiunto gli obbiettivi prefissati, arrivando due volte in finale del Top 14 nelle ultime due edizioni, purtroppo senza vittoria. Ha ottenuto invece il successo nelle tre ultime edizioni, dell'Heineken Cup, la massima competizione europea, 2012-13, 2013-14 e 2014-15, grazie anche all'arrivo di campioni del calibro di Mart\u00edn Castrogiovanni, riconosciuto come uno dei pi\u00f9 forti piloni a livello europeo, di Bryan Habana, fortissima ala sudafricana, Drew Mitchell utility back australiano, il campione del mondo Ali Williams, fortissima seconda linea All Blacks."}
{"id": "1200991", "revid": "767487", "url": "https://it.wikipedia.org/wiki?curid=1200991", "title": "Modern", "text": "Modern \u00e8 il sesto album studio della punk band Buzzcocks."}
{"id": "1200994", "revid": "120528", "url": "https://it.wikipedia.org/wiki?curid=1200994", "title": "David Duncan (sceneggiatore)", "text": ""}
{"id": "1200997", "revid": "78273", "url": "https://it.wikipedia.org/wiki?curid=1200997", "title": "1.500 m piani", "text": ""}
{"id": "1201000", "revid": "295403", "url": "https://it.wikipedia.org/wiki?curid=1201000", "title": "Edmonton Drillers", "text": "Gli Edmonton Drillers furono un club calcistico canadese con sede a Edmonton, attivo nelle stagioni dal 1979 al 1982 della NASL. La franchigia arriv\u00f2 nella citt\u00e0 dell'Alberta dopo due trasferimenti: dal 1975 al 1977 aveva giocato come \"Hartford Bicentennials\" e nel 1978 come \"Oakland Stompers\".\nStoria.\nLa franchigia fu trasferita in Canada dall'imprenditore Peter Pocklington, proprietario della locale squadra di hockey degli Edmonton Oilers, il trasferimento da Oakland avvenne nel febbraio del 1979, a sole cinque settimane dall'avvio del campionato. Come impianto casalingo venne scelto il Commonwealth Stadium, sostituito poi nel 1982 dal pi\u00f9 piccolo Clarke Stadium.\nLa prima stagione fu di ambientamento, e venne conclusa al penultimo posto nella classifica della propria conference, mentre nel 1980 i Drillers si misero finalmente in evidenza arrivando in semifinale di conference. Durante le due stagioni successive per\u00f2 la squadra si classific\u00f2 ultima nella propria conference, e specialmente il 1982 fu un'annata difficile per i Drillers: dopo le prime tre stagioni la societ\u00e0 era in rosso per oltre dieci milioni di dollari, Pocklington aveva minacciato di ritirare la squadra gi\u00e0 nel corso della stagione, ma poi su pressione della lega si convinse a ultimare la stagione.\nDopo un tentativo fallito di spostare la franchigia a Detroit, il club chiuse i battenti nell'ottobre 1982.\nIndoor.\nSe i risultati della squadra non furono di alto livello, maggiori successi vennero raccolti invece nell'indoor soccer: i Drillers conquistarono il titolo nel campionato 1980-1981, arrivarono invece alla semifinale play-off nella stagione successiva. L'impianto casalingo era il Northlands Coliseum.\nLa tradizione dei Drillers nel calcio indoor venne ripresa dal 1996 al 2000, quando sempre Pocklington iscrisse una squadra con lo stesso nome nella NPSL, un campionato indoor attivo in quegli anni. Anche negli anni dal 2007 al 2012 la squadra di Edmonton di calcio indoor, iscritta alla lega canadese CMISL, prese il nome Drillers.\nMedia spettatori.\nNella seguente tabella la media degli spettatori presenti allo stadio per le partite di stagione regolare."}
{"id": "1201002", "revid": "599013", "url": "https://it.wikipedia.org/wiki?curid=1201002", "title": "Warren Moon", "text": "Carriera.\nMoon ha giocato a livello universitario con i Washington Huskies, che ha condotto alla vittoria del Rose Bowl nel 1978 contro Michigan per 27-20, partita al cui termine \u00e8 stato votato come miglior giocatore (MVP).\nConcluso il ciclo universitario, intraprende la carriera professionistica con gli Edmonton Eskimos nella Canadian Football League, aggiudicandosi con la sua squadra 5 Grey Cup consecutivi nei sei anni di permanenza in Canada, lanciato per 21.228 yard e 144 touchdown.\nNel 1984 approda nella NFL dove in 10 stagioni a Houston, 3 a Minnesota, 2 a Seattle e 2 a Kansas City. Al momento del ritiro era quarto assoluto per numero di yard passate con oltre 49.000 (391 touchdown), secondo assoluto per maggior numero di passaggi completati in una stagione (404 nel 1991) e secondo per maggior numero di yard conquistate su passaggio in una partita (527, raggiunto il 16 dicembre 1990). Ottenne sette qualificazioni consecutive ai play-off con gli Houston Oilers (1987-1993), 9 convocazioni al Pro Bowl di cui 8 consecutive (1988-1995), all'epoca un record per un quarterback e 4 stagioni con oltre 4.000 yard conquistate (secondo solo a Dan Marino ai tempi)."}
{"id": "1201003", "revid": "298229", "url": "https://it.wikipedia.org/wiki?curid=1201003", "title": "5000 metri piani", "text": "I 5\u00a0000 metri piani sono una specialit\u00e0 sia maschile che femminile dell'atletica leggera che si corre su pista.\nSono considerati una gara di mezzofondo prolungato e fanno parte del programma olimpico. Gli atleti partono in gruppo, non hanno vincoli di corsia e, data la lunghezza di a giro, devono effettuare 12 giri e mezzo di pista.\nGli attuali campioni olimpici in carica sono l'ugandese Joshua Cheptegei e l'olandese Sifan Hassan, mentre i campioni mondiali sono l'etiope Muktar Edris e la keniota Hellen Obiri.\nRecord.\nIl record mondiale maschile della specialit\u00e0 appartiene all'ugandese Joshua Cheptegei che ha percorso la distanza in 12 minuti, 35 secondi e 36 centesimi a Monaco il 14 agosto 2020, mentre il primato femminile \u00e8 dell'etiope Letesenbet Gidey che ha percorso i 5000 m in 14 minuti, 6 secondi e 62 centesimi a Valencia il 7 ottobre 2020.\nMaschili.\n\"Statistiche aggiornate al 10 giugno 2021.\"\nFemminili.\n\"Statistiche aggiornate al 28 febbraio 2021.\"\nMaschili indoor.\n\"Statistiche aggiornate al 12 febbraio 2022.\"\nFemminili indoor.\n\"Statistiche aggiornate all'11 febbraio 2022.\"\nLegenda:\nMigliori atleti.\nMaschili outdoor.\n\"Statistiche aggiornate al 28 febbraio 2021.\"\nFemminili outdoor.\n\"Statistiche aggiornate all'8 giugno 2021.\"\nMaschili indoor.\n\"Statistiche aggiornate al 12 febbraio 2022.\"\nFemminili indoor.\n\"Statistiche aggiornate all'11 febbraio 2022.\""}
{"id": "1201005", "revid": "819238", "url": "https://it.wikipedia.org/wiki?curid=1201005", "title": "Freno pneumatico", "text": "Si definisce freno pneumatico un dispositivo frenante per veicoli stradali, rotabili ferroviari o altri mezzi in movimento che utilizza l'aria compressa per comandare e azionare i dispositivi di smaltimento dell'energia cinetica accumulata durante il movimento provocandone il rallentamento o l'arresto. \nDi massima tale tipo di freno viene impiegato per la costruzione dei sistemi frenanti di autocarri, autobus e di mezzi di trasporto ferroviari.\nComponenti.\nUn freno pneumatico essenzialmente \u00e8 costituito da:\nPrincipio di funzionamento.\nLa decelerazione di un veicolo durante una frenatura pneumatica \u00e8 determinata dalla pressione che dei \"ceppi\", delle \"ganasce\" o delle \"pastiglie freno\" esercitano rispettivamente sui cerchioni delle ruote delle sale montate dei veicoli ferroviari, sulle superfici interne dei tamburi applicati alle ruote o sui dischi del freno solidali alle ruote.\nIl serraggio dei ceppi o delle pastiglie viene ottenuto mediante dispositivi detti \"cilindri del freno\" che spinti dall'aria in essi immessa azionano un leveraggio o direttamente un'asta che preme fortemente contro di essi. L'aria in pressione che entra nei cilindri freno va a compensare la forza esercitata da una molla di richiamo e, a seconda del tipo di funzionamento, far\u00e0 muovere i bracci delle pinze e provocare l'attrito o meno del dispositivo frenante (dischi o ganasce).\nIl comando avviene o per mezzo di un pedale, nei rotabili stradali, o per mezzo di un dispositivo pi\u00f9 o meno complesso (detto rubinetto del freno) che non \u00e8 altro che un regolatore il cui scopo \u00e8 quello di creare, per mezzo di un foro calibrato, una depressione nella condotta generale che attraverso un distributore del freno fa agire i cilindri freno di ogni rodiggio. Con una depressione \"ordinaria\" in condotta generale pari 0,8 bar corrisponde una pressione dei cilindri freno di 1,2\u00a0bar.\nPer ragioni di sicurezza si fa in modo che, a riposo (a pressione atmosferica), il veicolo stradale abbia la molla di richiamo montata in modo da provocare la frenatura; in tal caso si parla di freno passivo (utilizzato normalmente negli autocarri).\nNei treni o nei rotabili ferroviari in genere l'assenza di aria in pressione nei cilindri del freno provoca la sfrenatura ma le apparecchiature sono congegnate in modo che nell'esercizio corrente l'emissione di aria dalla condotta del freno, accidentale o comandata provochi l'arresto del treno.\nFreno continuo automatico ferroviario.\nIl sistema maggiormente diffuso al mondo \u00e8 quello brevettato da George Westinghouse che da lui prese il nome molto diffuso di freno continuo automatico Westinghouse. La maggior parte dei sistemi frenanti a livello mondiale utilizza tale sistema o delle sue varianti.\nI veicoli sono tutti collegati pneumaticamente tra loro mediante una \"condotta del freno\" che viene tenuta carica a 5 bar, valore che porta alla sfrenatura tutti i veicoli. La caduta di pressione, regolata dal \"rubinetto di comando\" posto in cabina di guida e determinata dal macchinista, propagandosi lungo tutto il treno per mezzo della \"condotta \" raggiunge ogni apparecchiatura frenante (delle carrozze o dei carri) dove \u00e8 presente un \"distributore\" (valvola con funzioni di conversione di pressione) sussidiata da un serbatoio di comando (a pressione di riferimento per il livello di sfrenatura) e da uno ausiliario (come fornitore di aria compressa) provocando l'immissione dell'aria nei cilindri a freno e la frenatura conseguente. La successiva ricarica a 5 bar della condotta determina nuovamente la sfrenatura del treno.\nPer controparte esiste anche un sistema pneumatico a vuoto, il freno continuo automatico Hardy dove il funzionamento \u00e8 esattamente opposto al freno Westinghouse: la frenatura avviene immettendo aria nella condotta."}
{"id": "1201007", "revid": "188323", "url": "https://it.wikipedia.org/wiki?curid=1201007", "title": "5.000 m piani", "text": ""}
{"id": "1201008", "revid": "1048993", "url": "https://it.wikipedia.org/wiki?curid=1201008", "title": "Pier Francesco Loche", "text": "Biografia.\nDiplomato al liceo classico e iscritto presso la Facolt\u00e0 di Lettere e Filosofia a Cagliari, esordisce giovanissimo come comico e come musicista rispettivamente con Benito Urgu, Piero Marras e Giuliano Salis. Dopo esperienze poliedriche in tutta la Sardegna, sia come solista che con varie compagnie, continua a formarsi musicalmente nei seminari di Jack DeJohnette.\nDiviene conosciuto al grande pubblico grazie alla partecipazione ai programmi televisivi \"Avanzi\" e \"Tunnel\" su Rai 3, creando personaggi popolari, a cui seguir\u00e0 la fiction \"Disokkupati\" su Rai 2 e la partecipazione al programma \"La posta del cuore\", sempre su Rai 2. Fino ad oggi ha scritto, partecipato o diretto numerosi spettacoli musicali, comici e teatrali.\nNel novembre del 2006 dalla sua frase \"Truffa-truffa-ambiguit\u00e0\" ha preso nome un'indagine del Gruppo anticrimine tecnologico della Guardia di Finanza."}
{"id": "1201010", "revid": "12582", "url": "https://it.wikipedia.org/wiki?curid=1201010", "title": "Pierfrancesco Loche", "text": ""}
{"id": "1201011", "revid": "36426", "url": "https://it.wikipedia.org/wiki?curid=1201011", "title": "Castello di Stachilagi", "text": "Il castello di Stachilagi si trova nella parte sud-occidentale del territorio comunale di Manciano, ad est del borgo di Marsiliana d'Albegna, sulla sommit\u00e0 di una collina che domina la valle del torrente Elsa.\nStoria.\nIl castello sorse nel corso del Duecento presso la preesistente Abbazia della Selva con attiguo monastero risalenti alla met\u00e0 del XII secolo, ma opere di fortificazione dovevano preesistere se con il nome di \"Castrum Elsae\" il complesso rientrava tra i possedimenti dell'abbazia delle Tre Fontane di Roma cui fu donata da Gregorio VII nella seconda met\u00e0 del secolo XI e che con Orbetello ed altre localit\u00e0 limitrofe fu concessa in feudo alla famiglia Aldobrandeschi.\nNel corso del Trecento il luogo venne occupato dai Baschi, che lo sottomisero ad Orvieto fino agli inizi agli inizi del secolo successivo: nei primi anni del Quattrocento, l'intero complesso entr\u00f2 a far parte della Repubblica di Siena.\nL'abbazia e il castello rimasero sotto il controllo dei Senesi fino alla met\u00e0 del Cinquecento, epoca in cui la definitiva caduta della Repubblica di Siena determin\u00f2 l'annessione della zona al Granducato di Toscana.\nSotto il dominio mediceo, l'intero complesso inizi\u00f2 a perdere l'importanza e il prestigio che aveva assunto nel corso delle epoche passate; la conseguenza fu un graduale abbandono sia del castello che del complesso religioso attiguo.\nDescrizione.\nIl castello di Stachilagi, immerso in una foltissima vegetazione, si presenta sotto forma di imponenti ruderi, con strutture murarie in pietra.\nLa torre si presenta a sezione quadrangolare, con basamento a scarpa, pareti esterne rivestite in mattoni e una porta di accesso sormontata da un arco ribassato.\nI resti dell'antica abbazia della Selva si trovano sul pianoro che si estende a nord della torre. Dall'analisi dei resti archeologici, la chiesa doveva essere a navata unica, munita di abside e con strutture murarie in pietra maggiormente curate rispetto a quelle del castello."}
{"id": "1201012", "revid": "4175", "url": "https://it.wikipedia.org/wiki?curid=1201012", "title": "Valerio Bernab\u00f2", "text": "Biografia.\nRomano, figlio dell'ex rugbista internazionale Pier Luigi, crebbe rugbisticamente nella e conobbe la sua prima esperienza professionistica nel , club che lo port\u00f2 sia all'esordio nel Super 10 che nelle competizioni europee.\nQuasi contemporaneamente all'esordio nel campionato di vertice giunse anche la convocazione per il primo incontro in nazionale, il 27 novembre 2004 a Biella contro gli sotto la conduzione tecnica di John Kirwan.\nSuccessivamente fu impiegato nell'Under-21, della quale divenne anche il capitano.\nPresente ai Sei Nazioni 2006 e 2007, nei quali spiccarono le vittorie interna contro il Galles ed esterna contro la , si laure\u00f2 campione d'Italia con Calvisano.\nIl C.T. Pierre Berbizier lo inser\u00ec nei trenta convocati per la in Francia, durante la quale scense in campo in due incontri, con la e il .\nTrasferitosi in Francia al per la stagione 2007-08, fu di nuovo in Italia nella stagione successiva, dapprima di nuovo a Calvisano e poi, dopo il ritiro del club nel 2009 dalla massima divisione, nella Capitale al .\nRientrato in nazionale nel 2010 a tre anni di distanza dal suo incontro pi\u00f9 recente per un \"test match\" contro il , fu ingaggiato dal che quell'anno esordiva in Celtic League.\nDopo quattro stagioni a Treviso si trasfer\u00ec nel 2014 alle di Parma, in cui milit\u00f2 per analogo periodo e durante il quale ritrov\u00f2 la convocazione mondiale nel 2015 dopo avere mancato quella del 2011.\nAlla fine della stagione 2017-18 annunci\u00f2 il suo ritiro."}
{"id": "1201013", "revid": "729019", "url": "https://it.wikipedia.org/wiki?curid=1201013", "title": "Pablo Canavosio", "text": "\"Utility back\" nei ruoli di mediano di mischia, tre quarti ala e centro, \u00e8 stato quattro volte campione d\u2019Italia con .\nBiografia.\nNato a C\u00f3rdoba da una famiglia borghese italo-argentina, padre di professione architetto e madre preside all'universit\u00e0, crebbe nel club , fino a vestire la maglia della prima squadra. Nel 2002, all'et\u00e0 di 21 anni, Alejandro Canale, padre dell'azzurro Gonzalo, lo propose in Italia al , ove rimase per una stagione entrando nel rugby professionistico.\nNel 2003 Canavosio pass\u00f2 al ; l\u00ec si impose come mediano di mischia all'attenzione del tecnico della Nazionale italiana Pierre Berbizier che, dopo averlo visto all'opera nella squadra che si laure\u00f2 campione d\u2019Italia nel 2005, lo convoc\u00f2 per i \"test match\" autunnali (esordio contro l') e, nel corso del successivo Sei Nazioni 2006, lo propose come ala.\nNel 2006 giunse nuovamente in finale scudetto con il Calvisano, perdendola; in quella stessa estate si trasfer\u00ec in Francia al , club di Top 14.\nUna serie di infortuni costell\u00f2 il suo 2007: fu costretto a rinunciare al Sei Nazioni, poi fu richiamato per i \"test\" estivi in America meridionale dove si infortun\u00f2 nuovamente (contro l', e infine prese parte alla , nel corso della quale tuttavia disput\u00f2 solo l'incontro della fase a gironi con il .\nRientrato per il Sei Nazioni 2008, sub\u00ec ennesimo infortunio, alla spalla, per il quale si rese necessario un intervento.\nNell'estate 2008 rientr\u00f2 in Italia al e, nel 2010, quando la Societ\u00e0 conflu\u00ec nella franchigia degli in Celtic League, pass\u00f2 a quest'ultima squadra.\nAl termine della , alla quale prese parte nel match contro la come subentro ad Edoardo Gori, torn\u00f2 al Calvisano, con cui conquist\u00f2 tre scudetti nel 2011-12, 2013-14 e 2014-15. Dopo cinque stagioni al club calvino, nell'estate 2016 decise di ritirarsi dal rugby professionistico all'et\u00e0 di 35 anni e di fare ritorno in Argentina.\nIn Italia, Canavosio viene particolarmente ricordato per le celebri mete contro nel Sei Nazioni 2006 e nel Sei Nazioni 2010, che valsero, rispettivamente, lo storico pareggio per 18-18 al Millennium Stadium e la vittoria azzurra per 16 a 12."}
{"id": "1201014", "revid": "438678", "url": "https://it.wikipedia.org/wiki?curid=1201014", "title": "Lo straniero che venne dal mare", "text": "Lo straniero che venne dal mare (\"Swept from the Sea\") \u00e8 un film del 1997 diretto da Beeban Kidron, su una sceneggiatura di Tim Willocks basata sul racconto di Joseph Conrad \"Amy Foster\".\nTrama.\nIn un paesino della Cornovaglia di fine Ottocento giunge l'ucraino Yanko Gooral, la cui nave diretta verso le Americhe \u00e8 affondata nel corso di una tempesta. Yanko \u00e8 l'unico sopravvissuto alla sciagura, ma la sua comparsa non viene immediatamente collegata dalla popolazione locale al naufragio, anzi il russo, a causa della sua ignoranza della lingua e della penosa situazione in cui viene trovato, viene scambiato per un mentecatto. Di conseguenza viene sfruttato come uno schiavo dal signorotto locale, il signor Swaffer. Yanko per\u00f2 nei primi giorni di permanenza nella terra straniera ha avuto modo di incontrare Amy Foster e non smette di pensare alla ragazza, l'unica che \u00e8 stata gentile e premurosa nei suoi confronti. Fortunatamente, proprio mentre sta lavorando dagli Swaffer, assiste alla consueta partita di scacchi tra Mr. Swaffer e il medico del paese il Dr. James Kennedy. \u00c8 proprio il dottore, la voce narrante del film, che vista la notevole capacit\u00e0 di giocare a scacchi di Yanko, capisce che non si tratta di un uomo privo di intelletto, bens\u00ec di uno straniero, un russo appunto. Da quel giorno i due diventano grandi amici e anche gli Swaffer riconoscono a Yanko una dignit\u00e0 di uomo che prima gli avevano negato, incominciando a pagarlo per il lavoro svolto.\nYanko ha ormai imparato la lingua e risparmiato del denaro, comincia quindi il corteggiamento dell'amata Amy. Costei, da sempre emarginata nel piccolo paese per le tante stranezze del suo carattere, \u00e8 subito molto felice. Yanko per lei \u00e8 un dono che il mare le ha fatto assieme a tanti altri piccoli oggetti, gli unici suoi reali averi. I due sono determinati a vivere la loro storia d'amore e coronarla nel matrimonio, ma tutti gli abitanti del posto non vedono di buon occhio lo straniero, eccetto Miss Swaffer che, invece, li appoggia e addirittura fa in modo che possano avere una piccola casa tutta loro.\nDopo il matrimonio tutto sembra andare per il meglio, Amy d\u00e0 alla luce un figlio maschio, ma la felicit\u00e0 \u00e8 di breve durata. La comunit\u00e0 continua ad avere difficolt\u00e0 ad accettare la coppia e lo stesso dottor Kennedy nutre un odio inspiegabile nei confronti di Amy, provocando quindi il disprezzo dell'amico Yanko.\nL'inverno successivo \u00e8 molto rigido e Yanko si ammala gravemente di polmonite. In questi tragici frangenti nessuno \u00e8 disposto ad aiutare Amy, neppure il dottore. Quando infine Kennedy torna a visitare Yanko questi ormai \u00e8 moribondo e muore poco dopo. Kennedy imputa immediatamente ad Amy la colpa del fatto; sar\u00e0 solo l'ormai inferma Miss Swaffer, ricordando i fatti che furono, ad aprire gli occhi al dottore raccontando con quanta dedizione e forza di volont\u00e0 la ragazza si sia occupata del suo Yanko e di come Amy sia stata solo sopraffatta dagli eventi. \u00c8 proprio Miss Swaffer che fa comprendere al vecchio dottore quanto il suo giudizio fosse duro e ingiustificato, spingendolo a chiedere il perdono di Amy."}
{"id": "1201015", "revid": "478814", "url": "https://it.wikipedia.org/wiki?curid=1201015", "title": "Thanon Yaowarat", "text": "Thanon Yaowarat (strada Yaowarat), in lingua thai \u0e16\u0e19\u0e19\u0e40\u0e22\u0e32\u0e27\u0e23\u0e32\u0e0a, \u00e8 una delle vie principali di Bangkok, la capitale della Thailandia. Si trova nel distretto di Samphanthawong e nelle vicinanze di Pahurat, il quartiere indiano della citt\u00e0. \nQuesta via \u00e8 al centro di una delle pi\u00f9 antiche \"Chinatown\" del mondo, l'omonima Yaowarat, che si sviluppa anche lungo altre vie contigue, tra le quali la Charoen Krung, la Mungkorn, la Songwat, la Songsawat e la Chakkrawat. Thanon Yaowarat si trova nel centro della citt\u00e0 e pu\u00f2 essere comodamente raggiunta in autobus, in treno, in metropolitana ed in vaporetto.\nPer le attivit\u00e0 che la caratterizzano, Yaowarat \u00e8 sempre affollata sia dai locali che dai turisti che vi si recano per fare acquisti. Oltre ad essere un grande polo commerciale, ha delle attrazioni turistiche di rilievo. \nStoria.\nIl primo insediamento a Yaowarat fu quello di navigatori cinesi che commerciavano con il Siam ai tempi del Regno di Sukhothai (1238-1438), costruirono alcuni edifici dove alloggiare nei giorni in cui si trattenevano ed il posto fu chiamato Sampheng. Il fiorente commercio sino-thailandese che si svilupp\u00f2 nei secoli successivi port\u00f2 i sempre pi\u00f9 numerosi immigrati cinesi a formare una comunit\u00e0 che si stabil\u00ec nell'allora piccolo villaggio di Bangkok, qualche chilometro a nord di Sampheng.\nVerso la fine del 1700, il re Rama I scelse quell'area per fondare Rattanakosin, la capitale del nuovo regno omonimo, e attorno a questo insediamento si \u00e8 sviluppata l'enorme Bangkok. Per far posto ai sontuosi palazzi e templi reali, i residenti cinesi furono fatti trasferire a Sampheng. Alla fine del 1891, quando la citt\u00e0 si era ingrandita e l'immigrazione cinese notevolmente aumentata, re Rama V ordin\u00f2 la costruzione di nuove strade, una delle quali fu Yaowarat. Il nome Yaowarat significa \"giovane principe\", e fu coniato dallo stesso re Rama V in onore del figlio.\nLa tortuosit\u00e0 della strada, nella tradizione della comunit\u00e0 cinese che vi abita, simboleggia il corpo di un drago, tale conformazione fu scelta adottando i principi del Feng shui, l'antica arte geomantica cinese secondo la quale il drago favorisce la prosperit\u00e0 nel commercio.\nAttivit\u00e0 commerciali.\n\u00c8 una delle zone pi\u00f9 attive di Bangkok dal punto di vista commerciale ed \u00e8 famosa per i suoi mercati, in cui si trovano a prezzi economici prodotti di ogni tipo, provenienti prevalentemente dalla Cina. Molti dei negozi vendono i loro articoli sia al dettaglio che all' e l'area viene visitata da rivenditori ed esportatori, molti dei quali stranieri. Sono numerosi anche i negozi di oreficeria, pi\u00f9 di 130 nella sola Thanon Yaowarat, di prodotti tradizionali cinesi, filiali di banche e agenzie commerciali.\nNel rispetto della tradizione cinese, i commercianti cominciano la trattativa partendo da un prezzo superiore al reale valore di vendita, ed i clienti dovrebbero contrattare tale prezzo.\nYaowarat \u00e8 nota anche dal punto di vista gastronomico, un'ampia sezione del mercato vende una vasta gamma di prodotti alimentari e vi sono molti ristoranti aperti giorno e notte, in cui si possono degustare ottimi piatti della cucina cinese, tra i quali i nidi di rondine, la costosa zuppa di pinne di squalo, i ravioli detti Jiaozi ed i tradizionali tagliolini cinesi.\nLa maggior parte dei negozi sono piccoli e stipatissimi, mentre all'esterno vi sono molte bancarelle. L'insieme degli articoli in vendita in questi esercizi con il grande affollamento di acquirenti e turisti che li circonda offre un suggestivo effetto cromatico. I vari mercati sono contigui l'uno con l'altro. L'affollato mercato di Sampeng collega Yaowarat a Phahurat, la zona indiana della citt\u00e0, ed assieme formano un unico grande bazar e uno dei luoghi pi\u00f9 frequentati della capitale. Gli acquirenti e i turisti affollano queste zone sia per l'imponente quantit\u00e0 di articoli in vendita che per i prezzi economici.\nData l'alta concentrazione di edifici, la maggior parte dei quali appartengono a ricche famiglie cinesi, nell'area di Yaowarat Road l'acquisto di case e terreni \u00e8 tra i pi\u00f9 costosi di tutta la citt\u00e0, secondo solo a Siam Square.\nAttrazioni turistiche.\nTra i vari edifici che si trovano a Yaowarat, va segnalato il Wat Traimit, un tempio buddhista famoso perch\u00e9 al suo interno si trova l'antico e veneratissimo Buddha d'oro. Si tratta di un'imponente statua in oro massiccio del peso di 5,5 tonnellate, salvata dal saccheggio di Ayutthaya, che fu operato dai birmani quando rasero al suolo l'antica capitale abbattendo l'omonimo regno. La maggior parte degli altri templi di Yaowarat sono santuari consacrati al buddhismo cinese, tra essi vanno citati Leng Buai Ia (\u0e28\u0e32\u0e25\u0e40\u0e08\u0e49\u0e32\u0e40\u0e25\u0e48\u0e07\u0e1a\u0e4a\u0e27\u0e22\u0e40\u0e2d\u0e35\u0e4a\u0e22\u0e30), costruito 300 anni fa, Ah Nia Geng (\u0e28\u0e32\u0e25\u0e40\u0e08\u0e49\u0e32\u0e2d\u0e32\u0e40\u0e19\u0e35\u0e49\u0e22\u0e40\u0e01\u0e47\u0e07), Guan Yu (\u0e28\u0e32\u0e25\u0e40\u0e08\u0e49\u0e32\u0e1e\u0e48\u0e2d\u0e01\u0e27\u0e19\u0e2d\u0e39) e Guan Yin.\nQuest'ultimo sorge nel cortile dell'ospedale Thianfah Foundation Hospital Aryavalokitesvara Bodhisattva (Guanyin), i cui ambulatori di medicina tradizionale cinese sono sempre affollati, sia per i farmaci naturali che vengono prescritti, sia perch\u00e9 il pagamento delle visite mediche e degli stessi farmaci \u00e8 a offerta libera. Il complesso appartiene all'omonima fondazione Thian Fah, la pi\u00f9 antica associazione filantropica della Thailandia, che nacque per aiutare i poveri ed i cui proprietari sono di etnia cinese.\nLa festivit\u00e0 del capodanno cinese, in gennaio o in febbraio, e quella dedicata alla luna, in settembre, sono celebrate con grandi manifestazioni folkloristiche che richiamano a Yaowarat migliaia di visitatori.\nFilmografia.\nNel 2003 \u00e8 uscito il film \"Yaowarat\", che narra di una sanguinosa guerra fra una gang della locale chinatown ed una di indiani del vicino quartiere di Pahurat."}
{"id": "1201016", "revid": "4175", "url": "https://it.wikipedia.org/wiki?curid=1201016", "title": "Stadio Flaminio", "text": "Lo stadio Flaminio \u00e8 un impianto sportivo polivalente di Roma.\nUbicato lungo viale Tiziano (strada che corre parallelamente a via Flaminia nel tratto compreso tra viale delle Belle Arti e ponte Milvio), nonostante il nome lo stadio appartiene amministrativamente al quartiere Parioli, alla cui estremit\u00e0 occidentale esso sorge, essendo il citato viale Tiziano adiacente al confine amministrativo con il quartiere Flaminio.\nProgettato dall'architetto Antonio Nervi con la collaborazione ingegneristico-strutturale di suo padre Pier Luigi, fu realizzato tra il 1957 e il 1958 e vide la sua inaugurazione il 19 marzo 1959.\nCostruito sull'area del preesistente stadio Nazionale, demolito nel 1957, lo stadio Flaminio fu destinato a ospitare gli incontri del torneo olimpico di calcio del 1960; secondo stadio della Capitale per capacit\u00e0, ma il pi\u00f9 capiente tra quelli privi di pista d'atletica, gi\u00e0 dagli anni settanta fu utilizzato dalla Nazionale italiana di rugby e dalla .\nFino al 2011 lo stadio ospit\u00f2 anche gli incontri interni dell', societ\u00e0 professionistica che militava in Lega Pro di calcio e, nel passato recente, fu sede per un breve periodo degli incontri della squadra di football americano dei .\nInizialmente capace di pi\u00f9 di spettatori, poi ridotti a meno della met\u00e0 per adeguamento alle norme di sicurezza, poteva a tutto il 2011 ospitarne circa grazie a tribune provvisorie in materiale tubolare, installate a cura della Federazione Italiana Rugby per garantire una maggiore affluenza in occasione degli incontri del Sei Nazioni; inutilizzato dal 2011 a favore dello stadio Olimpico per quanto riguarda le gare interne dell' nel Sei Nazioni, dal 26 febbraio 2014 lo stadio \u00e8 condotto dalla Federazione Italiana Giuoco Calcio, a seguito della rinuncia della Federazione Italiana Rugby a continuare a utilizzarlo (in delega dal CONI che ne aveva la gestione) per via degli eccessivi costi di rinnovamento.\nL'impianto \u00e8 oggetto di uno studio di ristrutturazione da parte della facolt\u00e0 di architettura dell'universit\u00e0 di Roma \"la Sapienza\", e da luglio 2018 \u00e8 sotto tutela della soprintendenza speciale delle Belle Arti di Roma.\nStoria.\nLo stadio Flaminio sorge esattamente nell'area su cui, fino al 1957, insisteva lo stadio Nazionale che, nei suoi ultimi anni di esercizio, era stato dedicato (ma non intitolato) alla squadra del Grande Torino, deceduta a Superga nel 1949.\nTale impianto, utilizzato dalle squadre calcistiche di e , fu soppiantato nel 1953 dallo stadio Olimpico; inoltre, cedimenti nella struttura ne rivelarono l'inadeguatezza ai fini di un impiego nelle successive Olimpiadi del 1960, che il CIO aveva assegnato a Roma nel 1955.\nIl concorso indetto nel 1956 per rimpiazzare lo stadio Nazionale richiedeva in maniera non negoziabile che il nuovo impianto dovesse non eccedere il perimetro di quello all'epoca esistente.\nL'impresa aggiudicataria dei lavori fu la Nervi &amp; Bartoli, di propriet\u00e0 degli ingegneri Pier Luigi Nervi e Giovanni Bartoli, e il progetto designato fu quello di Antonio Nervi, figlio di Pier Luigi; i lavori iniziarono nel luglio 1957, immediatamente dopo la demolizione dello Stadio Nazionale.\nA lavori ancora in corso, a gennaio 1958, il Comune di Roma, proprietario dell'area e dell'impianto, decise che il nome del nuovo stadio avrebbe dovuto essere \u201cFlaminio\u201d per renderlo identificabile anche a chi non fosse della citt\u00e0, non mancando di suscitare polemiche a Torino per via dell'abbandono del vecchio nome; il CONI, peraltro, si difese sostenendo che \"stadio Torino\" era una dedica, non un'intitolazione, e che l'organismo deputato a decidere il nome era il Comune di Roma, che non ratific\u00f2 mai formalmente tale dicitura.\nAlla fine del 1958 i lavori erano terminati; per rispettare i requisiti del bando di concorso i Nervi progettarono un impianto l'inclinazione delle cui tribune \u00e8 maggiore del solito, in ragione del proprio ridotto spessore; furono costruite inoltre, sotto le tribune, una piscina coperta per allenamenti, lunga 25 metri e larga 10 e cinque palestre per pugilato, ginnastica e atletica pesante.\nLa struttura \u00e8 completamente in cemento armato a vista, e prevede copertura solamente nella zona centrale della tribuna principale: tale copertura fu realizzata tramite una pensilina parzialmente prefabbricata.\nGli elementi di sostegno della pensilina sono pilastri inclinati che si appoggiano alla struttura esterna dello stadio, installati in opera; la mensola, prefabbricata, aggetta .\nL'inaugurazione avvenne il in diretta televisiva; l'evento sportivo in occasione del quale lo stadio fu inaugurato fu un incontro amichevole tra le rappresentative dilettantistiche calcistiche di e ; telecronista dell'incontro fu Nicol\u00f2 Carosio.\nAll'epoca dell'inaugurazione l'impianto era dotato di 114 posti per i giornalisti e 12 cabine per i radiocronisti, ubicate immediatamente sotto la tettoia di copertura, oltre che di una moderna sala stampa con cabine telefoniche e una sala telescriventi.\nL'impianto d'illuminazione, realizzato dalla milanese Compagnia Generale di Elettricit\u00e0, prevedeva quattro tralicci ciascuno dei quali equipaggiato con 60 riflettori (i pi\u00f9 bassi a 42 metri di altezza, i pi\u00f9 alti a 60) per un totale di di potenza e una capacit\u00e0 di illuminazione di pi\u00f9 di in ogni zona del terreno.\nLa Siemens Italia forn\u00ec le apparecchiature audio, mentre la societ\u00e0 De Micheli cur\u00f2 le soluzioni di riscaldamento dei locali interni e di depurazione acqua e di riscaldamento della piscina.\nLe dimensioni massime dello stadio erano in lunghezza per 131 in larghezza, e l'area complessivamente coperta era di circa ; il campo, in erba, misurava in lunghezza per 70 in larghezza.\nLo stadio era capace di posti, dei quali coperti.\nI lavori durarono poco meno di un anno e mezzo e il costo totale dell'impianto fu di circa 900 milioni di lire dell'epoca.\nNel 1960 il Flaminio ospit\u00f2 un girone e le fasi finali del torneo olimpico di calcio; le sue caratteristiche lo resero un'alternativa, dopo le Olimpiadi, al vicino stadio Olimpico; pur essendo di questo meno capiente (di poco meno della met\u00e0), era comunque il pi\u00f9 grande impianto di Roma privo di pista d'atletica.\nImpiego come stadio per il rugby.\nCon l'Olimpico ormai destinato al calcio professionistico il Flaminio fu utilizzato in maniera pi\u00f9 o meno regolare dal rugby: in tale impianto, infatti, dai primi anni settanta disputarono i propri incontri interni sia la S.S. Roma che la , all'epoca sponsorizzata Algida; anche la Nazionale inizi\u00f2 a usare regolarmente tale stadio dal 1975, a 21 anni di distanza dal pi\u00f9 recente incontro nella Capitale e, come la volta precedente, in occasione di un \"match\" di Coppa Europa contro la .\nNegli anni ottanta il Flaminio torn\u00f2 a essere saltuariamente utilizzato per il calcio, dalla per i suoi incontri di Coppa Italia e come impianto interno fisso dalla , all'epoca terza societ\u00e0 professionistica calcistica della Capitale, nel frattempo giunta fino alla Serie C2 e, in seguito, anche alla C1.\nNella stagione sportiva 1989-90 fu usato congiuntamente da Lazio e stante l'inagibilit\u00e0 dello stadio Olimpico a causa dei lavori di risistemazione in vista del campionato del mondo del 1990; in via eccezionale ospit\u00f2 nell'agosto 2006, a tutt'oggi per l'ultima volta, un incontro ufficiale della Lazio, per l'occasione nel primo turno di Coppa Italia contro il .\nCon l'ammissione dell' al torneo rugbistico del Cinque Nazioni, rinominato dal 2000 Sei Nazioni in ragione dell'allargamento, la Federazione Italiana Rugby scelse lo stadio Flaminio quale impianto per gli incontri interni; la struttura, nel frattempo ridotta a circa 24\u00a0000 posti dopo l'adeguamento a nuove norme di sicurezza, fu sottoposta ad alcune misure per aumentarne la capienza: furono installate lungo la curva nord e la tribuna scoperta alcune gradinate aggiuntive sorrette da una struttura tubolare, anche se non \u00e8 mai venuta meno la necessit\u00e0 di ricorrere a interventi permanenti per ripristinare l'originaria capienza di circa 40\u00a0000 posti; in attesa dei lavori la FIR spost\u00f2 le gare interne dell' allo Stadio Olimpico a partire dal Sei Nazioni 2012, scelta in seguito divenuta definitiva.\nIn tale periodo la concessione di gestione era affidata al CONI, che la deteneva dal 1997, sebbene la Federazione Italiana Rugby ne avesse la conduzione in delega, poi formalizzata con relativa delibera comunale a partire dal 2008 e sollevamento del CONI dagli oneri di gestione.\nA parte ospitare la Nazionale durante il Sei Nazioni lo Stadio Flaminio fu in diverse occasioni sede della finale di campionato: la prima volta dall'introduzione dei \"playoff\" fu nel 1988, quando Rovigo batt\u00e9 il Benetton Treviso 9-7; successivamente, nel 2000, il Flaminio fu teatro di una delle finali con la maggiore affluenza nella storia del \"playoff\" (15\u00a0000 spettatori) e che vide il prevalere contro e vincere il suo quinto scudetto; infine, nel 2009, quando la FIR decise per la prima volta di unificare a Roma tutte le finali dei vari campionati (Super 10, Serie A, Femminile), al Flaminio il vinse il suo quattordicesimo scudetto battendo il .\nLo stadio Flaminio ospit\u00f2 anche gli incontri interni dell'Unione Rugby Capitolina nel periodo in cui questa milit\u00f2 in massima divisione (fino al 2009) e, per un breve periodo, anche gli incontri della squadra di football americano dei ; fu altres\u00ec l'impianto interno della squadra di calcio dell', che militava fino al 2011 in Lega Pro Prima Divisione (gi\u00e0 serie C1).\nAltri eventi.\nLo stadio si \u00e8 prestato, in passato, anche a essere utilizzato come sede di concerti, in particolare tra la fine degli anni ottanta e l'inizio dei novanta; in tale periodo spicca il 1987 che, nel giro di poche settimane, vide in sequenza esibirsi gli U2 come tappa d'apertura europea del \"Joshua Tree Tour\"\u00a0, i Duran Duran, Prince e David Bowie, per la prima volta in Italia.\nNel 1988 e nel 1992 fu Michael Jackson a esibirsi al Flaminio, mentre nel 1990 fu la volta dei Rolling Stones, a otto anni di distanza dalla loro ultima serie di concerti italiani.\nI lavori di ristrutturazione.\nIn base all'articolo 10 del \"Codice dei beni culturali e del paesaggio\" del 2004 lo stadio Flaminio \u00e8 un bene di interesse artistico e storico sotto tutela a partire dal 2008, cinquantesimo anno dal suo completamento; gli eredi di Pier Luigi Nervi, tramite la fondazione che porta il suo nome, detengono la propriet\u00e0 intellettuale e i diritti morali sull'opera e, in forza di ci\u00f2, hanno espresso contrariet\u00e0 ai vari piani di ristrutturazione presentati dal Comune di Roma.\nUn primo piano presentato alla fine del 2010 non ebbe pratica attuazione tanto che ancora nel 2012 non era iniziato alcun lavoro di ristrutturazione dello stadio, e anche un successivo progetto dell'architetto Renzo Piano per la riqualificazione dell'area, incluso lo stesso stadio, rimase lettera morta.\nNel frattempo la Federazione Italiana Rugby, di fatto definitivamente migrata allo stadio Olimpico, non aveva pi\u00f9 manifestato alcun interesse a condurre il vecchio impianto e la Federazione Italiana Giuoco Calcio, a ottobre 2013, inizi\u00f2 delle trattative con il comune di Roma tramite il suo assessore allo sport, Luca Pancalli, al fine di acquisire la gestione dello stadio per ristrutturarlo a proprie spese e farne un centro di allenamento, un museo e non escludendo l'ipotesi di renderlo l'impianto interno delle Nazionali di calcio giovanili dalla Under-21 a scendere; la convenzione con la FIGC divenne operativa il 26 febbraio 2014 dopo la formalizzazione della F.I.R. alla rinuncia alla gestione dello stadio nel corso della stessa seduta della giunta comunale che deliber\u00f2 la nuova destinazione.\nA luglio 2017, rispondendo a un concorso per un progetto di riqualificazione dell'impianto bandito dal comune di Roma, la facolt\u00e0 di architettura dell'Universit\u00e0 \"La Sapienza\" predispose un piano conservativo destinatario di un finanziamento di (~) da Getty Foundation; a luglio 2021 il piano, una relazione multidisciplinare di circa 600 pagine, \u00e8 stato pubblicato da Getty e reso disponibile al pubblico."}
{"id": "1201017", "revid": "1543377", "url": "https://it.wikipedia.org/wiki?curid=1201017", "title": "VIA C7", "text": "VIA C7 \u00e8 un microprocessore x86 per personal computer progettato da Centaur Technology e commercializzato da VIA Technologies.\nStoria.\nIl core C7 rappresenta un miglioramento significativo rispetto al vecchio VIA C3 anche se \u00e8 molto simile all'ultimo core VIA C3 Nehemiah. Il C7 \u00e8 stato lanciato ufficialmente nel maggio 2005 ma la produzione in volumi \u00e8 cominciata pi\u00f9 tardi.\nNel mese di maggio 2006 \u00e8 scaduto un accordo di scambio di licenze con Intel, per questa ragione VIA \u00e8 stata costretta a ritirare dalle vendite il processore C3 basato su socket 370.\nC7 \u00e8 venduto in tre versioni:\nCore.\nEsther.\nEsther (C5J) \u00e8 l'ultima evoluzione di Nehemiah+ (C5P) core del VIA C3, inclusa la migrazione ai 90 nm silicon on insulator (SOI) di IBM. I processori sono prodotti nella fab IBM di East Fishkill, New York. Il progetto \u00e8 stato effettuato dalla Texana Centaur Technology di Austin, da uno staff di 85 ingegneri.\nTra le novit\u00e0 introdotte sono:"}
{"id": "1201019", "revid": "110157", "url": "https://it.wikipedia.org/wiki?curid=1201019", "title": "Villa Le Mozzete", "text": "Villa Le Mozzete si trova nel comune di San Piero a Sieve (FI), al bivio di Scarperia con Borgo San Lorenzo. \nStoria.\nL'attuale Villa Corsini delle Mozzete \u00e8 l\u2019estensione di una Torre Longobarda del VI secolo, che faceva parte della Contea degli Ubaldini, e che fu \"mozzata\" nel tardo Medioevo dando cos\u00ec il nome alla Villa. I Medici la costruirono nel XIV secolo, e usarono la propriet\u00e0 come granaio alle dipendenze della Villa di Cafaggiolo. Le Mozzete passarono poi per via matrimoniale ad alcune prestigiose casate fiorentine per finire ai Marchesi Rinuccini ed ai Principi Corsini.\nIn occasione del matrimonio fra Eleonora Rinuccini e Neri Corsini nel 1834, La Villa fu ampliata con l\u2019aggiunta di due saloni frontali, affrescati con stemmi di famiglia, che si affacciano sul grande prato del parco romantico all\u2019inglese, appena costruito.\nGrande dimora di campagna, Le Mozzete, nel periodo della caccia, accoglieva fino a cento ospiti e domestici. Durante il periodo di Firenze capitale d\u2019Italia (1865-1871), la Villa ospit\u00f2 personaggi di primo piano fra i quali il primo Re d\u2019Italia Vittorio Emanuele II. Nei primi del \u2018900 furono create una delle prime scuderie di purosangue in Italia, col nome di razza \u201cSan Piero\u201d, e i cavalli presero i nomi degli affluenti del locale fiume Sieve. Fra questi, i pi\u00f9 importanti furono Carza e Carlone, quest\u2019ultimo vincitore del Derby di Milano. Inoltre nei pressi della villa, lungo il fiume Sieve fu creato un grande ippodromo che richiamava gente da tutta Italia.\nLa Villa ed il Parco furono danneggiati durante la II Guerra Mondiale (battaglia sulla Linea Gotica-1944) ma il restauro, fedele e accurato, ha riportato questa storica dimora al suo originale spirito di bellezza e serenit\u00e0.\nLa villa oggi \u00e8 aperta al pubblico ed ospita eventi matrimoniali, culturali, eventi di beneficenza e alcune feste paesane di San Piero a Sieve.\nParco.\nIl grande giardino di derivazione medicea fu trasformato in parco romantico all\u2019inglese verso la met\u00e0 dell\u2019800, ed abbellito ulteriormente all\u2019epoca dell\u2019Unit\u00e0 d\u2019Italia. Si estende su una superficie di circa 4 ettari, con un grande prato centrale a forma di cuore a cui si accede passando sotto due magnifici faggi piangenti, e contiene piante secolari fra le quali spicca un cedro del libano, catalogato fra gli alberi monumentali d\u2019Italia.\nQuesto cedro, piantato nel 1861 per l\u2019Unit\u00e0 d\u2019Italia, si \u00e8 sviluppato da una pigna portata in dono dal poeta francese Alphonse de Lamartine e proveniente da un cedro a lui dedicato sui Monti del Libano. Il libro \u201cI Patriarchi Verdi\u201d lo segnala scrivendo: \u201canche scandagliando tutto il territorio nazionale non si trovano pi\u00f9 di cinque alberi \u2013 tutte le specie incluse \u2013 disposti a superarlo\u201d. La chioma \u00e8 di 40 metri e la circonferenza di 9,50 metri. Ha subito fulmini a pi\u00f9 riprese l\u2019ultimo dei quali \u201ca ciel sereno\u201d l\u20198 agosto 1995. Gli esperti della Forestale stimano che beva in media annua 1m\u00b3 al giorno, con punte superiori a 5m\u00b3.\nFra le altre piante monumentali di questo parco, ci sono le altre due variet\u00e0 di cedri, quella della catena dell\u2019atlante in Africa e quella dell\u2019Asia, cos\u00ec come bellissime magnolie, tassi, querce piramidali, querce dentate (fra le quali quella dell\u2019Imperatore Giapponese) e diversi tipi di pini e di sequoie."}
{"id": "1201027", "revid": "6923", "url": "https://it.wikipedia.org/wiki?curid=1201027", "title": "RATUC", "text": "RATUC, acronimo di \"Regia Autonoma de Transport Urban de Calatori\", in italiano \"Azienda di Trasporto Pubblico Urbano di Viaggiatori\", \u00e8 l'operatore che svolge il servizio di trasporto pubblico nella citt\u00e0 di Cluj-Napoca in Romania.\nEsercizio.\nAlla fine del 2009, la RATUC gestisce 43 linee, suddivise in 34 autolinee, 3 tranvie e 6 filovie; l'azienda aderisce all\"'Uniunea Romana de Transport Public\", organismo nazionale che riunisce gli operatori rumeni di trasporto pubblico.\nParco aziendale.\nLa flotta \u00e8 costituita da:\nSede legale.\nLa sede si trova a Cluj-Napoca."}
{"id": "1201028", "revid": "158286", "url": "https://it.wikipedia.org/wiki?curid=1201028", "title": "Monastero della Selva (Manciano)", "text": ""}
{"id": "1201030", "revid": "1305772", "url": "https://it.wikipedia.org/wiki?curid=1201030", "title": "Monastero della Selva", "text": ""}
{"id": "1201032", "revid": "729019", "url": "https://it.wikipedia.org/wiki?curid=1201032", "title": "Ferrovia Poggibonsi-Colle Val d'Elsa", "text": "La ferrovia Poggibonsi-Colle Val d'Elsa era una breve diramazione della ferrovia Centrale Toscana aperta nel 1885, chiusa all'esercizio nel 1987 e dismessa nel 2009.\nStoria.\nLe premesse.\nLa ferrovia Centrale Toscana fu aperta nel 1849 e congiunge tutt'oggi Empoli con Siena passando per Poggibonsi. Nel XIX secolo la cittadina di Colle di Val d'Elsa era sede di numerose industrie produttrici di carta, vetro e ferro, oltre ad essere uno dei pi\u00f9 importanti centri di raccolta dell'attivit\u00e0 mineraria che si svolgeva tra le colline Metallifere. Risultava dunque difficile spiegarsi perch\u00e9 Colle di Val d'Elsa fosse stata esclusa dal tracciato della ferrovia Empoli-Siena: gi\u00e0 attorno al 1860, infatti, furono avviati gli studi preliminari per unire Poggibonsi con Colle di Val d'Elsa e da l\u00ec proseguire verso Volterra e Cecina. Non fu mai trovato un accordo per la costruzione della tratta Colle-Volterra: l'evoluzione della rete ferroviaria del Regno d'Italia non vedeva nell'asse Poggibonsi-Cecina un interesse nazionale e i costi di realizzazione non venivano dunque giustificati dagli interessi economici locali.\nLa gestione privata.\nAgli inizi degli anni Ottanta del XIX secolo i colligiani ottennero comunque l'allacciamento di Colle di Val d'Elsa alla ferrovia Centrale Toscana. Furono aperte sottoscrizioni fra i ceti industriali e mercantili e fu dato incarico all'ingegnere Cecilio Arpesani di redigere il progetto: la ferrovia Poggibonsi-Colle Val d'Elsa era lunga appena 8 km e seguiva il corso del fiume Elsa confluendo nella ferrovia Empoli-Siena presso la stazione di Poggibonsi. Nel 1881 fu concessa la costruzione e l'esercizio della linea al comune di Colle di Val d'Elsa, il quale affid\u00f2 realizzazione e concessione alla Societ\u00e0 Anonima Ferrovia Poggibonsi-Colle Val d'Elsa, che faceva capo al gruppo L'Ausiliare di Milano e che pi\u00f9 tardi cambi\u00f2 nome in Ferrovia Colle-Poggibonsi (FCP). I lavori cominciarono nel 1884 e l'apertura all'esercizio si tenne il 29 marzo dell'anno seguente.La nuova ferrovia era a scartamento ordinario e a binario unico; sul tracciato sorgeva una fermata intermedia, La Rocchetta, situata in localit\u00e0 Pian dei Campi. A Colle di Val d'Elsa era inoltre presente un raccordo merci che conduceva alle fonderie del paese - chiamato appunto Raccordo Fonderie - che rimase attivo sino agli anni Venti del XX secolo. Inizialmente la linea terminava a Poggibonsi presso una stazione propria; solo dopo qualche anno fu possibile attestare i treni provenienti da Colle di Val d'Elsa nella stazione sulla ferrovia Centrale Toscana in direzione di Siena. Con il tempo questa scelta si rivel\u00f2 scomoda, poich\u00e9 costringeva il traffico da e per Empoli, Firenze e Livorno a un regresso.\nIl materiale rotabile impiegato al momento dell'apertura della linea comprendeva quattro locotender con rodiggio C immatricolate 1-4, sei carrozze a due assi e tredici carri a due assi, il tutto costruito dalla belga Mabille. Nel 1920 le locomotive vennero radiate e sostituite da una T3 immatricolata 5 proveniente dalla ferrovia Massa Marittima-Follonica (FMF), che mantenne il numero di matricola con il passaggio alla FCP. Al contempo fu immessa sulla linea Poggibonsi-Colle Val d'Elsa anche una locomotiva 812.006, gi\u00e0 di propriet\u00e0 di Ferrovie dello Stato (FS), che mantenne la classificazione originaria.\nNonostante un discreto successo iniziale, la FCP non riusc\u00ec mai a conseguire brillanti risultati economici. La crisi economica degli anni Trenta, l'inizio della diffusione del trasporto su gomma, il definitivo accantonamento del progetto di prolungamento della ferrovia verso Volterra e Massa Marittima e un'alluvione che nel 1929 danneggi\u00f2 la linea furono motivi sufficienti a spingere la FCP ad economizzare il pi\u00f9 possibile l'esercizio.\nNel 1931 venne immessa sulla linea un'automotrice a benzina a sedici posti di costruzione ungherese, che permise di aumentare la frequenza dei treni - che raggiunsero cos\u00ec le sedici coppie - contenendo i costi. Nel 1933 fu acquistata una seconda automotrice dalla FMF, mentre nel 1934, per rilanciare il traffico merci, furono attivati a Colle di Val d'Elsa altri due raccordi, il Raccordo Vetrerie e il Raccordo Giacchi. Nonostante gli sforzi, la situazione economica della FCP non miglior\u00f2: la societ\u00e0 mantenne in gestione la ferrovia fino all'aprile del 1934 quando, non pi\u00f9 interessata a proseguire il servizio, tent\u00f2 di trasformare la linea in autoservizio senza per\u00f2 riuscirvi, per poi cedere la gestione dell'infrastruttura a Ferrovie dello Stato (FS). Nonostante ci\u00f2, la FCP detenne la concessione fino al 1953, quando questa pass\u00f2 definitivamente a FS; il materiale rotabile, accantonato per anni in pessime condizioni, rimase di propriet\u00e0 della FCP sino al 1959, quando fu anch'esso venduto e demolito.\nL'esercizio delle FS.\nLe FS accantonarono subito il parco locomotive della FCP e lo sostituirono con le locomotive gruppo 822 del Deposito di Siena, le uniche ammesse a circolare sul leggero binario della linea. L'azienda tent\u00f2 senza successo di sopprimere il traffico passeggeri sulla ferrovia per declassarla a raccordo merci, mentre fall\u00ec anche il tentativo di cedere l'esercizio ad un'altra societ\u00e0 privata; la ferrovia continu\u00f2 a operare fino al 1943, quando il traffico sulla stessa venne interrotto a causa dei danni bellici subiti durante la seconda guerra mondiale. Prendendo come pretesto i danni subiti, le FS cercarono nuovamente di cessare il servizio sulla linea, ma alla fine si opt\u00f2 per la ricostruzione: il 1\u00ba agosto 1948 il servizio ferroviario tra Colle di Val d'Elsa e Poggibonsi fu riattivato.\nNel 1958 l'armamento della ferrovia venne rinnovato: le locomotive del gruppo 822 furono sostituite con quelle del gruppo 875 e 880 per i treni merci, mentre il servizio passeggeri fu svolto con le ALn 772. Negli anni Cinquanta, peraltro, il traffico merci sulla linea conobbe un importante incremento: a Colle di Val d'Elsa giungevano numerosi carichi di sabbia silicea destinati alle vetrerie colligiane, mentre in direzione opposta transitavano convogli carichi della pirite estratta dalle colline Metallifere, nonch\u00e9 dei prodotti agricoli della zona.Lo sviluppo del traffico merci fu per\u00f2 di breve portata, poich\u00e9 gi\u00e0 negli anni Sessanta inizi\u00f2 a declinare a causa del piano regolatore comunale di Colle di Val d'Elsa, che prevedeva lo spostamento delle industrie lontano dalla stazione. Inoltre, la presenza di numerosi passaggi a livello non custoditi lungo il tracciato della ferrovia era una fonte di pericolo sempre maggiore visto il rapido diffondersi del trasporto su gomma. La gi\u00e0 ridotta velocit\u00e0 massima della linea ( per le automotrici, per le locomotive) venne ulteriormente abbassata con l'introduzione di un rallentamento a esteso per un tratto di quasi un chilometro fra le progressive 6+366 e 7+156; il rallentamento fu in seguito ridotto a 6 km/h ed esteso per pi\u00f9 di due chilometri. Di conseguenza, i tempi di percorrenza si dilatarono notevolmente: dai 16 minuti necessari a percorrere l'intero tracciato nel 1950 si arriv\u00f2 a 26 minuti nel 1975. Ci\u00f2 provoc\u00f2 la contrazione del traffico passeggeri, che da allora venne assicurato con sole quattro coppie.\nNegli anni Settanta le FS decisero di potenziare la ferrovia Centrale Toscana includendo nel progetto la diramazione per Colle di Val d'Elsa. Questa doveva essere quasi interamente ricostruita su un nuovo tracciato che, collegandosi alla linea Empoli-Siena a sud della stazione di Poggibonsi con innesto stavolta verso Empoli, avrebbe attraversato il colle di Maltraverso tramite una galleria; inoltre, sarebbero stati costruiti numerosi sovrappassi e rimossi altrettanti passaggi a livello. I lavori furono effettivamente avviati nei primi anni Ottanta, ma vennero ben presto abbandonati a causa delle restrizioni dei finanziamenti per la ferrovia Centrale Toscana. Nel 1982 cess\u00f2 definitivamente il servizio passeggeri sulla ferrovia Poggibonsi-Colle Val d'Elsa, mentre il servizio merci rimase attivo fino al 4 luglio 1987, quando circol\u00f2 l'ultima tradotta.\nLa dismissione.\nLa linea venne ufficialmente chiusa al traffico il 2 novembre 1987, ma nonostante ci\u00f2 la stazione di Colle Val d'Elsa fu presenziata da un deviatore per altri tre anni, fino al 1990. Dopodich\u00e9 si cominci\u00f2 a rimuovere alcuni tratti di binario in corrispondenza dei passaggi a livello e della stazione colligiana, dove la sede ferroviaria fu completamente asportata per permettere la costruzione di un parcheggio sotterraneo. A Poggibonsi il tracciato della ferrovia \u00e8 stato riconvertito in strada fino al passaggio a livello di largo Gramsci.\nIl disarmo.\nIl 3 marzo 2009 \u00e8 stato emanato un decreto ministeriale del Ministero delle Infrastrutture e dei Trasporti che ha dichiarato dismessa la ferrovia e ha disposto il passaggio di propriet\u00e0 del sedime e dei fabbricati lungo il tracciato agli enti locali.\nNei mesi seguenti i comuni di Colle di Val d'Elsa e Poggibonsi hanno ripulito la tratta extraurbana della linea dalla folta vegetazione che aveva ricoperto i binari dopo tanti anni di abbandono; al suo posto \u00e8 sorta una pista ciclabile, costruita ricoprendo i binari e inaugurata nel novembre 2011. L'associazione Ferrovia Colle-Poggibonsi, nata nel 1997 come parte di FTI - Ferrovie Turistiche Italiane allo scopo di promuovere un impiego turistico della ferrovia, si \u00e8 sciolta nel 2010."}
{"id": "1201037", "revid": "729019", "url": "https://it.wikipedia.org/wiki?curid=1201037", "title": "Strada provinciale 166 della Val d'Ossola", "text": "La strada provinciale 166 della Val d'Ossola (SP 166) \u00e8 un'importante strada provinciale italiana della provincia del Verbano-Cusio-Ossola. Costituisce il vecchio tracciato della strada statale 33 del Sempione da Ornavasso all'inizio del territorio comunale di Varzo, sostituito poi dalla nuova superstrada nel 1985.\nPercorso.\nHa inizio poco prima dell'abitato di Ornavasso presso uscita dell'autostrada A26 (provenendo da sud) e, dopo averlo attraversato, si dirige verso nord su un tipico percorso di pianura; superata la frazione di Migiandone, varca il fiume Toce e tocca Cuzzago, Premosello-Chiovenda e Vogogna, dopo il quale varca nuovamente il Toce per tornare sull'altra sponda; qui, diparte la ex strada statale 549 di Macugnaga, che porta nella valle Anzasca.\nToccata la periferia di Piedimulera, la strada attraversa Pallanzeno e Villadossola. Dopo qualche chilometro, entra nel capoluogo ossolano (Domodossola) e lo attraversa per intero uscendo a nord dell'abitato; tocca poi Crevoladossola e, giunta quindi nel territorio comunale di Varzo, si immette sulla strada statale 33 del Sempione.\nIl tratto \u00e8 stato dismesso dall'ANAS dopo l'apertura della nuova superstrada da Ornavasso all'inizio del territorio comunale di Varzo, avvenuta nel 1985. La gestione \u00e8 stata presa dalla Provincia di Novara e, dal 1994, dalla nuova Provincia del Verbano-Cusio-Ossola, che l'ha classificata con il nuovo nome di strada provinciale 166 della Val d'Ossola.\nLa sua lunghezza \u00e8 di 32,540\u00a0km; conserva sul tracciato alcune pietre miliari della SS 33."}
{"id": "1201039", "revid": "125164880", "url": "https://it.wikipedia.org/wiki?curid=1201039", "title": "Amatori Catania Rugby", "text": "LAmatori Catania Rugby \u00e8 un club di rugby a 15 italiano di Catania.\nFondato nel 1963, vanta un lungo passato in massima categoria e la partecipazione a due edizioni della European Challenge Cup, la seconda competizione continentale per ordine di importanza.\nI colori sociali sono il bianco e il rosso e il simbolo del club \u00e8 l'elefante, emblema della citt\u00e0 di Catania. Disputa le sue gare interne presso lo stadio Santa Maria Goretti che dal 26 settembre 2014 \u00e8 stato intitolato a Benito Paolone, storico fondatore dell\u2019Amatori Catania.\nStoria.\nTra il 1963 ed il 1965 la prima squadra milita nel campionato di Serie C, conquistando l'anno successivo la promozione in Serie B.\nNella stagione 1969-70 conquista la promozione in Serie A e raggiunge la finale di Coppa Italia contro il ; la permanenza in massima divisione dura solo un anno, subendo la retrocessione al termine della stagione 1971-72. L'anno successivo per\u00f2, L'Amatori Catania conquista nuovamente la promozione in Serie A e, dalla stagione 1972-73 alla stagione 1987-88, per sedici stagioni consecutive milita sempre in massima serie. Dopo una stagione in Serie A2, dalla stagione 1989-90 torna in Serie A, dove rimane per sette anni.\nNella stagione 1996-97 retrocede in Serie A2 e due anni dopo in Serie B. Riesce a tornare in seconda divisione quattro anni dopo e al termine della stagione di Serie A 2003-04 la squadra, guidata dall'allenatore Orazio Arancio, conquista la promozione in Super 10, la nuova denominazione della prima divisione nazionale.\nNella stagione di Super 10 2004-05 l'Amatori Catania \u00e8 la squadra rivelazione del campionato: da neopromossa raggiunge le semifinali scudetto, cedendo col Benetton Treviso nel doppio confronto con i rispettivi punteggi di 20-25 e 21-41. La squadra esordisce nelle competizioni europee in Challenge Cup, uscendo al I turno contro i .\nLa stagione successiva \u00e8 sicuramente pi\u00f9 travagliata, ma, dopo un avvio complicato, l'Amatori Catania riesce a centrare la salvezza dopo una strenua lotta con il , conclusasi solamente all'ultima giornata della stagione regolare. In European Challenge Cup il club riesce a togliersi qualche soddisfazione, cogliendo due vittorie nella fase a gironi: 37-34 contro e 28-24 contro , tra le mura amiche del Santa Maria Goretti.\nNella stagione 2006-07 sono da segnalare gli ingaggi dell'allenatore neozelandese Blair Larsen, a gennaio sostituito dal francese Laurent Rodriguez, e del catanese Garozzo e la conferma di alcuni dei giocatori pi\u00f9 rappresentativi: lo scozzese Barry Irwing e l'azzurro de Jager. La stagione regolare di Super 10 si conclude con la 9\u00aa posizione in classifica e la matematica salvezza.\nNel 2007-08 l'Amatori disputa un campionato decisamente sotto tono, che alla sedicesima giornata la vede retrocessa con la certezza matematica, dopo la sconfitta col Veneziamestre. La rinuncia all'iscrizione in Serie A2 \u00e8 motivata da ragioni economiche, cos\u00ec il club decide di ripartire dalla Serie B: il secondo posto finale permette la partecipazione ai \"play-off\" nazionali; l'avversario \u00e8 il , battuto agevolmente in casa per 43-10 e, nonostante la sconfitta in Emilia, la promozione in A2 diventa realt\u00e0.\nLe quattro stagioni successive in A2 si concludono tutte con la matematica salvezza; l'iscrizione alla stagione 2013-14 salta per rinuncia della societ\u00e0 che riparte dalla Serie C: vinto il girone siciliano, i \"play-off\" vedono gli etnei vittoriosi prima contro il e poi in finale contro il Benevento. Poi quattro stagioni di Serie B, il ritorno al formato classico a 12 squadre consente all'Amatori Catania di vincere il campionato e accedere ai \"play-off\" promozione contro il , che per\u00f2 regala il successo ai piemontesi. \u00c8 invece trionfale la stagione 2017-18: nonostante la discesa della che conclude il campionato superando i 100 punti in classifica generale, l'Amatori conquista il secondo posto, assicurandosi la partecipazione ai \"play-off\". A due giornate dalla fine della stagione regolare la decisione della FIR, di annullare il progetto della seconda Accademia federale, libera un posto in Serie A, decretando l'Amatori Catania promosso in anticipo.\nPer la stagione del ritorno in Serie A, il mercato dell'Amatori conferma gran parte della rosa artefice della promozione inserendo Salvatore Garozzo, che torna a vestire i colori biancorossi, e gli argentini Benjam\u00edn Madero e German Maruk. Il campionato 2018-19 si conclude positivamente con il secondo posto nel girone 3, alle spalle della , e qualificazione ai play-off per la promozione. Purtroppo le due sconfitte con e non permettono l'accesso alla fase finale.\nStadio.\nLo stadio ufficiale degli Amatori Catania \u00e8 il Santa Maria Goretti di Catania, situato nei pressi dell'aeroporto Vincenzo Bellini.\nLo Stadio ha una capienza di 6.000 spettatori ed ospita le altre societ\u00e0 catanesi di rugby e la squadra di football americano degli Elephants Catania; nel 1998 ha ospitato l'evento del superbowl italiano tra Frogs Legnano e Lions Bergamo.\nIl 26 settembre 2014 lo Stadio del rugby \u00e8 stato dedicato a Benito Paolone: giocatore, allenatore e presidente del club, scomparso nel 2012.\nRose del passato.\nDi seguito elencati i giocatori della rosa dell'Amatori Catania Campione d'Italia di Serie A 2003-04: Michele Amore, Orazio Arancio, Gino Bombaci, Salvatore Carbone, Pablo Chiappini, Juan Cosa, Rosario Di Paola, Francesco Faia Pappalardo, Jacob Gaina, Santino Granata, Benjamin de Jager, Juan Pablo Lagarrigue, Raffaele Marino, Roberto Pistorio, Mario Privitera, Lucas Recalde, Juan Pablo Rodr\u00edguez, Elio Taschetta, Biagio Testa, Pietro Todaro, Juan Cruz Viassolo, Massimiliano Vinti. Allenatore: Arancio.\nGiocatori di rilievo.\nDi seguito elencati alcuni giocatori di rilievo internazionale che hanno vestito la maglia dell'Amatori Catania:"}
{"id": "1201041", "revid": "74801", "url": "https://it.wikipedia.org/wiki?curid=1201041", "title": "Albino Jara", "text": "Biografia.\nInterrotti gli studi di giurisprudenza, Jara studi\u00f2 nelle Forze Armate cilene, raggiungendo il grado di colonnello.\nRientrato in Paraguay, il 4 luglio 1908 Jara guid\u00f2 il golpe che rovesci\u00f2 il presidente Benigno Ferreira, poi ricopr\u00ec le cariche di ministro della Guerra e Marina sotto il presidente Manuel Gondra (1908-1910).\nIl 17 gennaio 1911 Jara rovesci\u00f2 anche il presidente Gondra e si autoproclam\u00f2 presidente provvisorio, ma una nuova rivolta militare (5 luglio 1911) lo costrinse a rifugiarsi a Buenos Aires. Tornato in patria nello stesso anno con l'intenzione di rovesciare il governo del nuovo presidente Liberato Marcial Rojas, rimase ucciso in uno scontro."}
{"id": "1201048", "revid": "287204", "url": "https://it.wikipedia.org/wiki?curid=1201048", "title": "Hisperica famina", "text": "Con il nome di Hisperica Famina si indica canonicamente un insieme di quattordici componimenti latini riconducibili all\u2019Irlanda del VII secolo d.C., caratterizzati dall\u2019utilizzo di un \"pastiche\" linguistico particolarmente vario e complesso.\nTratti generali.\nIl titolo \"Hisperica Famina\" significa Detti Occidentali. Si tratta di quattordici componimenti di argomento vario, dalla rappresentazione di alcuni elementi tipici della vita scolastica dell\u2019epoca alla descrizione di fenomeni naturali, fino alla narrazione di una sorta di impresa militare. I testi sono scritti in quella che \u00e8 stata definita una \u201cprosa assonante\u201d, essi infatti non rispettano la struttura di nessun tipo di verso, quindi non possono essere detti propriamente poetici, ma presentano un gioco di assonanze e ritmi che li distinguono dalla prosa.\nVero elemento unificante e caratterizzante di questi testi \u00e8 il tessuto linguistico. Gli \"Hisperica Famina\", infatti, sono scritti in un latino molto particolare e ricercato, ricco non solo di neologismi ma anche di grecismi, ebraismi e celtismi che, ad eccezione degli ultimi, l\u2019autore, o gli autori, del testo trasse da glossari del tempo. Il risultato di questo polimorfismo \u00e8 un testo molto complesso, di cui non sempre \u00e8 possibile comprendere il significato esatto.\nProprio per la sua difficolt\u00e0 intrinseca, nonch\u00e9 per la variet\u00e0 della sua tradizione, che attesta l\u2019esistenza di almeno quattro redazioni diverse del testo, l\u2019opera ha sollevato numerose discussioni tra gli studiosi. Tra gli elementi dibattuti i pi\u00f9 rilevanti sono la data e il luogo d\u2019origine del testo e del suo autore e, ancor pi\u00f9, lo scopo per cui questi testi furono scritti. Alla questione dello scopo del testo si associa poi quella dell\u2019interpretazione da dare delle varie redazioni, che a sua volta apre il dibattito sul ruolo da assegnare agli autori di ogni redazione. \nLa variet\u00e0 dei contenuti rende difficile definire uno scopo unitario per l\u2019opera, cosicch\u00e9 tra gli specialisti si trovano diverse ipotesi in proposito. Una delle prime ipotesi, formulata da Heinrich Zimmer, fu che l\u2019opera avesse un intento enciclopedico, simile a quello del \"De nuptiis\" di Marziano Capella. Nei primi decenni del novecento Edward Rand ipotizz\u00f2 che si trattasse di una sorta di esperimento letterario, volto a saggiare fino a che limite potesse spingersi l\u2019inventiva retorica. Sempre nell\u2019ambito della produzione scolastica, Robert Macalister, e a seguire Max Niedermann, suggerirono che potesse trattarsi di temi assegnati a degli studenti come esercizi, di cui poi fossero stati raccolti i pi\u00f9 meritevoli.\nTra le ipotesi pi\u00f9 recenti possiamo annoverare quella di Paul Grosjean, che intende gli \"Hisperica Famina\" come una sorta di libro di testo, utilizzato per insegnare gli usi pi\u00f9 elevati della retorica agli studenti delle classi avanzate; secondo questa teoria le varie redazioni corrisponderebbero a copie del testo utilizzate dai maestri e di volta in volta rielaborate dagli stessi. A partire da un ulteriore suggerimento di Macalister, si \u00e8 fatta strada tra gli studiosi l\u2019ipotesi parallela che potesse trattarsi di un\u2019opera con contenuti non cristiani, che utilizza una lingua particolare per veicolare antichi racconti celtici, differenziandoli linguisticamente dalla predominante cultura cristiana. Il testo quindi raccoglierebbe sia episodi narrativi, come avviene per l\u2019ultimo componimento, sia testi magico-evocativi. A questa ipotesi si sono avvicinati anche Michael Herren, pur appoggiando in parte la proposta di Grosjean, e John Carey. Quest\u2019ultimo, infine, promuove anche una tesi secondaria di Zimmer, secondo cui le diverse redazioni potrebbero costituire varie declinazioni, ad opera di altrettanti maestri, di alcuni temi prefissati. Secondo Zimmer vari maestri, ricevuti alcuni canovacci che abbozzavano gli argomenti di cui trattare e liste di vocaboli particolari da inserire nel testo, si sarebbero autonomamente cimentati nel trarre da questi elementi dei testi organici, che costituiscono quelle che adesso consideriamo le diverse redazioni.\nLa questione resta tuttora irrisolta e largamente dibattuta.\nPer quanto riguarda l\u2019autorialit\u00e0 del testo va evidenziato che, per via della disparit\u00e0 tra le varie redazioni, si pensa generalmente a una pluralit\u00e0 di scrittori, ciascuno attivo su una redazione. Sebbene non venga individuato nessun nome dietro queste figure misteriose si \u00e8 spesso circoscritto il loro ambiente di produzione a quello scolastico.\nContenuti dei componimenti.\nPrologo.\nI primi tre componimenti vertono sui temi della retorica e dell\u2019insegnamento, avendo come soggetto uno o pi\u00f9 gruppi di studenti. Nel prologo assistiamo al discorso di un personaggio che vede avvicinarsi alla propria terra un gruppo di nuovi scolari e rivolge subito loro un lungo discorso di scherno, ricco di artifici retorici, in cui esalta la propria abilit\u00e0 nell\u2019arte dell\u2019eloquenza e, paragonandosi ora a soldati all\u2019assalto ora a potenti elementi naturali, si professa pronto a rivaleggiare con uno dei nuovi arrivati. Il componimento procede per immagini, spesso metaforiche, accostate le une alle altre in un modo che non sempre rende possibile comprendere il fluire del ragionamento. Per questo motivo l\u2019interpretazione del passo non \u00e8 univoca e c\u2019\u00e8 chi vede nel brano non il discorso di un solo personaggio verso un altro bens\u00ec un dialogo tra i due, in cui entrambi si scambiano attacchi vicendevoli in una sorta di duello di eloquenza.\nDe duodecim vitiis Ausonicae palathi.\nQuesta breve sezione tratta dei dodici errori che colpiscono la parlata latina degli anglo-sassoni.\nAnche questo componimento \u00e8 oggetto di varie interpretazioni, specie in merito alla sua autonomia dal testo precedente. Esso, infatti, non presenta un sottotitolo nel codice Reginense e tratta un tema strettamente legato a quello precedente; pertanto alcuni studiosi lo considerano la parte conclusiva del prologo, interpretandolo come un\u2019ultima stoccata dello studente locale all\u2019imperizia del nuovo arrivato.\nIncipit lex diei.\nQuesto componimento, il pi\u00f9 lungo del testo, contiene la descrizione della giornata di un gruppo di studenti. Il testo si apre con una lunga descrizione dell\u2019alba e del risveglio della natura, indugiando sulla rappresentazione del riprendere della vita della campagna, partendo dai vari animali e arrivando all\u2019inizio del lavoro dei contadini. Nel corpo centrale del testo viene descritta la vita degli studenti, dalla sveglia, alle letture mattutine fino al ritorno nelle proprie abitazioni alla sera, con la divisione dei compiti notturni. Particolare risalto \u00e8 dato, all\u2019incirca a met\u00e0 giornata, al viaggio degli studenti verso un villaggio, dove si recano per trovare qualcuno che offra loro del cibo. Sia in questa circostanza sia nel finale l\u2019autore non manca di sottolineare la pericolosit\u00e0 dei luoghi, infestati di bande di briganti, un tema che torner\u00e0 nell\u2019ultimo componimento. Infine, \u00e8 interessante notare che il finale del testo riprende l\u2019andamento dei versi iniziali chiudendosi in una Ringkomposition: con l\u2019imbrunire l\u2019autore intraprende una descrizione del tramonto e del ritorno degli animali speculare a quella presentata per l\u2019alba, addirittura ponendo gli animali descritti nel medesimo ordine dei versi iniziali. Queste attenzioni retoriche, afferma Andy Orchard, sottolineano la letterariet\u00e0 del testo, che per molto tempo \u00e8 stato, invece, denigrato dagli studiosi moderni.\nSezione naturalistica (De caelo; De mari; De igne; De campo; De vento).\nI componimenti \"De caelo\" (Il cielo), \"De mari\" (Il mare), \"De igne\" (Il fuoco), \"De campo\" (Il campo) e \"De vento\" (Il vento) contengono \"la \u201cbarocca\u201d descrizione\" di questi elementi naturali. I vari fenomeni sono raffigurati con termini ricercati e astrusi, ne \u00e8 un esempio l\u2019utilizzo del termine ebraico \"arotus\" (ebr. oroth) per indicare la stella, in questo componimento e altrove. Per questi componimenti e per i quattro seguenti \u00e8 stata rilevata una vicinanza con il genere degli indovinelli celtici e antico-inglesi: essi sono concatenati tra loro, spesso a due a due, attraverso riprese dei versi iniziali o finali da un componimento con l\u2019altro, seguendo uno schema tipico di questo genere letterario.\nDe plurimis.\nIl titolo De plurimis, inteso da Herren come \u201cVarie cose\u201d, va probabilmente tradotto, come suggerisce Giovanni Polara, con \u201cLa folla\u201d. Il testo, per l\u2019appunto, descrive una folla variopinta, soffermandosi sulle vesti colorate dei personaggi e gli oggetti che tengono tra le mani. Si \u00e8 ipotizzato che la distinzione dei colori delle vesti possa rappresentare un diverso grado di avanzamento scolastico dei personaggi, secondo un uso attestato nelle scuole di bardi irlandesi.\nDe taberna e De tabula.\nI due componimenti, seguendo un andamento affine, descrivono due oggetti legati alla vita del monaco-scriba: un contenitore per i libri e una tavoletta cerata per la scrittura. Partendo da una descrizione della struttura dell\u2019oggetto, l\u2019autore passa a descrivere il modo in cui l\"opifex\" (l\u2019artigiano) l\u2019ha costruito, soffermandosi soprattutto sul momento in cui il materiale necessario viene strappato alla natura. Mentre l\u2019identificazione della tabula con la tavoletta da scrittura \u00e8 univoca, c\u2019\u00e8 dissenso tra gli studiosi sul significato della taberna, che Herren considera una borsa a tracolla mentre Polara uno scaffale, basandosi per questa interpretazione su uno scolio a Giovenale.\nDe oratorio.\nRiallacciandosi ai due componimenti precedenti il De oratorio descrive un altro elemento fondamentale della vita monacale: la cappella. Dal testo emerge la volont\u00e0 di trasmettere un\u2019idea di stabilit\u00e0 e solidit\u00e0 della costruzione, evidenziandone la struttura quadrata dei suoi elementi. \nDe oratione.\nCome si evince dal titolo del testo, \u201cLa preghiera\u201d, questo brevissimo componimento, di soli dieci versi, costituisce una vera e propria preghiera a Dio. La divinit\u00e0 \u00e8 rappresentata nell\u2019atto di prendersi cura e far prosperare la terra e gli uomini. Da notare il fatto che, nei versi finali, l\u2019autore si affidi a Dio con una metafora marinaresca, in cui lo scrivente si raffigura come un navigante in un mare tempestoso che chiede una barca per fuggire.\nDe gesta re.\nL\u2019ultimo componimento, genericamente detto \u201cUn\u2019impresa\u201d, racconta uno scontro armato tra un gruppo di cacciatori e gli abitanti del luogo della caccia, insorti per difendere il loro territorio. La prima met\u00e0 del testo \u00e8 occupata dalla descrizione della caccia, arricchita di echi virgiliani, mentre la seconda parte verte sulla narrazione del combattimento tra le due fazioni, vinto dal gruppo di cacciatori. Nella conclusione l\u2019autore afferma che i racconti dei pochi sopravvissuti tra i locali daranno origine a una moltitudine di storie.\nCi\u00f2 che \u00e8 interessante evidenziare in questo testo \u00e8 il comparire di alcuni elementi tipici del folklore celtico. Si tratta essenzialmente di gesti specifici dei combattimenti, quali gli scherni prima dello scontro, volti a spaventare il nemico, o il grido finale sul corpo del nemico ucciso, ma anche l\u2019utilizzo di un\u2019espressione particolare che si ritrova in due racconti irlandesi di alcuni secoli dopo:\nAltro elemento di rilievo \u00e8 il fatto che questo stesso componimento si trasformi radicalmente nella redazione B, diventando il racconto di un\u2019impresa per mare, durante la quale un gruppo di soldati viene inghiottito da un mostro marino e sopravvive mangiando la carne del mostro stesso. Basandosi sulla ricorrenza di questo mito in racconti orali di tutte le culture e sulla presenza di elementi folkloristici celtici nella redazione A, Carey ha ipotizzato che gli \"Hisperica Famina\" costituiscano una prima attestazione scritta di alcune storie irlandesi, affidate all\u2019epoca alla trasmissione orale, e che la peculiarit\u00e0 linguistica dei testi sia dovuta alla volont\u00e0 degli autori di distinguere questo materiale da quello cristiano della cultura scritta predominante, come gi\u00e0 supposto da Herren e Macalister.\nLuogo e data d'origine.\nL\u2019origine del testo come il suo scopo ultimo restano ad ora oggetto di discussione. L\u2019ipotesi pi\u00f9 accreditata, che si tratti di un\u2019opera irlandese del VII secolo, \u00e8 dedotta principalmente dal raffronto del testo con altri ad esso legati e da alcune informazioni desunte dall\u2019opera stessa.\nPer quanto riguarda la data di composizione viene indicato come terminus post quem la composizione delle \"Etymologiae\" di Isidoro di Siviglia, redatte tra il 612 e 620 d.C. \u00c8 importante notare che questo testo non solo fu usato per comporre gli \"Hisperica Famina\" ma che i termini isidoriani ricorrono nell\u2019opera quasi in serie, rispettando l\u2019ordine con cui li troviamo nell\u2019originale. Per questo motivo \u00e8 possibile supporre che l\u2019autore degli \"Hisperica Famina\" avesse davanti un\u2019edizione compiuta del testo e non delle eventuali compilazioni precedenti e che vada quindi collocato dopo il 650, quando l\u2019opera Isidoriana inizi\u00f2 a diffondersi in Irlanda.\nA questo confronto si aggiunga quello con un passo della \"Historia Ecclesiastica gentis Anglorum\" di Beda, in cui l\u2019autore tratta della presenza di studenti anglo-sassoni in Irlanda: \u201cerant ibidem [in Hibernia] eo tempore multi nobilium simul et mediocrum de gente Anglorum, qui tempore Finani et Colmani episcoporum relicta insula patria vel divinae lectionis vel continentioris vitae gratia illo secesserant. Et quidam quidem mox se monasticae conversationi feliciter mancipaverat, alii magis circuendo per cellas magistrorum lectioni operam dare gaudebant, quos omnes Scotti libentissime suscipientes victum esi cotidianum sine pretio, libros quoque ad legendum et magisterium gratuitum praebere curabant.\u201d (\u201cIn quel tempo c\u2019erano in Irlanda molti Angli sia nobili sia di bassa condizione che, al tempo di Finan e Colman, lasciata la loro isola, si erano ritirati l\u00e0 per dedicarsi o allo studio della Scrittura o a una vita pi\u00f9 asceticamente impegnata. Alcuni di essi subito si dedicarono in modo completo alla vita monastica, altri invece preferirono coltivare lo studio della Scrittura andando dai vari maestri di monastero in monastero. Gli scotti li avevano accolti tutti molto benignamente e davano loro gratituitamente il cibo per il giorno e libri per studiare, e inoltre li istruivano senza compenso.\u201d) Il passo descrive una situazione che ben si attaglia a quella che sta alla base degli \"Hisperica Famina\": un gruppo di studenti venuti da altrove per ragioni di studio che si spostano alla ricerca di maestri e di ospitalit\u00e0. Questa immagine di studenti stranieri giunti in Irlanda per studiare sembra emergere da alcuni passi degli \"Hisperica Famina\". Ad esempio, ai versi 271-274 troviamo un gruppo di studenti intenti a chiedere un aiuto agli abitanti del luogo, con la difficolt\u00e0 di comunicare in una lingua sconosciuta. Il passo, la cui interpretazione non \u00e8 univoca, sembrerebbe quindi avvalorare l\u2019ipotesi che gli studenti di cui si parla non siano irlandesi, se si sceglie di intendere l\u2019espressione ausonica catena come un riferimento al fatto che l\u2019unica lingua straniera parlata dagli scolari fosse quella ausonica, ovvero il latino, e pertanto non riuscissero a comunicare in irlandese con i locali.\nIl contesto dunque si adatta a quello descritto da Beda per gli anni dei vescovi Finan e Colman e, a sostegno di questa datazione, si aggiunge un ulteriore elemento: la stesura da parte di Aldelmo di Malmesbury di una lettera da cui emerge la conoscenza degli \"Hisperica Famina\" da parte dello scrittore. Dal momento che Aldelmo deve aver studiato questo testo mentre frequentava la scuola di Malmesbury, tra il 660 e il 670, la stesura dell\u2019opera va collocata prima di questo momento. Sulla base di questi elementi si tende oggi a fissare la data di composizione degli \"Hisperica Famina\" proprio tra gli anni 651-664, durante i quali furono vescovi Finan e Colman. Questa opinione sembra essere stata tendenzialmente accettata dagli studiosi successivi ad Herren, prima del quale alcuni collocavano l\u2019opera anche un secolo prima.\nPer quanto riguarda il luogo d\u2019origine degli \"Hisperica Famina\", cos\u00ec come per quello in cui sono ambientati, c\u2019\u00e8 ancora molta discussione. L\u2019opinione degli studiosi varia dalla semplicit\u00e0 di Francis Jenkinson \u201cLa scena \u00e8 collocata in un paese in cui la lingua degli abitanti \u00e8 Irlandese. L\u2019opera \u00e8 presumibilmente scritta in Irlanda [...] e l\u2019autore un componente, studente o maestro, di una scuola irlandese\u201d; all\u2019agnosticismo di Grosjean: \u201cA meno di non ritrovare, un giorno, un esemplare con data e luogo, per cos\u00ec dire, la questione dell\u2019origine non potr\u00e0 essere risolta.\u201d\nHerren colloca gli \"Hisperica Famina\", sia come origine sia come ambientazione, in Irlanda, appoggiandosi alla vicinanza tra la scena rappresentata e il gi\u00e0 citato passo di Beda. In antitesi, Herren prova a ipotizzare che la situazione sia da ribaltare completamente, pensando che il gruppo di nuovi studenti del Prologo non giunga in Irlanda bens\u00ec in una colonia irlandese in Inghilterra. Questa ipotesi alternativa, tuttavia, viene presto smentita dal momento che, secondo lo studioso, l\u2019ambiente descritto dal testo non si adatta a quello che si riscontrava nelle colonie irlandesi del 650 d.C.\nPer dar conto di un\u2019opinione differente, basti citare l\u2019articolo di Stefano Pittaluga che colloca lo svolgimento dei primi componimenti non in Irlanda bens\u00ec in Inghilterra, interpretando un elemento del prologo come un riferimento a questa regione. Lo studioso, infatti, rifacendosi a una serie di esempi in cui ricorre questa terminologia, interpreta l\u2019espressione \"triquadra tellus\", riferita alla terra in cui giungono gli studenti, come un\u2019allusione alla Britannia, isola triangolare. La situazione finora descritta di un gruppo di studenti anglo-sassoni venuti in Irlanda a studiare verrebbe totalmente sradicata, tanto che Pittaluga arriva a ipotizzare che gli studenti stessi non provengano dalle isole britanniche bens\u00ec dal continente, forse dalla Gallia.\nFonti.\nSi possono individuare tre fonti principali per gli \"Hisperica Famina\", oltre ad altre secondarie: alcune opere di Isidoro di Siviglia, il \"De excidio Britanniae\" di Gildas e Virgilio, probabilmente esclusivamente le \"Georgiche\" e l\"Eneide\".\nDelle opere di Isidoro di Siviglia gli \"Hisperica Famina\" utilizzano soprattutto elementi delle \"Etymologiae\" ma anche alcuni termini da scritti secondari, soprattutto il \"De natura rerum\" e il \"De differentiis verborum\". Interessante \u00e8 il fatto che molti di questi termini compaiano, pur se in passi diversi, rispettando l\u2019ordine che avevano nell\u2019opera isidoriana.\nLo stesso meccanismo di ripresa lessicale che si vede applicato a Isidoro viene utilizzato per il \"De excidio Britanniae\", da cui sono tratti molti termini che compaiono nel testo. La peculiarit\u00e0 della scelta dei vocaboli, sia per quanto riguarda Gildas sia per Isidoro, consiste nel fatto che l\u2019autore eviti sempre accuratamente i termini pi\u00f9 comuni, scegliendo, invece, i sinonimi pi\u00f9 oscuri e sconosciuti.\nPer quanto riguarda Virgilio la ripresa \u00e8 operata a un livello pi\u00f9 ampio, andando a ricavare dal testo non soltanto spunti lessicali ma anche \"topoi\" che vengono poi declinati dall\u2019autore inserendo elementi tipicamente \"hisperici\". Herren ipotizza che in questo caso l\u2019autore non usasse semplicemente una copia delle opere virgiliane bens\u00ec che si trovasse davanti ad un testo glossato in cui le note erano spesso disposte in modo fuorviante. In questo modo l\u2019autore, fraintendendo il significato di alcuni termini o applicando alcune glosse alle parole sbagliate, avrebbe poi creato alcuni dei casi pi\u00f9 oscuri degli \"Hisperica Famina\".\nOltre a questi testi, l\u2019autore si serv\u00ec certamente di alcuni glossari, per noi irrimediabilmente perduti, di termini greci ed ebraici oltre ai testi dei grammatici Donato e Prisciano. Infine, per pochi versi \u00e8 probabile che si possa rintracciare l\u2019influenza di alcuni passi biblici, significativamente tratti dalla Vulgata Geronimiana e non dalle traduzioni precedenti, che ancora vediamo utilizzate in Gildas.\nTesti correlati.\nLo stile peculiare degli \"Hisperica Famina\" non appartiene solo a questo testo nello specifico, bens\u00ec si pu\u00f2 considerare caratteristico di una sorta di genere letterario che si svilupp\u00f2 e diffuse in ambito principalmente irlandese nel VII secolo, cessando la sua produttivit\u00e0 in un breve arco di tempo. Secondo alcuni studiosi l\u2019origine pi\u00f9 lontana del genere andrebbe rintracciata gi\u00e0 nel Galles di inizio VI secolo, nel contesto della produzione di Gildas, da cui si sarebbe spostato in Irlanda seguendo un percorso per noi sconosciuto.\nOltre agli \"Hisperica Famina\" possiamo ascrivere a questo genere la \"Lorica di Laidcenn\" (nota anche come \"Lorica di Gildas\"), la \"Lorica di Leiden\", la \"Rubisca\" e l\u2019inno di Saint Omer (o \"Adelphus adelpha meter\"). Questi quattro testi, indipendenti tra loro e rispetto agli \"Hisperica Famina\", riprendono lo stesso stile lessicale originale e poliglotta, volto alla creazione di un testo ellittico e ricercato. \nLe \"loricae\" (armature) sono delle preghiere, che affondano le loro radici in incantesimi apotropaici degli antichi culti pagani e sono strutturate in modo da elencare una serie di parti del corpo per cui si chiede a Dio una protezione, fino ad arrivare a comprendere l\u2019intera persona. Per quanto riguarda la Lorica di Laidcenn, essa veniva considerata precedente agli \"Hisperica Famina\" e quindi accostata all\"Altus Prosator\" come una possibile fonte del genere letterario. Gli studi di Herren hanno, invece, attribuito questo testo a Laidcenn, un autore di pochi anni successivo alla prima redazione degli \"Hisperica Famina\". L\u2019anno di morte di questo scrittore, 664 d.C., fu utilizzato dallo studioso come un ulteriore \"terminus ante quem\" per la datazione degli \"Hisperica Famina\".\nLa \"Rubisca\" si presenta come una sorta di parodia delle \"loricae\", descrivendo un uccellino rosso (chiamato \"rubisca\") servendosi di un elenco di parti del corpo, in questo caso dell\u2019uccellino.\nInfine, l\u2019inno di Saint Omer \u00e8 un\u2019omelia in prosa ritmica che predica la necessit\u00e0 di evitare il male, trattando della caducit\u00e0 della vita umana. Un elemento che viene messo in rilievo rispetto a quest\u2019ultimo testo \u00e8 che la conoscenza del greco dimostrata dal suo autore \u00e8 molto superiore a quella degli altri testi hisperici. Questo inno, che, come la \"Rubisca\", forse va collocato in ambito continentale, seppur sempre di origine irlandese, \u00e8 l\u2019ultima attestazione del genere hisperico vero e proprio.\nOltre a questi testi gi\u00e0 alla fine del VI secolo era stato composto l\"Altus Prosator\", un poema attribuito a Columcille, che non si riesce a stabilire se sia stato effettivamente usato come fonte dagli \"Hisperica Famina\". Quest\u2019opera presenta embrionalmente alcune caratteristiche nel lessico che poi si ripresenteranno nei testi hisperici, forse proprio a partire da questo antecedente.\nTradizione.\nIl testo degli \"Hisperica Famina\" \u00e8 trasmesso da tre codici, che attestano l\u2019esistenza di quattro redazioni diverse. Di queste quattro soltanto le tre redazioni A, B e D attestano i componimenti veri e propri, e di queste soltanto la redazione A attesta integralmente i quattordici testi. La restante redazione C \u00e8, in realt\u00e0, un glossario che contiene dei termini riconducibili agli \"Hisperica Famina\" ma non a una delle altre redazioni. Oltre a queste redazioni esiste poi un quarto codice, redazione E, che conserva un breve passo in cui compaiono molti termini hisperici ma non presenta affinit\u00e0 tematiche con nessuno dei quattordici componimenti. Le redazioni e i rispettivi codici sono i seguenti:\nIl codice Reginense \u00e8 l\u2019unico a presentare il testo nella sua interezza e attesta quella che viene definita redazione A, ovvero la redazione che comprende tutti e quattordici i componimenti sopra indicati. Il manoscritto risale ai secoli IX-X e proviene dall\u2019area francese, forse da Fleury. In base ad alcuni errori, riconducibili alla cattiva lettura dell\u2019esemplare da cui lo scriba copiava, si pu\u00f2 dedurre che il manoscritto fu copiato da un codice irlandese, in quanto la scrittura irlandese \u00e8 l\u2019unica ad aver utilizzato alcuni tipi di legature e abbreviazioni che qui il copista male interpreta. \u00c8 importante sottolineare che, bench\u00e9 sia la redazione pi\u00f9 ampia, non \u00e8 detto che sia la redazione pi\u00f9 antica n\u00e8, tantomento, la versione originaria a cui le altre si sarebbero rifatte.\nLa redazione B \u00e8 attestata da alcuni fogli del codice Lussemburghese e alcuni del Parigino: essa non solo omette tutta la sezione centrale (comprendente i componimenti da \"De mari\" a \"De oratorio\") ma modifica anche alcuni componimenti ampliandoli, come nel caso di \"De oratione\" che risulta lungo il triplo di come si presenti in A, oppure riducendoli, come si verifica nell\u2019ultimo componimento che risulta dimezzato. A questa situazione si aggiunga che il prologo, il \"De duodecim vitiis Ausoniae palatii\" e la \"Lex diei\", si presentano in stato frammentario.\nLa redazione C \u00e8 testimoniata da un solo foglio del codice Lussemburghese, in cui \u00e8 riportato un glossario i cui termini sono tratti dagli \"Hisperica Famina\" ma da una versione diversa da quelle attestate negli altri codici, come si evince dal fatto che vi figurino alcuni termini che nelle redazioni del testo a noi note non compaiono. Questo foglio verosimilmente seguiva il testo completo di questa redazione.\nLa redazione D, attestata nello stesso codice Parigino della redazione B (nei fogli seguenti questa), riporta le sezioni \"De mari\", \"De igne\", \"De caelo\", \"De campo\", \"De vento\" e \"De taberna\" per un totale di soli 150 versi. Essa attesta circa sessanta termini che non compaiono nelle altre redazioni.\nInfine, la redazione E attesta un passo in realt\u00e0 inesistente negli \"Hisperica Famina\", sebbene venga ad essi ricondotto e talvolta citato come una quinta versione. Esso non fu utilizzato dall\u2019edizione di Herren n\u00e9 fu citato dal lavoro di Grosjean, come anche da quello di altri studiosi, nonostante comparisse gi\u00e0 in un articolo di Kassius Hallinger del 1974. Il manoscritto viene menzionato, invece, dagli articoli di Orchard e di Carey."}
{"id": "1201050", "revid": "36426", "url": "https://it.wikipedia.org/wiki?curid=1201050", "title": "Cluny III", "text": ""}
{"id": "1201051", "revid": "78273", "url": "https://it.wikipedia.org/wiki?curid=1201051", "title": "Netscape Browser", "text": ""}
{"id": "1201053", "revid": "36426", "url": "https://it.wikipedia.org/wiki?curid=1201053", "title": "Congregazione Cluniacense", "text": ""}
{"id": "1201056", "revid": "112218630", "url": "https://it.wikipedia.org/wiki?curid=1201056", "title": "Roger MacBride Allen", "text": "Opere principali.\nAl centro della sua opera pi\u00f9 nota \u2013 il ciclo della \u00abCaccia alla Terra\u00bb (\u00ab\"Hunted Earth\"\u00bb) \u2013 vi \u00e8 l'utilizzo della teoria scientifica dei \"wormholes\", tunnel iperspaziali che permettono di avvicinare punti tra loro anche lontanissimi nell'universo. Il ciclo si articola in tre romanzi: \"L'anello di Caronte\" (\"The Ring of Charon\", 1991) e \"La sfera spezzata\" (\"Shattered Sphere\", 1994). Un terzo titolo, \"Farside cannon\" - 1989, \u00e8 ambientato nello stesso universo pur essendo collocato temporalmente circa un secolo prima. Quest'ultimo titolo non \u00e8 mai stato tradotto in italiano.\nNel 1993 Allen pubblic\u00f2 una trilogia ambientata nell'universo immaginario di Asimov, formata da \"Il Calibano di Asimov\" (\"Isaac Asimov's Caliban\"), \"L'Inferno di Asimov\" (\"Isaac Asimov's Inferno\") e \"L'Utopia di Asimov\" (\"Isaac Asimov's Utopia\"), nella quale viene introdotto un nuovo sistema di leggi riguardanti i robot, formulato dall'autore durante una discussione con lo stesso Asimov.\nNel 2000 cominci\u00f2 la pubblicazione della trilogia dedicata al pianeta \"Solace\", che riprende il tema dei tunnel iperspaziali ed \u00e8 costituita dai romanzi \"Le astronavi del tempo\" (\"The Depth of Time\"), \"L'oceano del tempo\" (\"The Ocean of Years\") e \"The Shores of Tomorrow\", quest'ultimo non ancora tradotto in italiano.\nNel resto della sua produzione si pu\u00f2 segnalare anche il dittico composto da \"La fiaccola dell'onore\" (\"The Torch of Honor\", 1985) e \"Le potenze dello spazio\" (\"Rogue Powers\", 1986), piccolo classico di fantascienza bellico-avventurosa e il thriller legale fantascientifico \"L'uomo modulare\" (\"The Modular Man\", 1992) in cui dibatte su quanta parte del corpo di un umano possa essere resa cibernetica prima che la persona perda i diritti civili."}
{"id": "1201057", "revid": "36426", "url": "https://it.wikipedia.org/wiki?curid=1201057", "title": "Il nome della rosa (romanzo)", "text": ""}
{"id": "1201060", "revid": "599013", "url": "https://it.wikipedia.org/wiki?curid=1201060", "title": "Amatori Rugby Milano", "text": "LAmatori Rugby Milano fu un club rugbistico italiano di Milano.\nFondato nel 1927, era tra le pi\u00f9 antiche societ\u00e0 di rugby, nonch\u00e9 la pi\u00f9 titolata, d'Italia, avendo vinto 18 campionati nazionali e una Coppa Italia.\nInizialmente parte della societ\u00e0 calcistica , con il cui nome vinse il primo campionato italiano assoluto e dal quale si scisse quasi subito assumendo il nome attuale, conobbe il suo momento migliore nell'anteguerra, conquistando 13 dei 15 titoli in palio e dando vita a una rivalit\u00e0 con il che caratterizz\u00f2 buona parte degli anni trenta; vinse un quattordicesimo titolo nell'immediato dopoguerra e, dopo un lento declino e la retrocessione in serie B nel 1969, si ripropose a livello nazionale negli anni novanta, quando accoppi\u00f2 per un breve periodo il suo nome a quello della polisportiva la cui capofila era l'Associazione Calcio Milan di Silvio Berlusconi e contese al la supremazia in campionato, aggiudicandosi quattro ulteriori scudetti, con i quali raggiunse il primato tuttora insuperato di 18 titoli vinti; dopo aver ceduto il titolo sportivo al nel 1998, lo riacquis\u00ec nel 2002 a seguito di una rifondazione societaria; oscillante da allora tra serie A e B, nel 2011 militava in tale ultima categoria quando ne fu esclusa per decisione federale a causa della diserzione in tre incontri consecutivi.\nAl 2020 l\"Amatori Union Rugby Milano\" \u00e8 l\u2019erede pi\u00f9 diretto del club sotto l\u2019aspetto della continuit\u00e0 societaria: fu infatti fondato nel 2015 dalla fusione dellAmatori Rugby Milano junior, istituito nel 2005 come costola giovanile del club seniores, poi distaccatosi e presente in serie C nel 2013-14, e del \"Rugby Union 96\", giovane societ\u00e0 del capoluogo lombardo con esperienza di serie B.\nNell'ultimo periodo della sua recente attivit\u00e0, tra gennaio 2010 e ottobre 2011, la squadra disput\u00f2 le sue gare interne all'Arena Civica di Milano.\nStoria.\nI trionfi iniziali.\nIl rugby a Milano era presente gi\u00e0 dal primo anteguerra: l'Unione Sportiva Milanese, squadra di calcio, aveva allestito una formazione di rugby tra i cui animatori figurava Stefano Bellandi, figura atipica di sportivo che, a parte il suo mestiere di economo al teatro alla Scala, fu calciatore, rugbista, arbitro e giornalista; nel dopoguerra lo stesso Bellandi fu l'animatore del rinnovato movimento rugbistico a Milano e promotore della formazione della Federazione Italiana Rugby.\nIl club nacque nel 1927 dalla fusione dello Sport Club Italia con la citata Unione Sportiva Milanese come sezione rugbistica dell'; il calendario assegn\u00f2 all'Ambrosiana l'incontro d'apertura del primo campionato contro il al velodromo Umberto I di Torino; le condizioni del tempo le impedirono di essere la prima squadra a scendere in campo in un incontro ufficiale di rugby in Italia, anche se le diedero la singolarit\u00e0 statistica di essere protagonista del primo incontro rinviato del campionato italiano.\nTale torneo vide la finale tra Ambrosiana e , e la squadra milanese si impose 3-0 nell'incontro di spareggio a Bologna, dopo che ciascuna ebbe vinto la propria gara interna (5-0 per la Lazio a Roma, 10-3 per l'Ambrosiana nel ritorno a Milano).\nAlla fine del torneo l'Ambrosiana estromise la squadra di rugby, che cos\u00ec si riorganizz\u00f2 in proprio al Dopolavoro Pirelli e prese il nome di Amatori Rugby Milano; nei tornei a seguire si ripropose il duello tra Milano e la Capitale, quest'ultima nel 1929-30 rappresentata dall'A.S. Roma (vittoria dell'Amatori per due punti di vantaggio nel girone unico) e dal 1930-31 dalla (battuta nella doppia finale con un 18-8 complessivo, 3-0 e 15-8).\nAl termine del campionato 1932-33, vinto sul , l'Amatori affront\u00f2 una grave scissione: guidati da Stefano Bellandi, un gruppo di giocatori \u2014 tra cui il capitano Piero Paselli, Barzaghi, Aymonod e Tagliabue \u2014 si accasarono il 15 ottobre 1933 presso la sede milanese dell'Associazione nazionale bersaglieri e crearono il gruppo sportivo omonimo, con campo di gioco allo stadio Giuriati; nonostante la perdita di diversi elementi di spicco l'Amatori si aggiudic\u00f2 il suo sesto titolo consecutivo nel 1934; tra il 1935 e il 1938, sotto la guida del francese Julien Saby, si altern\u00f2 due volte con Roma alla testa della classifica finale del campionato e, dopo la sostanziale messa in disarmo di quest'ultima con il ritorno nel club calcistico giallorosso, rimase da sola a dominare il torneo, che la vide conquistare la Stella nel 1940 e rimanere padrona incontrastata fino a tutto l'anteguerra (alla fine furono 13 i tornei conquistati nelle 15 edizioni prebelliche).\nAlla ripresa delle competizioni nel 1945-46 l'Amatori si trov\u00f2 di nuovo in finale contro la ricostituita e conquist\u00f2 il suo quattordicesimo scudetto, ma oramai la generazione di giocatori che ne aveva sancito la supremazia era in declino oppure morta in guerra (come Giacomo Campagna e Arturo Re Garbagnati, 12 volte Nazionale tra il 1936 e il 1942), e il testimone pass\u00f2 per un breve tempo nelle mani della stessa Roma (due scudetti) e poi del Veneto.\nIl declino e le serie inferiori.\nNel quindicennio che segu\u00ec il club riusc\u00ec a permanere in pianta pi\u00f9 o meno stabile nelle zone alte della classifica di serie A (miglior risultato, il secondo posto nel 1949-50); dopo tre terzi posti tra il 1956 e il 1962 la squadra inizi\u00f2 un declino che la port\u00f2 a lottare per la salvezza (nono posto nel 1963 e nel 1965, decimo nel 1966) e, nel 1968, la vide piazzarsi all'ultimo posto in classifica e retrocedere in serie B.\nIl 1972 fu addirittura l\u2019anno della retrocessione in serie C, che coincise con una grave crisi finanziaria del club e una pesante controversia politica che ebbe ripercussioni anche a livello nazionale: in cerca di capitali per sopravvivere, il suo presidente Mario Campagna si accord\u00f2 con i dirigenti di Fiamma, il gruppo sportivo di ispirazione neofascista del Movimento Sociale Italiano, per fare entrare l\u2019Amatori in tale consesso; per scongiurare tale eventualit\u00e0 alcuni giocatori contattarono i dirigenti del Canottieri Olona che si dichiararono disponibili a rilevare il club e ad abbinarvi il proprio nome; ci\u00f2 comportava anche una serie di rimozioni di dirigenti che avevano provocato la discesa della squadra in terza divisione; quando fu chiaro che Campagna non aveva interesse all\u2019offerta dei Canottieri ed era intenzionato all\u2019abbinamento con Fiamma, otto giocatori lasciarono il club denunciando il salto di qualit\u00e0 dell\u2019infiltrazione neofascista, per la prima volta nella stanza dei bottoni di un club di lunga tradizione sportiva; la vicenda ebbe una vasta eco e fu ripresa anche dalla stampa nazionale che colse l\u2019occasione per gettare luce sul fenomeno dello sport usato dall\u2019estrema destra come veicolo di consenso politico.\nLa permanenza in C dur\u00f2 una sola stagione, ma dopo quattro anni di B il club torn\u00f2 di nuovo in terza serie per analogo periodo.\nNel 1981, sotto la guida di Marco Bollesan, che aveva chiuso la carriera di giocatore proprio quell'anno nel club milanese, la squadra inizi\u00f2 la risalita verso la massima categoria, che complet\u00f2 alla fine del torneo 1984-85; dopo un paio di campionati d'assestamento, in cui la squadra riusc\u00ec a guadagnare un'agevole salvezza, nel 1987-88, primo torneo con i \"play-off\", si classific\u00f2 quinta e accedette ai quarti di finale, tuttavia venendo subito eliminata dal .\nL'ingresso nella Polisportiva Milan e il decennio di Berlusconi.\nNel 1988 l'Amatori rientr\u00f2 nel progetto, voluto da Silvio Berlusconi, di creare un polo sportivo unico a Milano, la Polisportiva Milan, la cui capofila fosse l'omonima squadra di calcio e che comprendesse diverse discipline (per esempio la pallavolo con il Gonzaga o l'hockey su ghiaccio con i Devils); inizialmente la squadra mantenne il nome originario e assunse la sponsorizzazione del gruppo bancario-assicurativo Mediolanum e, con tale denominazione, giunse fino alle semifinali di campionato nel 1989 e nel 1990 sotto la guida di Guy Pardi\u00e8s.\nGi\u00e0 composta da elementi come Franco Properzi, i fratelli Marcello e Massimo Cuttitta, Roberto Crotti, Pierpaolo Pedroni e Giambattista Croci, tutti gi\u00e0 in Nazionale o prossimi a esservi convocati, e il fuoriclasse australiano David Campese, la rosa fu quindi integrata dall'italo-argentino Diego Dom\u00ednguez, da Massimo Bonomi, Alessandro Ghini e Massimo Giovanelli, anch'essi nell'orbita della Nazionale; il campionato 1990-91 vide l'Amatori Mediolanum imporsi nella finale-scudetto per 37-18 sul al Tardini di Parma e vincere il suo quindicesimo scudetto, a 45 anni di distanza dal pi\u00f9 recente.\nFino al 1996 furono quattro i titoli vinti, tutti contro il in finale: nel 1993 con un 41-15 al termine di un incontro molto nervoso e sempre al limite della rissa, nel 1995, al termine di una finale senza mete, vinta 27-15 e caratterizzata solo da calci piazzati (8 di Diego Dom\u00ednguez) e \"drop\" (uno di Massimo Bonomi) e nel 1996 in rimonta 23-17, dopo aver chiuso il primo tempo per 9-17 e in svantaggio di un uomo a causa dell'espulsione di Franco Properzi.\nFin dal 1993 la squadra aveva assunto sia il nome che i colori dell'Associazione Calcio Milan: alla tradizionale tenuta bianca e nera era stata sostituita quella, uguale per tutta la polisportiva, rossa e nera. La finale del campionato 1993-94 fu l'unica che il Milan non disput\u00f2 contro il Benetton, ma contro la sfavorita che, tuttavia, nella gara scudetto disputatasi a Padova, si impose 23-15; la seconda finale persa, quella del 1996-97, fu quella che di fatto pose fine al decennio di Silvio Berlusconi: a Verona il Benetton vinse 34-29.\nGi\u00e0 orfana di David Campese, che aveva lasciato il club nel 1995 per tornare in Australia, il Milan perse anche Dom\u00ednguez, trasferitosi nel giugno 1997 allo dopo punti marcati nel campionato italiano e il primato in classifica marcatori di sette edizioni consecutive del torneo; ciononostante la squadra colse la sua unica vittoria di sempre in Heineken Cup nella fase a gironi della stagione 1997-98, al Giuriati contro il , per 33-32 (con 5 mete, una ciascuna da Vaccari, G\u00f3mez, Marcello Cuttitta, Platania e il neozelandese Turner).\nTuttavia il club, trascurato dalla propriet\u00e0 che non lo riteneva pi\u00f9 un veicolo di promozione, non si qualific\u00f2 per i \"play-off\" del 1997-98, e a fine stagione la squadra \u2014 dopo il previsto smantellamento della polisportiva rossonera gi\u00e0 iniziato a partire dal 1994 e che aveva risparmiato fino a quel momento, oltre al calcio, solo il rugby \u2014 bench\u00e9 non retrocessa, si trov\u00f2 totalmente sprovvista dei mezzi economici per continuare a disputare il campionato e cedette giocatori e titolo sportivo al ; pi\u00f9 tardi la polisportiva fu anche oggetto di indagine da parte della magistratura, per via di alcuni compensi non dichiarati al fisco nel periodo in cui il rugby era ancora formalmente dilettantistico.\nLa scomparsa del club e il ritorno.\nDal 1998, di conseguenza, il club esistette solo nella denominazione sociale del Rugby Calvisano, che aveva adottato la nuova ragione sociale di Amatori &amp; Calvisano e in tale veste disput\u00f2 i successivi campionati di serie A1; nel 2002 un gruppo di ex giocatori dell'Amatori, guidati dall'ex capitano Massimo Giovanelli e Marcello Cuttitta, quest'ultimo in veste di tecnico, ricostitu\u00ec la societ\u00e0 e si iscrisse, sotto le insegne dell'Iride Cologno, al campionato nazionale di serie C, riacquisendo il titolo sportivo che il Calvisano restitu\u00ec, rispettando l'accordo stipulato quattro anni prima; nel 2003, sempre in serie C, la squadra riprese anche il nome di Amatori Rugby Milano; alla fine della stagione 2003-04 giunse la promozione in serie B e, dopo tre stagioni, l'Amatori giunse alla finale dei playoff promozione di serie A, tuttavia venendo sconfitta da , mentre l'anno successivo, sempre all\u2019ultimo atto, manc\u00f2 la promozione contro il .\nNell\u2019estate 2008 la , formazione nata dall\u2019unione di e , si fuse con l\u2019Amatori dando vita alla nuova societ\u00e0 Amatori Rugby Milano 2008 il cui titolo sportivo era in serie A1; il 17 gennaio 2010 la squadra abbandon\u00f2 il vecchio campo comunale \u201cGiuriati\u201d per disputare le gare interne all'Arena Civica, storico impianto di atletica leggera che in passato ospit\u00f2 incontri delle Nazionali sia di calcio che di rugby.\nDopo aver chiuso il campionato di serie A1 2009-10 al 7\u00ba posto, l'Amatori incorse in una crisi societaria che lo port\u00f2, la stagione successiva, all'ultimo posto e alla retrocessione, al termine degli spareggi, in serie B 2011-12.\nIl 12 ottobre 2011, dopo due incontri di campionato disertati per mancanza di giocatori, la societ\u00e0 fu rilevata da un nuovo proprietario, l'industriale aquilano Carlo Navarra ma stante l'impossibilit\u00e0, per la terza volta di seguito, di schierare quindici uomini in campo, la FIR decise l'esclusione della squadra dal campionato.\nL'Amatori partiva da una penalizzazione di 12 punti in classifica per non avere schierato le squadre Under-14 e Under-16 nei rispettivi campionati di categoria.\nColori e simboli.\nLa tenuta di gioco originale dell'Ambrosiana, quella con la quale prese parte al primo campionato, consisteva in una maglia bianca con una croce rossa, pantaloncini e calzettoni neri.\nDopo l'uscita dall'Ambrosiana, l'Amatori assunse il bianco e nero (ripresi da quelli dell'Unione Sportiva Milanese da cui la squadra trae origine) come colori sociali, ma scomparve dalla maglia la croce, che per un periodo, negli anni trenta, rimase come stemma a simboleggiare la citt\u00e0 di Milano.\nNel dopoguerra la squadra si diede come stemma il simbolo attuale, una \u201cA\u201d la cui cravatta \u00e8 un pallone da rugby; la met\u00e0 sinistra della lettera \u00e8 bianca, quella destra \u00e8 nera; lo stemma comparve sulle maglie della squadra insieme alla stella d'oro al Merito Sportivo per i 10 titoli nazionali vinti.\nNel periodo di comunanza societaria con l'A.C. Milan la squadra, oltre ad assumere il nome dell'omonimo club calcistico, ne assunse anche i colori sociali e il simbolo; dopo la fusione con il Calvisano e la successiva ricostituzione, l'Amatori torn\u00f2 alla classica tenuta con maglia bianca con il simbolo sulla sinistra, pantaloncini e calzettoni neri; la tenuta alternativa \u00e8 invece completamente nera.\nStadi.\nLa sede storica dell'Amatori Milano fino a tutto il 2009 fu il centro sportivo \u201cMario Giuriati\u201d; tale impianto, costruito nel 1929 e ristrutturato nel 1995 si trova in via Carlo Pascal, in zona Citt\u00e0 Studi; dotato di una tribuna coperta di posti ospita gare di atletica leggera e calcio a 5 oltre, ovviamente, al rugby.\nAl \u201cGiuriati\u201d disputano le gare interne anche il Rugby Milano e il Grande Milano, quest'ultima fondata sulla fusione di e Chicken Club; l'impianto \u00e8 concesso in uso al Politecnico per le attivit\u00e0 sportive universitarie.\nIl 17 gennaio 2010 l'Amatori assunse l'Arena Civica quale impianto interno; l'Arena, gi\u00e0 \"Anfiteatro Napoleonico\", fu edificata su un progetto di Luigi Canonica nei primi anni del XIX secolo e divenne di propriet\u00e0 comunale nel 1870.\nL'Arena ospit\u00f2 sia il primo incontro della Nazionale italiana di calcio nel 1910 contro la , che la prima apparizione interna di quella di rugby, nel 1930 contro la ; dal 1958 non ospita pi\u00f9 incontri calcistici di alto livello (l'ultimo fu dell' in una competizione europea).\nCapace di posti, \u00e8 dotata di pista di atletica e ha ospitato anche incontri di calcio femminile e football americano, oltre che eventi musicali.\nMonumento nazionale, \u00e8 tutelato dalla Soprintendenza milanese ai Beni Architettonici e Paesaggistici."}
{"id": "1201061", "revid": "24281", "url": "https://it.wikipedia.org/wiki?curid=1201061", "title": "The Beastie Boys", "text": ""}
{"id": "1201062", "revid": "2091899", "url": "https://it.wikipedia.org/wiki?curid=1201062", "title": "Spugnole", "text": "Spugnole \u00e8 una localit\u00e0 del comune di Scarperia e San Piero.\nIl piccolo borgo \u00e8 situato sulla sinistra della Carza, su un'altura di 441 metri.\nStoria.\nQui anticamente si trovava un castello degli Ubaldini, distrutto da Castruccio Castracani che, in tal modo, realizzava la sua vendetta contro Firenze. Del centro abitato si ha notizia sin dal 1066, anno al quale risale un atto di donazione che testimonia l'esistenza di una corte, un castello e tre chiese: san Bartolomeo, san Niccol\u00f2 e santa Maria a Spugnole. Nel 1324 il castello fu ricostruito e dotato di sistemi difensivi per contrastare i soldati di Giovanni Oleggio. \nResti della cinta muraria e delle torri di avvistamento si trovano negli edifici accanto alla chiesa e nelle case coloniche circostanti. \nMonumenti e luoghi d'interesse.\nIn questa localit\u00e0 si trova la chiesa di San Niccol\u00f2, nelle cui vicinanze sorge una casa colonica, gi\u00e0 villa dei Pepi di Firenze. Questa casa possiede un apprezzabile camino, alcune finestre in pietra e resti di capitelli murati nelle pareti. Inoltre, nei pressi della chiesa, si trova la Villa medicea del Trebbio.\nNel 2017 l'antico borgo adiacente alla chiesa, denominato \"Le Capannine\", semi-abitato dal 2010, \u00e8 stato ripolato grazie ad un progetto di coresidenza rurale."}
{"id": "1201063", "revid": "95993", "url": "https://it.wikipedia.org/wiki?curid=1201063", "title": "Kung li ch'uan", "text": ""}
{"id": "1201071", "revid": "93556", "url": "https://it.wikipedia.org/wiki?curid=1201071", "title": "Ordo Ad Chao", "text": "Ordo Ad Chao \u00e8 il quarto album studio della band black metal Mayhem. Esce nel 2007 con il ritorno alla voce di Attila Csihar, che sostituisce Maniac, uscito dalla band per motivi di salute.\nOrdo Ab Chao \u00e8 un principio massonico che vuol dire \"dal caos l'ordine\". L'album si aggiudica uno Spellemannprisen, corrispondente norvegese dei Grammy Awards, nel 2007 nella categoria \"miglior album metal dell'anno\". "}
{"id": "1201074", "revid": "120099653", "url": "https://it.wikipedia.org/wiki?curid=1201074", "title": "J\u00e1chymov", "text": "J\u00e1chymov (; in tedesco \"Sankt Joachimsthal\" o \"Joachimsthal\", cio\u00e8 valle di san Gioacchino) \u00e8 una citt\u00e0 della Repubblica Ceca facente parte del distretto di Karlovy Vary, nella regione omonima. La citt\u00e0, noto centro termale, \u00e8 situata all'interno dell'omonima valle, tra i Monti Metalliferi.\nMiniere e monetazione.\nAgli inizi del XVI secolo nell'area della Joachimsthal fu trovato dell'argento. La scoperta di questa risorsa fece crescere rapidamente la localit\u00e0 e contemporaneamente i conti Schlick, che possedevano la zona, divennero una delle famiglie nobili pi\u00f9 ricche della Boemia. Gli Schlick coniarono monete cui diedero il nome di Joachimstaler, da cui in seguito derivarono le parole tallero e dollaro.\nLa fama di Joachimsthal con le sue miniere e con la lavorazione dell'argento attirarono l'attenzione del doctor Georg Bauer (pi\u00f9 noto con la forma latina del suo nome, Georgius Agricola) alla fine degli anni 1520, che bas\u00f2 i suoi primi studi di metallurgia sulle osservazioni qui condotte.\nNel giacimento di J\u00e1chymov il minerale radioattivo pechblenda era noto sin dal XV secolo e le miniere fornirono a Marie Curie la gran quantit\u00e0 di pechblenda che fu necessaria per l'isolamento del radio e del polonio. Un altro materiale estratto \u00e8 il lavendulano.\nStoria.\nNel 1523 ebbe inizio la Riforma protestante. Durante la guerra tra la Lega di Smalcalda e Carlo V (1546-47), Joachimsthal fu occupata per un certo periodo dalla truppe sassoni. Dopo il 1621 ci fu una riconquista del potere da parte del partito cattolico e di conseguenza molti cittadini e montanari protestanti emigrarono nella vicina Sassonia.\nNel XIX secolo la citt\u00e0 fu sede del \"Bezirkshauptmannschaft\" (amministrazione distrettuale). Fu sede anche della corte distrettuale nonch\u00e9 dell'amministrazione delle miniere e della produzione di ferro. L'estrazione era ancora importante in quel periodo. Le miniere erano in parte di propriet\u00e0 statale ed in parte di propriet\u00e0 privata. Oltre ai minerali di argento (di cui nel 1885 furono prodotti 227 Zentner, (11,35 tonnellate(), erano estratti anche minerali di nickel, bismuto ed uranio. C'erano anche altre industrie: un'enorme manifattura di tabacco impiegava 1.000 donne e c'erano anche aziende di guanti, tappi e di merletti. Il 31 marzo 1873 la citt\u00e0 fu quasi completamente distrutta da un incendio.\nAll'inizio del XX secolo Marie Curie scopr\u00ec in un pezzo di pechblenda proveniente da Joachimsthal l'elemento chimico radio e per questa scoperta vinse il Premio Nobel per la chimica. Fino alla Prima guerra mondiale era l'unica fonte nota di uranio nel mondo. J\u00e1chymov \u00e8 stata la prima citt\u00e0 termale ad offrire gi\u00e0 nel 1906 cure al radon.\nNel 1919, dopo la prima guerra mondiale, Joachimsthal divenne parte della Cecoslovacchia. Nel 1938 fu annessa, assieme ai Sudeti alla Germania. Gli abitanti di lingua ceca furono trasferiti nel Protettorato di Boemia e Moravia. Nel 1945 invece si ebbe l'espulsione dei tedeschi. Il 1\u00ba dicembre 1930 J\u00e1chymov aveva 7316 abitanti, il 17 maggio 1939 erano 6388 e il 22 maggio 1947 erano 6806. Dopo la seconda guerra mondiale ci fu un massiccio sfruttamento dei giacimenti e molti avversari politici furono usati come lavoratori forzati nell'estrazione dei minerali di uranio. Molti morirono dopo poco tempo. L'aspettativa media di vita era di 42 anni. Dal 1964 non furono pi\u00f9 estratti i minerali di uranio. Le sorgenti termali radioattive furono usate sotto controllo medico per il trattamento di pazienti con malattie nervose e reumatiche.\nDintorni.\nNei dintorni, ai piedi del Ple\u00dfberg, si trovava il convento dei cappuccini Mari\u00e1nsk\u00e1 (Mariasorg), che venne demolito negli anni 1950.\nDalla valle del Weseritz una seggiovia porta al picco pi\u00f9 alto dei Monti Metalliferi, il Kl\u00ednovec (ted.: Keilberg), alto 1244 metri."}
{"id": "1201076", "revid": "247222", "url": "https://it.wikipedia.org/wiki?curid=1201076", "title": "Schiumatoio", "text": "Lo schiumatoio \u00e8 un apparecchio usato In un moderno acquario marino per la purificazione dell'acqua dai composti nocivi derivanti dal degrado di materia organica (cibo non consumato, escrementi degli organismi presenti, organismi deceduti). \nFunzionamento.\nNon si avvale dei classici filtri biologici composti da materiale poroso dove si annidano batteri aerobi che scompongono i composti proteici secondo il ciclo dell'azoto (materiale proteico -&gt; ammoniaca -&gt; nitriti -&gt;nitrati). \nQuesto perch\u00e9, se da una parte l'uso di tali filtri \u201cnitrificanti\u201d riusciva a trasformare la velenosa ammoniaca (NH3) prima nei tossici nitriti (NO2) quindi nei pi\u00f9 tollerabili nitrati (NO3), non riusciva poi a smaltire questi ultimi creando quindi un ristagno degli stessi con conseguenti problemi per l'acquario stesso come enorme crescita di alghe, cianobatteri e cattiva qualit\u00e0 dell'acqua creando un ambiente non idoneo all'allevamento di pesci e/o invertebrati pi\u00f9 delicati.\nLa soluzione che si \u00e8 trovata \u00e8 stato l'abbinamento di una notevole quantit\u00e0 nell'acquario di rocce vive (che grazie anche ad una intensa illuminazione ed un forte movimento dell'acqua svolgono sia la funzione \"nitrificante\" che quella \u201cdenitrificante\u201d e cio\u00e8 la trasformazione dei nitrati in azoto gassoso) e l'uso dello schiumatoio o, in inglese, skimmer.\nQuest'ultimo si compone di una colonna cilindrica (colonna di contatto), normalmente in materiale plastico, dove viene immessa acqua mista ad una grande quantit\u00e0 di bolle d'aria di dimensioni submillimentriche, sfruttando le propriet\u00e0 della pellicola di tensione superficiale tra aria e acqua queste \u201cmicrobolle\u201d catturano le molecole proteiche generando una schiuma che straborda dalla colonna finendo in un bicchiere di raccolta amovibile che viene ciclicamente pulito dalla \u201cmelma\u201d raccolta al suo interno.\nIn sintesi lo schiumatolo riesce ad eliminare meccanicamente parte dei composti organici prima che entrino nel ciclo dell'azoto.\nTipi.\nGli schiumatoi si dividono fondamentalmente in due famiglie in funzione del metodo della creazione delle bolle, queste vengono infatti generate o da un aeratore collegato ad una \"pietra\" porosa in legno di tiglio o da una pompa che mediante delle speciali giranti \u201ca spazzola\u201d miscela acqua ed aria e le \u201cspara\u201d all'interno dello schiumatolo.\nGli schiumatoi a \u201cpompa\u201d sono certamente pi\u00f9 prestanti di quelli a pietra porosa anche se tendono ad eliminare tutto, compreso il plancton, quelli a pietra porosa sono pi\u00f9 delicati verso quest'ultimo ma non adeguatamente prestanti per vasche di grosse dimensioni.\nUn ulteriore distinzione \u00e8 quella fra gli schiumatoi da immersione, cio\u00e8 da posizionare dentro la vasca tecnica o sump, e quelli esterni che lavorano appesi ad uno dei vetri laterali dell'acquario."}
{"id": "1201078", "revid": "1318658", "url": "https://it.wikipedia.org/wiki?curid=1201078", "title": "Parco nazionale storico della cultura Chaco", "text": "Il parco nazionale storico della cultura Chaco \u00e8 un parco nazionale storico degli Stati Uniti e patrimonio dell'umanit\u00e0 dell'UNESCO.\nPossiede la pi\u00f9 densa ed eccezionale concentrazione di pueblo dell'America sud-occidentale. Il parco si trova nel nord-ovest del Nuovo Messico, tra Albuquerque e Farmington, in una vallata quasi inaccessibile tagliata dal Chaco Wash. Presenta il pi\u00f9 ricco assortimento di rovine a nord del Messico e conserva una delle pi\u00f9 affascinanti aree storiche e culturali d'America.\nTra il 900 ed il 1150 il canyon Chaco fu uno dei principali centri culturali degli antichi Pueblo. I Chacoani estrassero blocchi di arenaria e trascinarono legname da grande distanza, assemblando quindici dei maggiori complessi rimasti in America settentrionale fino al XIX secolo. L'archeoastronomia ha evidenziato nella cultura Chaco la presenza di conoscenze astronomiche, portando come esempio l'incisione rupestre del \"Sun Dagger\" presso Fajada Butte. Molti edifici Chacoani erano allineati per poter registrare i cicli solari e lunari, il che ha sicuramente richiesto generazioni di osservazioni astronomiche e secoli di conoscenza. Si pensa che i mutamenti climatici abbiano costretto i Chaco ad emigrare abbandonando il canyon, in corrispondenza dell'inizio di 50 anni di siccit\u00e0 nel 1130.\nPatrimonio dell'umanit\u00e0 situato nell'arida e inospitale regione dei Four Corners, i siti culturali dei Chaco sono fragili; il rischio di erosione causato dai turisti ha portato ad esempio alla chiusura al pubblico di Fajada Butte. I luoghi sono considerati sacri da tempo immemorabile dagli Hopi, dai Navajo e dai Pueblo, i quali continuano a tramandare tradizioni orali narranti della storica migrazione da Chaco e della relazione spirituale con la terra. Nonostante gli sforzi di conservazione del parco confliggano spesso con le credenze religiose dei nativi, alcune rappresentanze tribali cooperano strettamente con il Servizio dei Parchi nazionali al fine di condividere la loro conoscenza e il rispetto del patrimonio della cultura chacoana.\nGeografia.\nIl Chaco Canyon si trova all'interno del bacino fluviale del San Juan, situato sul vasto altopiano del Colorado e circondato dai monti Chuska a ovest, dalle montagne San Juan a nord e dalle montagne San Pedro a est.\nGli antichi Chacoani usavano la densa foresta di querce, \"pinyon pine\", pini gialli e ginepri al fine di ottenere legna ed altre risorse. Il canyon stesso, situato in un terreno circoscritto da dune, colline e montagne, corre sulla direttiva da nord-est a sud-ovest ed \u00e8 delimitato da massicci piatti conosciuti come mese.\nLe ampie aperture tra le pareti (i lati del canyon sono noti come \"rincons\") incanalavano le potenti piogge nel canyon, aumentando i livelli locali di precipitazioni. I principali complessi chacoani, come Pueblo Bonito, Nuevo Alto e Kin Kletso, raggiungono altezze tra i 1.890 e i 1.963 metri.\nIl fondo \u00e8 formato da sedimenti alluvionali, che degradano da nord-est verso il basso con un'inclinazione di 6 metri al chilometro; esso \u00e8 tagliato dal Chaco Wash, un \"arroyo\" che porta raramente acqua. La pi\u00f9 capiente falda acquifera del canyon si trova ad una profondit\u00e0 tale da renderla inaccessibile agli antichi Chacoani; solo alcune minori e pi\u00f9 superficiali erano dotate di sorgenti utilizzate dai nativi. In superficie l'acqua non \u00e8 quasi mai visibile, eccetto che nel caso di temporali che riempiono temporaneamente gli \"arroyo\".\nGeologia.\nDopo che il supercontinente della Pangea si divise nel periodo Cretaceo, la regione divenne parte della zona di transizione tra un mare interno poco profondo (il mare interno occidentale) e un gruppo di pianure e basse colline ad ovest. Un terreno costiero sabbioso e paludoso continu\u00f2 a muoversi ad est ed ovest, alternativamente, sommergendo e ricoprendo quella parte di canyon che ora \u00e8 nota con il nome di altopiano del Colorado.\nDa quando il Chaco Wash inizi\u00f2 a scorrere in quello che ora sono i 120 metri di Chacra Mesa, cominci\u00f2 anche il suo lento scavare che, dopo milioni di anni, ha creato il canyon odierno. Lo stesso mesa comprende formazioni di arenaria e roccia scistosa databili al Cretacico superiore che fanno parte delle formazioni di Mesa Verde. Il fondo del canyon venne in seguito eroso nuovamente, lasciando esposto il Menefee Shale; in seguito questo strato venne sepolto sotto a 38 metri di sedimenti. Sia il canyon sia il mesa si trovano all'interno del \"Chaco Core\", distinto dal pi\u00f9 ampio Altopiano di Chaco; \u00e8 una regione erbosa relativamente piatta con la presenza di rari alberi. A causa della deriva dei continenti, a soli 25 chilometri ad ovest si trovano caratteristiche geologiche completamente differenti da quelle del canyon, o da quelle dei vicini Chaco Slope, Gobernador Slope e Chuska Valley.\nClima.\nEssendo una regione arida con arbusti e steppe desertiche, il canyon ed il bacino circostante raccolgono circa 20\u00a0cm di piogge annuali; il parco ne raccoglie in media 231,1\u00a0mm. Il Chaco Canyon si trova sottovento rispetto alle grandi montagne meridionali ed occidentali, il che causa la scarsa umidit\u00e0 della regione. La regione \u00e8 soggetta a quattro stagioni diverse, con la maggior parte delle piogge concentrate tra luglio e settembre, ed il periodo secco tra maggio e giugno. Le precipitazioni orografiche, dovute al contatto tra nuvole e montagne, sono responsabili di buona parte delle piogge estive ed invernali; le piogge aumentano con l'aumentare dell'altitudine. Alcuni anni possono mostrare uno spostamento verso nord della zona di convergenza intertropicale, il che causa un deciso aumento delle precipitazioni.\nL'area del Chaco Canyon \u00e8 caratterizzata anche da notevoli estremi climatici: la temperatura misurata spazia dai -39 \u00b0C ai 39\u00a0\u00b0C, e sono stati misurati sbalzi termici giornalieri di 30 gradi. In media si registrano meno di 150 giorni l'anno senza brina, ed il clima locale pu\u00f2 passare da anni di intense piogge ad altri di estrema siccit\u00e0. L'enorme influenza sul canyon di El Ni\u00f1o contribuisce a questa variabilit\u00e0 del clima.\nFlora e fauna.\nLa flora del Chaco Canyon \u00e8 quella che tipicamente si trova negli alti deserti dell'America settentrionale: sagebrush e numerose specie di cactus sono mischiati ad una boscaglia arida di pinus pinyon e ginepri, questi ultimi soprattutto sulla cima del mesa. Il canyon riceve meno precipitazioni delle altre zone del Nuovo Messico con altitudine e latitudine simili; di conseguenza non vi sono le foreste di conifere temperate tipiche delle zone pi\u00f9 orientali. La quasi mancanza di vegetazione \u00e8 riportata anche negli antichi scritti, quando la sovrappopolazione, la coltivazione intensiva, l'esagerata caccia e la siccit\u00e0 costrinsero i Chacoani a spogliare il canyon di vegetazione e selvaggina. Per questo, anche nei periodi pi\u00f9 umidi, il canyon non poteva ospitare pi\u00f9 di 2.000 persone.\nI principali mammiferi comprendono i coyote (\"Canis latrans\"); cervi muli, wapiti ed antilopi sono le altre specie che abitano il canyon, nonostante sia raro avvistarli durante le visite turistiche. I piccoli carnivori presenti comprendono linci rosse, badger, volpi e due specie di moffette. Il parco ospita anche numerosi roditori, compresi molti cani della prateria e piccole colonie di pipistrelli, presenti durante l'estate. La locale carenza d'acqua causa la presenza di pochi uccelli; tra questi vi sono roadrunner, grandi aquile (come le aquile ramate ed il Kestrel americano), strigiformi, vulture e corvi, nonostante siano meno abbondanti nel canyon che nel resto delle montagne orientali. Sono comuni anche le colonie di piccoli uccelli, tipo New World warbler, passeri e carpodaci messicani. Si trovano anche tre specie di colibr\u00ec, compreso il piccolo ma combattivo colibr\u00ec Rufous; la loro esistenza si scontra con quella dei pi\u00f9 pacifici colibr\u00ec dalla testa nera per la conquista degli arbusti o degli alberi situati vicino all'acqua. Si possono trovare anche i serpenti di prateria, nonostante varie lucertole e skink siano pi\u00f9 comuni.\nStoria.\nI Pueblo arcaici.\nGli archeologi identificano le prime persone ad aver abitato il bacino di San Juan nei popoli di tradizione Caccia e raccolta noti come \"arcaici\"; essi, a loro volta, discendono dai cacciatori nomadi Clovis che arrivarono nel sud-ovest intorno al 10\u00a0000 a.C.. Approssimativamente nel 900 a.C., questi popoli abitavano questi luoghi, tra cui l'Atlatl Cave. Gli antichi popoli lasciarono poche prove della loro esistenza nel Chaco Canyon. Intorno al 490 d.C. i loro discendenti, noti come \"Basketmakers\", iniziarono la coltivazione del canyon, abitando il villaggio Shabik'eshchee ed altri insediamenti circostanti.\nUna piccola porzione dei Basketmakers restarono a Chaco e si svilupparono attraverso numerosi stadi culturali fino all'800, quando iniziarono a costruire complessi edifici in pietra, ognuno dei quali racchiudeva quattro o cinque appartamenti edificati sopra a dei kiva sotterranei. Alcune delle aree circondate da questi edifici venivano usate per cerimonie religiose. Queste strutture sono state riconosciute come tipiche delle prime popolazioni Pueblo. Dall'850 gli antichi Pueblo (noti anche come \"Anasazi\", che in Navajo significa \"antichi nemici\") si espansero rapidamente, e i cittadini iniziarono ad abitare pueblo sempre pi\u00f9 grandi e densamente popolati. Esistono numerose prove che testimoniano l'esistenza di un'avanzata lavorazione e commercio dei turchesi a partire dal X secolo. In questo periodo venne eretta la parte antica del Pueblo Bonito, a partire da una serie di circa 50 case che seguivano l'andamento curvo delle mura settentrionali.\nIl sistema coeso che caratterizzava la societ\u00e0 Chacoana inizi\u00f2 a disintegrarsi intorno al 1140, probabilmente in seguito alla cinquantennale siccit\u00e0 che inizi\u00f2 nel 1130; una cronica instabilit\u00e0 climatica, oltre alla serie delle gi\u00e0 citate gravi siccit\u00e0, colp\u00ec la regione tra il 1250 ed il 1450. Gli altri fattori che portarono allo spopolamento possono essere riscontrati nella diminuzione dell'acqua trasportata dall'arroyo, e nella deforestazione. Ad esempio, gli alberi usati in edilizia vennero importati dalle regioni oltre le montagne, come le montagne Chuska oltre 80\u00a0km ad ovest. Le comunit\u00e0 periferiche iniziarono a sparire e, verso la fine del secolo, anche gli edifici centrali vennero chiusi ed abbandonati. I resti culturali ed archeologici hanno portato gli scienziati a credere che la popolazione si spost\u00f2 verso sud, est ed ovest, nelle vallate e lungo i corsi d'acqua del Little Colorado River, del Rio Puerco e del Rio Grande.\nLa dinastia Athabaskan.\nI popoli di lingua numic, come gli Ute e gli Shoshone, abitavano l'altopiano del Colorado all'inizio del XII secolo. I popoli di lingua apache, come gli stessi Apache o i Navajo, succedettero ai Pueblo a partire dal XV secolo; durante questo insediamento acquisirono la cultura e le abilit\u00e0 agricole tipiche dei Chacoani. Anche gli Ute frequentarono la regione, soprattutto durante spedizioni di caccia e razzia. La moderna nazione Navajo \u00e8 insediata ad ovest del Chaco Canyon, e numerosi Navajo (meglio conosciuti come \"Din\u00e9\") abitano le zone circostanti. L'arrivo degli spagnoli nel diciassettesimo secolo inaugur\u00f2 un'era di giogo e ribellione, e l'area del Chaco Canyon accolse i rifugiati Pueblo e Navajo in fuga dai conquistatori spagnoli. In seguito il Messico, e poi gli Stati Uniti, assunsero il comando del canyon, e vennero lanciate alcune campagne militari contro gli ultimi abitanti della regione.\nScavi e protezione.\nIl commerciante Josiah Gregg fu il primo, nel 1832, a scrivere delle rovine di Chaco Canyon, riferendosi a Pueblo Bonito come ad un luogo \"costruito con fine arenaria\". Nel 1849, un distaccamento dell'esercito statunitense visit\u00f2 le rovine. Il luogo era talmente remoto che nei successivi 50 anni venne scarsamente visitato. Dopo un veloce sopralluogo da parte degli studenti della Smithsonian nella decade del 1870, vennero fatti partire scavi ufficiali nel 1896, quando una spedizione dell'American Museum of Natural History (chiamata \"Hyde Exploring Expedition\") inizi\u00f2 a lavorare a Pueblo Bonito. Passarono cinque estati nella regione, riportando oltre 60\u00a0000 artefatti a New York, e mettendo in piedi una stazione commerciale.\nNel 1901 Richard Wetherill, che ai tempi lavorava per i fratelli Hyde e per la loro spedizione, reclam\u00f2 un latifondo di 161 acri che comprendesse Pueblo Bonito, Pueblo del Arroyo e Chetro Ketl. Durante l'analisi della richiesta di Wetherill, l'agente federale Samuel J. Holsinger mapp\u00f2 la situazione fisica del canyon e dei siti adiacenti, annotando strade preistoriche e Chetro Ketl, ed elencando dighe e sistemi d'irrigazione. Il suo lavoro (che rimase inedito) raccomand\u00f2 fortemente la creazione di un parco nazionale che racchiudesse e preservasse i siti Chacoani. L'anno successivo Edgar Lee Hewett, presidente della New Mexico Normal University (che in seguito divenne New Mexico Highlands University), mapp\u00f2 molti altri siti Chacoani. Hewett ed altre persone permisero l'emendamento dell'Antiquities Act del 1906, che fu la prima legge americana di protezione dei reperti storici; fu, a tutti gli effetti, una conseguenza della controversia che coinvolse le attivit\u00e0 di Wetherill. L'atto permise al presidente di nominare il sito tra i Monumenti Nazionali. Il presidente Theodore Roosevelt inaugur\u00f2 il sito l'11 marzo 1907; Wetherill rinunci\u00f2 alle proprie richieste sui terreni che possedeva nel Chaco Canyon.\nNel 1949 il Chaco Canyon National Monument venne ampliato includendo terreni donati dalla University of New Mexico. In cambio l'universit\u00e0 ottenne diritti di ricerca scientifica all'interno dell'area. Nel 1959 il Servizio dei Parchi nazionali costru\u00ec un centro per visitatori, case per i dipendenti del parco, ed accampamenti. Essendo una propriet\u00e0 storica del Servizio dei Parchi Nazionali, il National Monument venne elencato nel National Register of Historic Places il 15 ottobre 1966. Nel 1971 i ricercatori Robert Lister e James Judge crearono il Chaco Center, una divisione di ricerca culturale che funse da punto d'unione tra la University of New Mexico ed il Servizio dei Parchi nazionali. In questo periodo presero il via molti progetti di ricerca multi-disciplinari, studi archeologici, e scavi di portata limitata. Il Chaco Center analizz\u00f2 a fondo le strade di Chaco, percorsi ben costruiti che si irradiavano dal canyon centrale. Il risultato delle ricerche fatte presso Pueblo Alto ed altri siti modific\u00f2 in modo marcato molte interpretazioni accademiche della cultura Chacoana e dei popoli Apache che abitarono la regione dei Four Corners.\nLa ricchezza dei reperti culturali rinvenuti nel parco ha portato ad un crescendo dell'importanza del piccolo National Monument, che grazie a loro divenne Parco Nazionale Storico della cultura Chaco il 19 dicembre 1980, quando vennero aggiunti altri 13\u00a0000 acri. Nel 1987 il parco divenne un patrimonio dell'umanit\u00e0 dell'UNESCO. Al fine di salvaguardare i siti Chacoani protetti dal Bureau of Land Management e dalla Nazione Navajo, il Servizio dei Parchi istitu\u00ec il programma \"Chaco Culture Archaeological Protection Site\". Queste iniziative hanno permesso di classificare pi\u00f9 di 2400 siti archeologici all'interno del territorio attuale del parco; solo una piccola percentuale di questi sono gi\u00e0 stati scavati.\nGestione.\nIl parco nazionale storico della cultura Chaco \u00e8 gestito dal Servizio dei Parchi nazionali, un'agenzia federale alle dipendenza del Dipartimento degli Interni; i territori federali circostanti contengono le strade Chacoane sotto il controllo del Bureau of Land Management. Nell'anno fiscale 2002\u20132003 il budget del parco fu di 1\u00a0434\u00a0000 $. Prima degli anni ottanta gli scavi all'interno del parco erano pi\u00f9 intensi, e coinvolgevano un parziale smantellamento o demolizione delle mura, e l'estrazione di migliaia di artefatti. A partire dal 1981 un nuovo approccio, usato a causa delle credenze tradizionali Hopi e Pueblo, port\u00f2 all'eliminazione di queste tecniche invasive, preferendo metodi alternativi come il telerilevamento, la ricerca antropologica delle tradizioni orali indiane e la Dendrocronologia, i quali permisero la perfetta conservazione dei siti Chaco. Il Chaco American Indian Consultation Committee venne istituito nel 1991 al fine di permettere a Navajo, Hopi, Pueblo ed altre rappresentanze indiane di avere voce in capitolo riguardo alla gestione del parco.\nAttualmente le regole del parco obbligano ad una parziale ricostruzione dei siti scavati. Il \"Backfilling\", che implica l'uso di sabbia per re-interrare i siti scavati, \u00e8 una delle tecniche usate. Le altre iniziative comprendono il Chaco Night Sky Program, che cerca di eliminare l'impatto dell'inquinamento luminoso; grazie a questo programma circa 14\u00a0000 turisti l'anno possono utilizzare l'Osservatorio Chaco (inaugurato nel 1998), i telescopi del parco ed altre strutture astrologiche. Alcuni terreni federali esterni ai confini del parco, soprattutto nel bacino di San Juan, sono stati dati in leasing per l'estrazione del carbone a partire dal 1983. I depositi di carbone vennero messi all'esterno del parco, e le miniere utilizzarono le vecchie strade per il trasporto. Il Chaco Roads Project dur\u00f2 un anno, e mapp\u00f2 tutte le strade che, in seguito, vennero protette dalle estrazioni.\nSiti.\nI Chacoani costruirono i propri edifici lungo una parete del canyon lunga 14\u00a0km. Alcune mura erano allineate rispetto ai punti cardinali, altre servivano per la misurazione del ciclo minimo e massimo della levata e tramonto della luna (18,6 anni). Nove Grandi Case sono posizionate lungo il confine settentrionale del Chaco Wash, alla base di massi di arenaria. Altre Grandi Case sono state rinvenute sulle colline o nelle vicinanze delle aree di drenaggio. Sono state classificate 14 Grandi Case, raggruppate secondo la loro posizione geografica rispetto al canyon.\nIl canyon centrale.\nLa porzione centrale del canyon contiene i pi\u00f9 grandi complessi Chaco. Il pi\u00f9 studiato \u00e8 sicuramente Pueblo Bonito (\"Bel Villaggio\"); copre quasi 8000\u00a0m\u00b2, include 650 case ed \u00e8 la pi\u00f9 spaziosa delle Grandi Case; alcune parti del complesso erano alte quattro piani. L'uso che i costruttori fecero dell'edilizia su pi\u00f9 piani richiedeva robuste mura di mattoni spesse fino ad un metro. Pueblo Bonito \u00e8 diviso in due parti da un muro che segue perfettamente la direzione nord-sud, tagliando anche la piazza centrale. Un grande kiva \u00e8 presente su entrambi i lati del muro, creando una disposizione simmetrica tipica di numerose Grandi Case Chacoane. Il complesso, al culmine dello splendore, raggiunse circa la dimensione del Colosseo.\nA poca distanza si trova il Pueblo del Arroyo. La sua costruzione venne iniziata tra il 1050 ed il 1075, completato nel XII secolo, e si trova nei pressi di una sorgente nota come South Gap. Casa Rinconada contiene una Grande Casa ed \u00e8 relativamente isolata rispetto agli altri siti del Chaco canyon. Si trova a sud del Chaco Wash, vicino alla strada che conduce a due rampe di scale che raggiungevano la sommit\u00e0 del Chacra Mesa. Il kiva \u00e8 isolato, senza strutture residenziali o di supporto; una volta era dotato di un passaggio largo 12 metri che collegava il sotterraneo ai piani superiori. Chetro Ketl si trova vicino a Pueblo Bonito, mostra la tipica forma a D di molti complessi centrali, ma \u00e8 leggermente pi\u00f9 piccolo degli altri. La sua costruzione inizi\u00f2 tra il 1020 ed il 1050, e le sue 450\u2013550 case appartenevano ad un unico Grande Kiva. Gli scienziati stimano che furono necessarie 29\u00a0135 ore-uomo di lavoro per la costruzione del solo Chetro Ketl; Hewett quantific\u00f2 il materiale usato in 5.000 alberi e 50 milioni di blocchi di pietra.\nIl Kin Kletso (\"Casa Gialla\") fu un complesso di medie dimensioni situato 800 metri ad ovest di Pueblo Bonito; mostra evidenti prove che dimostrano la presenza di Pueblo del bacino di San Juan nella sua costruzione. La forma rettangolare e l'aspetto sono tipici del secondo gruppo culturale che abit\u00f2 la regione, piuttosto che del terzo o delle sue varianti Chaco. \u00c8 composto da circa 55 case, quattro kiva al piano terra, ed una torre cilindrica a due piani che potrebbe essere servita da kiva o da centro religioso. Sono state scoperte prove della presenza di una fabbrica in cui si lavorava l'ossidiana nei pressi del villaggio, struttura eretta tra il 1125 ed il 1130.\nPueblo Alto, una Grande Casa di 89 case, si trova su una collina vicino al centro del Chaco Canyon, ad un chilometro da Pueblo Bonito; la sua costruzione venne avviata tra il 1020 ed il 1050 durante un boom edilizio che invase tutto il canyon. La sua posizione lo rendeva visibile alla maggior parte degli abitanti del bacino di San Juan; infatti si trovava soli 3,7\u00a0km a nord di Tsin Kletsin, sul lato opposto del canyon. La comunit\u00e0 era specializzata nella lavorazione di collane e del turchese che influenz\u00f2 lo sviluppo di tutti i villaggi del canyon; anche la produzione di oggetti di silicio era molto comune. Le ricerche portarono l'archeologo Tom Windes a pensare al fatto che solo un esiguo gruppo di famiglie, tra le cinque e le venti, vivevano nel complesso; questo potrebbe indicare che Pueblo Alto veniva usato soprattutto per scopi non residenziali. Un'altra Grande Casa, Nuevo Alto, venne costruita sulla parete settentrionale nei pressi di Pueblo Alto; venne fondata nel tardo 1100, quando era gi\u00e0 iniziato il declino del canyon.\nGli esterni.\nAl confine settentrionale del Chaco Canyon si trovavano altre Grandi Case; tra le pi\u00f9 grandi ricordiamo Casa Chiquita (\"Piccola Casa\"), un villaggio costruito nel 1080 quando, in un periodo di frequenti piogge, la cultura Chaco era in piena espansione. Ha un aspetto quadrato ed \u00e8 privo delle aree aperte e dei kiva isolati che caratterizzavano i loro predecessori. In edilizia venivano usati mattoni in pietra di dimensioni maggiori, e i kiva erano progettati in stile tradizionale di Mesa Verde. Tre chilometri a valle, lungo il canyon, si trovava Pe\u00f1asco Blanco (\"Promontorio Bianco\"), un recinto arcuato costruito sulla cima del bordo meridionale del canyon in cinque fasi distinte, tra il 900 ed il 1125. Un murale nelle vicinanze (il \"Supernova Platograph\") potrebbe rappresentare la prima registrazione dell'avvistamento della supernova SN 1054, avvenuto il 5 luglio 1054.\nHungo Pavi, a soli 2\u00a0km da Una Vida, ha una circonferenza di 266 metri. Le prime esplorazioni mostrarono 72 case al piano terra, con strutture che si estendevano anche su quattro piani; \u00e8 stato trovato anche un grande kiva circolare. Kin Nahasbas (costruito nel nono o decimo secolo) \u00e8 un'altra delle rovine principali; si trova poco a nord rispetto a Una Vida, ai piedi del mesa settentrionale. In quest'area sono stati condotti solo scavi su piccola scala.\nIl Tsin Kletzin (\"Palazzo Charcoano\") \u00e8 un complesso situato sopra la Casa Rinconada, 3,7\u00a0km a sud di Pueblo Alto, sul lato opposto del canyon. Si trova vicino a Weritos Dam, una massiccia struttura di terra che, secondo gli archeologi, forniva a Tsin Kletzin l'acqua necessaria alla vita domestica. La diga permetteva di raccogliere l'acqua piovana accumulandola in una riserva. Il limo che si accumulava durante le alluvioni obbligava gli abitanti a ricostruire periodicamente la diga, dragando l'area di raccolta.\nPi\u00f9 in profondit\u00e0 nel canyon, Una Vida (\"Una Vita\") fu una delle prime tre Grandi Case ad essere costruita, intorno al 900. Era disposta almeno su due piani, era composta da 124 case, ed aveva un arco a forma di D che la rendeva simile ad alcuni suoi contemporanei, come Pe\u00f1asco Blanco e Pueblo Bonito. A differenza di questi aveva un solo puntello a causa della topografia. Si trova sulle rive di uno dei principali corsi d'acqua, nei pressi di Gallo Wash, e conobbe un'espansione violenta dopo il 930. Wijiji era composto da sole 100 case, ed \u00e8 la pi\u00f9 piccola delle Grandi Case. Venne costruito tra il 1110 ed il 1115, la pi\u00f9 recente tra le Grandi Case. Abbastanza isolato, si trovava a circa 2\u00a0km dal vicino Una Vida.\nSubito a nord si trovavano comunit\u00e0 ancora pi\u00f9 isolate, tra cui Salmon Ruins e Aztec Ruins, disposte lungo il corso del San Juan e dell'Animas, vicino a Farmington; questi villaggi sorsero durante il periodo piovoso che inizi\u00f2 nel 1100. 100\u00a0km a sud del Chaco Canyon, lungo la Great South Road, si trova un altro gruppo di comunit\u00e0. La pi\u00f9 grande di queste \u00e8 Kin Nizhoni, in cima ad un mesa di oltre 2\u00a0km, circondato da terreni paludosi.\nRovine.\nGrandi Case.\nGli enormi complessi noti come \"Grandi Case\" erano il fulcro dello stile architetturale e religioso Chaco. Nonostante lo stile si sia modificato nel corso dei secoli, le case mantennero molte caratteristiche tipiche. La pi\u00f9 importante di queste \u00e8 la loro dimensione; molti complessi del Chaco Canyon possiedono una media di 200 case ognuno, con punte di 700. Anche l'aspetto delle singole case era costante, con soffitti alti se comparati a quelli del precedente periodo Anasazi. Erano anche ben progettate, con intere ali costruite in un lotto unico, piuttosto che grazie a piccoli incrementi. In generale le case si affacciano a sud, e le piazze sono circondate da edifici senza sbocchi o da alte mura. Le costruzioni su pi\u00f9 piani raggiungevano spesso i quattro o cinque livelli, con uno solo di questi che si affacciava sulla piazza. Le case erano spesso divise in appartamenti, con le stanze frontali pi\u00f9 grandi di quelli sul retro, mobilia e magazzini.\nLe strutture religiose, note come kiva, venivano costruite in proporzione al numero delle case di un pueblo. In media veniva costruito un piccolo kiva ogni 29 case. Nove complessi ospitavano anche un Grande Kiva, che poteva raggiungere i 19 metri di diametro. Tutti i kiva Chacoani condividevano caratteristiche architetturali comuni, comprese le entrate a T e le architravi in pietra. Venivano costruite anche le mura, e le Grandi Case erano costruite principalmente con la tecnica del \"core-and-veneer\": due mura parallele che sostenevano blocchi orizzontali di arenaria cotti in forni d'argilla. Lo spazio tra i due muri veniva riempito con pietrisco, che formava il nucleo delle mura. A questo punto le mura venivano coperte con uno strato di piccole pietre di arenaria, pressati in uno strato di fango. Le pietre di superficie venivano solitamente disposte per creare disegni geometrici. Le costruzioni Chacoane, nel loro complesso, richiesero il legno di 200\u00a0000 conifere, trascinate a mano dalle montagne distanti 113 chilometri.\nUsanze.\nLa meticolosa progettazione degli edifici che caratterizza i pi\u00f9 grandi complessi Chacoani non emerse prima del 1030. I Chaco fusero le conoscenze di architettura a quelle di allineamento astronomico, alla geometria, alla paesaggistica e all'ingegneria per creare i loro antichi centri urbani. Gli archeologi hanno concluso che il complesso pu\u00f2 aver ospitato poche persone, con la maggior parte della popolazione che si assiepava in occasione di cerimonie ed eventi. I villaggi pi\u00f9 piccoli, apparentemente pi\u00f9 residenziali, sono sparsi attorno alle Grandi Case ed al Chaco Canyon. Il canyon corre lungo uno degli allineamenti lunari, il che starebbe ad indicare che il luogo venne in origine scelto per il suo significato astronomico. Perlomeno questa struttura permetteva l'allineamento con altre strutture del canyon.\nNello stesso periodo gli antichi Pueblo (Anasazi) stavano attraversando un boom edilizio e delle nascite. Per tutto il decimo secolo le tecniche edilizie Chaco presero piede in tutta la regione. Dal 1115 vennero costruiti 70 pueblo esterni con caratteristiche Chaco all'interno dei 65\u00a0000 chilometri quadri che compongono il bacino di San Juan. I ricercatori stanno ancora discutendo riguardo all'uso degli edifici, alcuni dei quali sono abbastanza grandi da poter essere considerati a loro volta Grandi Case. Secondo alcuni la comunit\u00e0 potrebbe essere stata qualcosa pi\u00f9 di un gruppo di agricoltori, rappresentando un vero centro di commercio ed una stazione di posta o un centro religioso.\nI trenta villaggi esterni erano connessi al canyon centrale, e tra di loro, attraverso una rete di sei sistemi stradali. Queste strade si estendevano per 97\u00a0km, soprattutto in linea retta, e sono state ampiamente studiate. Gli abitanti utilizzavano carreggiate interrate e costruite in caliche, larghe circa 9 metri; a volte i loro lati erano composti da muri bassi in terra o pietra. Se necessario, le strade usavano scale in pietra per scavalcare gli ostacoli pi\u00f9 grandi. Nonostante il loro uso non sia mai stato veramente compreso, l'archeologo Harold S. Gladwin afferm\u00f2 che, secondo le credenze religiose dei vicini Navajo, gli Anasazi usarono le strade per trasportare la legna; anche l'archeologo Neil Judd espresse un simile parere."}
{"id": "1201079", "revid": "539461", "url": "https://it.wikipedia.org/wiki?curid=1201079", "title": "CODAG", "text": "Il sistema CODAG (\"Combined diesel and gas\" -- Combinato diesel e gas) \u00e8 un tipo di propulsione navale per imbarcazioni che richiedono una velocit\u00e0 massima considerevolmente superiore a quella di crociera, in particolare navi militari come fregate e corvette.\nIl sistema consiste in motori diesel per la velocit\u00e0 di crociera e turbine a gas che possono essere inseriti per i tratti ad alta velocit\u00e0. Nella maggior parte dei casi la differenza di potenza tra il solo motore diesel e il combinato tra diesel e turbina a gas, \u00e8 cos\u00ec tanta da richiedere eliche a passo variabile per limitare la rotazione in modo che i motori diesel possano continuare ad operare senza cambiare il rapporto di trasmissione degli ingranaggi. Per questo motivo si richiedono tipi di trasmissione multipla. In questo il sistema CODAG si differenzia dal sistema CODOG, che accoppia i motori diesel agli assi/eliche con trasmissione semplice e li disaccoppia all'attivarsi della turbina. Le nuove fregate norvegesi della classe Fridtjof Nansen ad esempio quando utilizzano la sola propulsione diesel hanno un rapporto di trasmissione di circa 1:7,7 che diventa di circa 1:5,3 quando le navi utilizzano simultaneamente entrambi i sistemi di propulsione. Alcune navi arrivano ad avere tre differenti rapporti di trasmissione per i motori diesel: uno quando il motore funziona da solo, un altro quando operano entrambi i motori diesel ed un terzo rapporto quando si attiva la turbina a gas.\nIl sistema di propulsione occupa meno spazio, a parit\u00e0 di potenza, rispetto ad un sistema basato solo sui diesel, dato che possono impiegarsi motori pi\u00f9 piccoli e che sia la turbina a gas che la trasmissione non necessitano di spazio addizionale. Il sistema CODAG ha un'alta efficienza nell'uso del combustibile dei motori diesel nella navigazione da crociera, permettendo maggiore velocit\u00e0 e riducendo il consumo di combustibile rispetto al solo uso delle turbine a gas. Per contro richiede un sistema di trasmissione pi\u00f9 complesso.\nLa velocit\u00e0 di crociera tipica delle navi militari con propulsione CODAG \u00e8 di 20 nodi sfruttando solamente la propulsione diesel, pu\u00f2 raggiungere una velocit\u00e0 massima di 30 nodi accoppiando la propulsione diesel con la propulsione a turbina a gas.\nTurbine a gas e motori diesel con alberi differenti.\nTalvolta viene chiamata propulsione CODAG una disposizione di motore diesel e turbina a gas nella quale ogni propulsore agisce su un proprio asse. questo tipo di installazione semplifica la trasmissione, ma ha degli svantaggi rispetto ad un vero sistema CODAG:\nCODAG WARP.\nIl sistema CODAG WARP (\"CODAG Water jet And Refined Propeller\" -- CODAG hidrojet ed elica), \u00e8 un tipo di propulsione CODAG sviluppato dal costruttore tedesco Blohm &amp; Voss come opzione per le MEKO A-200 SAN della marina sudafricana . Questo sistema usa, per la velocit\u00e0 di crociera, due motori diesel che agiscono come in un sistema CODAD sulle eliche in cui entrambi gli assi delle eliche possono essere azionati indifferentemente da uno dei due motori, e da un idrogetto azionato da una turbina a gas per gli spunti ad alta velocit\u00e0. Quando l'idrogetto non \u00e8 in funzione, non \u00e8 causa di turbolenze, poich\u00e9 la pompa essendo disposta a poppa in posizione elevata non interferisce con la dimensione delle eliche.\nCODAG elettrico.\nIl sistema CODAG elettrico da non confondere con il sistema CODLAG, consiste nell'usare la turbina a gas come un generatore elettrico trasmettendo l'energia generata a dei motori elettrici che come nei sistemi diesel-elettrici vanno ad azionare le eliche. I motori elettrici non sono per\u00f2 collegati direttamente alle eliche ma a degli ingranaggi di trasmissione."}
{"id": "1201082", "revid": "767487", "url": "https://it.wikipedia.org/wiki?curid=1201082", "title": "Salvatore Guastella", "text": "Biografia.\nNel 1986 ha sposato la giornalista Patrizia Camassa, dalla quale ha avuto un figlio, Alessandro.\nCaratteristiche tecniche.\nGiocava nel ruolo di difensore sinistro.\nCarriera.\nCresciuto nel Siracusa, esord\u00ec con il Ragusa in Serie C2 nel 1982; l'anno successivo and\u00f2 allo Spezia e poi a Bari, dove con i pugliesi sal\u00ec dalla Serie C1 alla massima serie.\nCon la squadra del segn\u00f2 2 gol: il primo in casa contro il Foggia, il secondo in Coppa Italia contro la , a Firenze. Quel gol valse, insieme a quello segnato da Acerbis, per la qualificazione ai quarti di finale.\nDopo il ritiro.\nDal 2000 \u00e8 opinionista sportivo dell'emittente televisiva \"Teleregione\" di Barletta; lavorando per quest'emittente ha vinto nel 2009, insieme al collega Max Sisto, il secondo premio nella categoria \"Sport\" del concorso nazionale \"TV d'oro\" (istituito dalla rivista \"Millecanali\") per \"La Ritirata\", diario quotidiano sul ritiro del Bari.\nDal 2008 \u00e8 giornalista pubblicista iscritto all'albo dei giornalisti di Puglia.\nDal luglio 2011 \u00e8 co-conduttore con Carmelo Palumbo del programma \"Forza Bari\", diario giornaliero sul ritiro della squadra del Bari trasmesso dall'emittente televisiva Antenna Sud e dal 29 agosto \u00e8 opinionista sempre su Antenna Sud all'interno del programma Vitamina B.\nDal 2012 con il figlio Alessandro porta avanti la Guastella Communication, nota agenzia di comunicazione e organizzazione di eventi."}
{"id": "1201084", "revid": "122044872", "url": "https://it.wikipedia.org/wiki?curid=1201084", "title": "Tv Libera Pistoia", "text": "TV Libera Pistoia, nota anche come TVL, \u00e8 una rete televisiva italiana a diffusione locale fondata nel 1976, con sede nella localit\u00e0 di Barile, frazione del comune di Pistoia.\nStoria.\nTVL nacque il 1\u00ba gennaio 1976 come Pistoia TV Libera, associazione civile di soci volontari senza fini di lucro.\nLa sua sede era in via Spontini, 1, a Pistoia, nel convento dei frati francescani di Giaccherino.\nIl palinsesto dell\u2019emittente proponeva sport e rubriche sportive, spettacoli (anche in vernacolo), rubriche religiose, rubriche d\u2019informazione, un telegiornale, il programma \"Superclassifica Show\", condotto da Maurizio Seymandi, \"Caff\u00e8 Break\", trasmissione settimanale di approfondimento su temi di attualit\u00e0 locale e nazionale in diretta con ospiti in studio e interventi telefonici del pubblico, condotta da Giuseppe Todaro e Attilio Quandigerri, \"Tea Break\", la rubrica \"Dov'\u00e8 tuo fratello?\" e la rubrica religiosa \"La domenica del Signore\", a cura di Don Lorenzo. Tra gli altri collaboratori dell\u2019emittente c'erano Mario Rafanelli e Rita Boratto, responsabile del palinsesto.\nFin dai suoi esordi TVL voleva anche \u201cdar e voce agli ultimi\u201d attraverso l\u2019impegno con il mondo dell\u2019handicap, attivit\u00e0 gi\u00e0 svolta dai dirigenti fondatori e da alcune operatrici dell\u2019A.I.A.S. (Associazione Italiana Assistenza Spastici), che erano le prime \"signorine buonasera\".\nAll\u2019inizio degli anni Ottanta gli editori di Tv Libera Pistoia rilevarono l\u2019emittente di Pistoia concorrente Canale 60 fondendole in un\u2019unica pi\u00f9 grande tv, che venne ribattezzata Tvl \u2013 Tv Pistoia Libera. La sede fu spostata in via Sant'Andrea, 1, Pistoia. \nFra i programmi in onda negli anni Ottanta ricordiamo il notiziario, rinominato \"TG FLASH\", \"Il ribaltone\", programma di intrattenimento dove si esibivano cantanti, poeti, musicisti, ballerini, imitatori e cabarettisti, \"Il telebustone\", gioco e premi condotto da Luigi Bardelli che metteva in palio una Giulietta Alfa Romeo, sponsor della trasmissione, rubriche di servizio e approfondimento, e \"La tombola\", gioco a premi inserito all\u2019interno del \"Tg60\" serale per intervallare cronaca e sport (le cartelle della tombola erano distribuite nei negozi cittadini).\nIl canale si radic\u00f2 nel proprio territorio e oltre i confini provinciali e mantenne una programmazione esclusivamente locale, senza affiliarsi ad alcun circuito nazionale.\nNegli anni Novanta e Duemila, nella necessit\u00e0 di una strutturazione pi\u00f9 efficiente e per rispondere a precise norme di legge, l'associazione si \u00e8 trasformata in una societ\u00e0 per azioni e ha spostato la propria sede nella frazione di Barile, un borgo alle porte di Pistoia.\nIl palinsesto ha continuato grosso modo ad essere lo stesso dei decenni precedenti. \u00c8 una rete che si ispira ai valori cristiani, fortemente caratterizzata da auotoproduzioni, che superano il 70%. \nLa societ\u00e0 che la gestisce, la Tvl S.p.A., \u00e8 affiliata all\u2019associazione Corallo (Consorzio delle radiotelevisioni locali di ispirazione ecclesiale), l\u2019associazione che raduna oltre 270 emittenti radiotelevisive cattoliche su tutto il territorio nazionale, della quale \u00e8 presidente proprio il direttore di TVL, Egidio Luigi Bardelli, da sempre ispiratore, ideatore, direttore ed editore dei programmi del canale.\nTra le trasmissioni di questi anni troviamo \"Canto al Bali\", condotta dallo stesso Bardelli, \"Ora verde\", programma ecologico-agricolo, \"Balla che ti passa\", programma di musica da ballo condotto da Serena Magnanesi, le rubriche sportive \"Gioved\u00ec sport\" e \"Assist\", le partite della squadra di calcio della Pistoiese e del Pistoia Basket 2000, ippica, ciclismo, rally, rubriche di cultura e fede come \"Ora insieme\" e \"Shekina\".\nTVL trasmette a Pistoia, Prato e Firenze sull'UHF 25, a Montecatini Terme, Lucca, Pisa, Livorno e Massa sull'UHF 30, a San Marcello Pistoiese sull'UHF 58 e nella zona Gavinana-Maresca sull'UHF 61, coprendo quindi con il proprio segnale la Toscana centro-nord. \nInoltre, trasmette in streaming sul suo sito."}
{"id": "1201085", "revid": "295403", "url": "https://it.wikipedia.org/wiki?curid=1201085", "title": "Connecticut Bicentennials", "text": ""}
{"id": "1201086", "revid": "78273", "url": "https://it.wikipedia.org/wiki?curid=1201086", "title": "LFSR", "text": ""}
{"id": "1201087", "revid": "293377", "url": "https://it.wikipedia.org/wiki?curid=1201087", "title": "Oakland Stompers", "text": "Gli Oakland Stompers \u00e8 stata una franchigia calcistica statunitense, con sede ad Oakland, California.\nStoria.\nPer la stagione 1978 fu trasferita a Oakland, in California, la franchigia dei Connecticut Bicentennials dove assunse il nome di Oakland Stompers.\nIngaggiarono a cartellino libero il portiere Shep Messing, che ebbe l'ingaggio record per un calciatore nativo statunitense di 100.000$.\nLa squadra, affidata inizialmente alla guida tecnica dello jugoslavo Mirko Stojanovi\u0107, non ottenne i risultati sperati, arrivando quarta e fallendo l'accesso ai play-off. L'ennesimo insuccesso port\u00f2 a un ulteriore cambiamento di citt\u00e0, e gli Stompers lasciarono la baia di San Francisco per stabilirsi in Canada ad Edmonton dove assunsero il nome Edmonton Drillers."}
{"id": "1201088", "revid": "773636", "url": "https://it.wikipedia.org/wiki?curid=1201088", "title": "Chiesa di San Niccol\u00f2 a Spugnole", "text": "La chiesa di Santa Maria e San Niccol\u00f2 a Spugnole si trova nella frazione Spugnole del comune di Scarperia e San Piero, sulla sinistra del torrente Carza, \u00e8 un esempio di stile romanico.\nLa facciata della chiesa \u00e8 nascosta dagli edifici adiacenti, tuttavia \u00e8 possibile entrare da una porta laterale. La Chiesa sorge su uno dei pi\u00f9 antichi luoghi dedicati al culto della Madonna e faceva parte di un Castello appartenuto ad un ramo degli Ubaldini e di cui si ha memoria sin dal 1066, in un atto di donazione che comprendeva: \"corte, castello, torre e Chiesa di S.Maria, S.Bartolommeo e S.Niccol\u00f2 a Spugnole\". Tracce della cerchia muraria e delle torri di guardia si trovano, oltre che negli stessi edifici adiacenti alla Chiesa, nelle case coloniche sottostanti.\nNel 1365 ad essa era gi\u00e0 stato congiunto il nome di San Niccol\u00f2, in seguito alla soppressione della vicina parrocchia dedicata a questo santo. Di semplice struttura romanica e rimaneggiato nel corso del XVIII secolo, l'edificio \u00e8 stato oggetto di un accurato restauro negli anni Cinquanta, che ne ha ripristinato la sobriet\u00e0 primitiva. \u00c8 l'unica chiesa romanica del Mugello e della Val di Sieve che non rispetti il consueto orientamento est-ovest, ma tale anomalia pu\u00f2 essere forse spiegata con la mancanza di spazio. Ne furono patroni i Cavalcanti dal 1361 e i Medici dal 1575.\nIl campanile, visibile da tutta la vallata, era un punto di riferimento per pellegrini e viandanti. Il complesso infatti ospitava anche un convento: nel balzo sotto la chiesa \u00e8 possibile osservare l'antico cimitero.\nCastello e Villa dei Pepi.\nAi piedi della sommit\u00e0 del colle, oltre ad un troncone di torre ubaldina ed ai resti dell\u2019antico fortilizio affioranti nella muratura degli edifici, si trova gran parte di un fabbricato gi\u00e0 residenza estiva delle famiglia fiorentina dei Pepi. \nDell\u2019antica struttura restano un bel portale a bugnato di pietra ed alcune finestre con mensole cinquecentesche. \nNel cortile, visibile anche dall\u2019esterno, pilastri cilindrici in cotto a vista sorreggono un\u2019ampia tettoia.\nIl dipinto di Maria Santissima.\nAll'interno si poteva osservare un dipinto della prima met\u00e0 del secolo XIV, rappresentante \"Maria Santissima\", che viene festeggiata per l'Ascensione ogni 15 agosto, situato sull'altare maggiore. In questa occasione \u00e8 aperta al pubblico e vi \u00e8 organizzata una piccola festa le cui radici risalgono indietro nel tempo.\nDall\u2019Archivio Parrocchiale trascriviamo una risposta al questionario compilato dal Parroco di S. Maria a Spugnole in occasione di una Visita Pastorale nei primi del \u2018900:\n\"\u00abD. Si hanno a lamentare scandali pubblici in parrocchia?\u00bb\"\n\"\u00abR. Annualmente, per la pessima condotta della giovent\u00f9, anche minorenne e per la superbia dei genitori, insofferenti di qualunque ammonizione o allusione. All\u2019ultimo Priore della Chiesa (omissis), quando dall\u2019altare alz\u00f2 la voce contro gli scandali dei propri parrocchiani, i popolani tiravano patate e alcune volte anche pietre.\u00bb\""}
{"id": "1201090", "revid": "1543377", "url": "https://it.wikipedia.org/wiki?curid=1201090", "title": "Tratta di esseri umani", "text": "La tratta di esseri umani o tratta di persone \u00e8 un'attivit\u00e0 criminale finalizzata alla cattura, il sequestro o il reclutamento, nonch\u00e9 il trasporto, il trasferimento, l'alloggio o l'accoglienza di una o pi\u00f9 persone, usando mezzi illeciti e ai fini dello sfruttamento delle stesse. Nel Protocollo delle Nazioni Unite contro la tratta delle persone viene definita come: A differenza del traffico di migranti, la tratta di persone avviene senza il consenso degli individui oggetto della stessa ed \u00e8 finalizzata non al trasporto in un altro Stato, bens\u00ec al loro sfruttamento.\nNonostante la notevole quantit\u00e0 di provvedimenti legislativi, resta l'inadeguatezza delle organizzazioni internazionali a delineare almeno per grandi numeri le proporzioni del fenomeno. Ad oggi non si dispone di dati precisi ed univoci sul mercato nero degli esseri umani destinati allo sfruttamento sessuale e non, poich\u00e9 le stime eseguite dalle Organizzazioni non governative e dalle Nazioni Unite non offrono valori concordanti. Molti attribuiscono la causa del problema all'impossibilit\u00e0 di riprodurre statistiche significative.\nStoria.\nLa schiavit\u00f9 pu\u00f2 essere fatta risalire al momento in cui gli esseri umani hanno stabilito qualche forma primitiva di societ\u00e0. I popoli sottoponevano a schiavit\u00f9 gli sconfitti in seguito a guerre o campagne di conquista, impiegandoli nel lavoro nei campi o nei servizi domestici; ma anche forme di sfruttamento economico finivano per assoggettare persone indigenti o di etnie diverse al dominio pieno ed esclusivo di un padrone.\nNel mondo greco e romano, in particolare, tale pratica era cos\u00ec diffusa da procurare ingenti profitti economici: l'Impero Romano investiva molto nelle opere pubbliche e pertanto aveva bisogno di una gran quantit\u00e0 di forza lavoro a basso costo, ad esempio nel porto di Ostia le navi quotidianamente scaricavano rifornimenti alimentari, fiere per i giochi circensi e persone per la vendita. Plinio il Vecchio e Cicerone riferiscono di alcuni tentativi rivolti, invano, a diverse persone al fine di liberare i propri schiavi. I tentativi di fuga e/o la commissione di reati da parte di tali persone erano puniti severamente, talvolta senza alcuna difesa o tutela legale.\nIn seguito alla caduta dell'Impero romano d'Occidente, durante le invasioni barbariche, coloro che erano stati schiavi si dispersero nelle campagne e nelle vallate, sotto la giurisdizione di un signore o feudatario, che attribu\u00ec alla popolazione la denominazione di \u201cservi della gleba\u201d. Fuori dall'Europa, presso i musulmani, in Nord America e India la schiavit\u00f9 continu\u00f2 a essere sfruttata. Infatti, nel sistema di caste ind\u00f9 vi erano milioni di persone costrette a subire le pratiche imposte dalla propria cultura religiosa.\nQuando nel XVI secolo avvenne la scoperta dell'America molte nazioni quali Paesi Bassi, Spagna, Portogallo, Francia e Inghilterra stabilirono proprie colonie in tutto il mondo. Inizialmente, solo i nativi del Paese conquistato potevano partecipare ai lavori forzati ma, nel momento in cui crebbe la domanda di beni, specialmente cotone e canna da zucchero per la produzione di alcolici, si rese necessaria anche una quantit\u00e0 maggiore di forza lavoro, cos\u00ec che quelle nazioni iniziarono ad importare schiavi da altri paesi, spesso, sfruttando le popolazioni dell'Africa Occidentale e costringendoli ad effettuare lunghi viaggi, in condizioni disumane, al fine di emigrare nei territori coloniali americani.\nUna prima base fu stabilita sulla costa nei primi mesi del 1448, dalla quale un iniziale nucleo di indigeni fu trasferito in Portogallo. Nel 1562 si aggreg\u00f2 l'Inghilterra con rotte verso i Caraibi. Infine gli Stati Uniti, nel XVIII secolo, si appropriarono di un lungo tratto di costa africana, l'attuale Liberia, per difendere i propri interessi. Il lavoro dei campi, comunque, inizi\u00f2 subito a mietere vittime: molti morirono di stenti, altri si suicidarono. A volte il lavoro era remunerato dalla medesima merce prodotta come nel caso degli alcolici, concorrendo da una parte a peggiorare lo sfruttamento della manodopera e d'altra parte a diffondere diverse leggende sull'automedicazione di tale sostanza. Nonostante tali indicazioni alimentari, l'aspettativa di vita era comunque minima.\nSi stima che circa 8-10 milioni di persone furono costrette ad attraversare l'Atlantico dirette in America. L'economia di molte citt\u00e0 quali Nantes, Bristol e pi\u00f9 tardi Liverpool, sopravvissero grazie alla schiavit\u00f9 e gli affari furono trattati come parte del pi\u00f9 ampio interesse nazionale. Le conseguenze individuali, alla fine, ebbero vasta evo; l'impatto del commercio che ebbe sulla societ\u00e0 africana \u00e8 difficile da quantificare. I mercanti di schiavi raramente si addentravano nell'entroterra per catturare le proprie vittime, cos\u00ec che delle associazioni criminali quali i \"Dahomey\" e gli \"Ashanti\" si impegnarono, dietro un corrispettivo in denaro, a piantonare la \u201cmerce\u201d cos\u00ec come nutrire gli schiavi fino all'imbarco. Quando, in un secondo momento, gli esploratori europei decisero di ampliare i propri obiettivi di cattura, si scopr\u00ec che questi popoli spesso agivano come intermediari nella tratta pi\u00f9 all'interno. Il bisogno di schiavi cre\u00f2 uno stato permanente di guerra che si diffuse ovunque, anche lontano dagli stessi contatti dei colonialisti. Sebbene intervenissero vari mutamenti nel modello schiavista, il trattamento che gli schiavi dovettero subire rimase invariato. Punizioni di efferata crudelt\u00e0, lunghi turni di lavoro e magre soddisfazioni erano all'ordine del giorno, almeno fino a quando Spagna e Portogallo dimostrarono di voler cambiare le proprie leggi e concedere taluni diritti, come ad esempio il matrimonio e la possibilit\u00e0 di denunciare un padrone crudele.\nSebbene gi\u00e0 nel diritto romano esistessero delle modalit\u00e0 di affrancamento dalla schiavit\u00f9, e per quanto il cristianesimo abbia rappresentato una tappa fondamentale per tale movimento di liberazione, l'idea della libert\u00e0 intesa come diritto naturale venne affermata solo nel XVIII secolo grazie ai contributi teorici di John Locke, Wesley e Jean-Jacques Voltaire. A fronte della modalit\u00e0 con cui, per secoli, le potenze coloniali catturavano i nativi africani per avviarli allo sfruttamento, con l'Illuminismo avvennero una serie di innovazioni nel modo di affrontare le questioni sociali. In Francia, Danimarca e Inghilterra cominciavano ad emergere i primi movimenti anti-schiavisti che rivendicavano la riforma dei codici penali, l'abolizione degli 'hanging codes' ed un diverso trattamento per le persone che soffrivano di disturbi mentali.\nNel XIX secolo molte nazioni, che riuscirono a conquistare l'indipendenza in America, abolirono la schiavit\u00f9. Il Brasile nel 1888, la Bolivia nel 1825, il Regno Unito nel 1833, la Francia nel 1848 e, infine, gli Stati Uniti nel 1865.\nIl Congresso degli Stati Uniti, tuttavia, con il White Slave Traffic Act nel 1910 proib\u00ec il matrimonio interetnico e predispose misure atte ad espellere le donne che si macchiavano di atti immorali. A causa di tale politica, si stima che il 70% di donne arrestate nel tentativo di varcare il confine furono indotte alla prostituzione. Una volta che l'idea della schiavit\u00f9 a sfondo sessuale pass\u00f2 dalle donne bianche a quelle di colore, il governo degli Stati Uniti inizi\u00f2 ad erogare dei permessi di ingresso per evitare ad altri di entrare nel paese con motivi diversi. In particolare il \"Temporary Quota Act\" del 1921 ed l'\"Immigration Act\" del 1924 servirono a prevenire l'ingresso di immigrati provenienti dall'Europa. A partire dagli anni venti, la tratta di esseri umani non fu vista come un problema sociale almeno fino agli anni novanta. Ci\u00f2 a causa del fatto che vi erano rilevanti problemi di integrazione etnica gi\u00e0 all'interno dei confini degli Stati Uniti come dimostr\u00f2 la \u201csentenza Brown\u201d nel 1954 ed il primo matrimonio interetnico celebratosi nel 1967 tra l'afroamericano James Van Hook e la bianca Liana Peters.\nNel 1948 in seguito alla Dichiarazione universale dei diritti umani, la schiavit\u00f9 cos\u00ec come la tratta di esseri umani, furono banditi in tutto il mondo. L'idea di un definitivo affrancamento da qualsiasi forma di schiavit\u00f9, tuttavia, abbisogna ancora di molti sforzi prima di essere raggiunta. Il medesimo documento afferma:\nLeggi emanate nei primi anni del 2000 in Francia, cos\u00ec come negli Stati Uniti, confermano l'orientamento del legislatore nel contrastare le diverse forme di schiavit\u00f9 contemporanee. La legge statunitense, in particolare, prevedeva che l'amministrazione americana:\nSuccessivamente furono approvate - previe interessanti relazioni parlamentari sul fenomeno, come il Rapporto all'Assemblea Nazionale francese della missione di informazione comune sulle diverse forme di schiavit\u00f9 moderna - nuove disposizioni che si arricchivano di alcuni dei contributi scientifici pi\u00f9 recenti. Non a caso tali studi provenivano da ambiti geografici (Stati Uniti d'America, Australia) dove con crescente attenzione si fronteggia la problematica della tratta delle persone elaborati dopo la scoperta delle ingenti dimensioni raggiunte dal fenomeno delle nuove forme di schiavismo. \nDa ci\u00f2 prese le mosse l'iter legislativo con cui l'Italia, novellando l'art. 600 c.p. e seguenti del codice penale, ha soddisfatto l'esigenza di apprestare una risposta sanzionatoria assai incisiva contro queste tipologie di sfruttamento. Una particolare attenzione \u00e8 stata riservata all'evoluzione dello strumento cautelare reale, alla luce delle proposte emerse in sede di Consiglio dell'Unione europea che intenderebbero creare una procedura speciale di \"blocco dei beni\" (funzionalizzato alla confisca, recentemente evolutasi proprio in sede europea in direzione dell'inclusione del valore equivalente al profitto o prezzo del reato) per alcuni reati tra cui la tratta delle persone.\nTratta di esseri umani e traffico di migranti.\nDivergenze d'impostazione giuridica che continuano a sussistere tra gli Stati della comunit\u00e0 internazionale hanno indotto la Convenzione delle Nazioni Unite contro la criminalit\u00e0 organizzata transnazionale a distinguere, nei suoi due protocolli aggiuntivi, rispettivamente, la \"tratta di esseri umani\" (\"human trafficking\") e il \"traffico di migranti\" (\"migrant smuggling\"), nonostante la frequente connessione tra i due fenomeni.\nMentre, infatti, il traffico di migranti si pu\u00f2 configurare come un reato contro lo Stato e spesso implica un interesse reciproco del trafficante e della vittima, la tratta degli esseri umani configura un reato contro la persona e presuppone come obiettivo lo sfruttamento della risorsa umana. Infine si pu\u00f2 suddividere quest'ultimo in \"sfruttamento di manodopera\" e \"sfruttamento sessuale\" fino ad includere la fattispecie pi\u00f9 grave: lo \"sfruttamento dei minori\", sia per fini ergonomici che biologici.\nIl traffico di migranti \u00e8 anche noto come \u201cfavoreggiamento dell'immigrazione clandestina\u201d. Essa consiste nella richiesta volontaria da parte di migranti, magari dietro il pagamento di un corrispettivo a certi individui di dubbia liceit\u00e0, per il trasporto di cose o persone da un paese ad un altro dove l'ingresso sarebbe ostacolato dalle leggi di quel paese. Molto spesso, in prossimit\u00e0 dei confini internazionali, intere imbarcazioni di trafficanti sono bloccate dall'autorit\u00e0 giudiziaria con il conseguente piantonamento dei migranti in apposite strutture di accoglienza e, in qualche caso, con l'arresto dei criminali. Talvolta l'insieme di passeggeri trattenuti in una nave supera di parecchio le centinaia e, a causa delle cattive condizioni di navigazione, non sono stati pochi i casi in cui \u00e8 stato necessario il ricovero in ospedale per molte donne e bambini o, peggio ancora, i casi di naufragio.\nProblemi terminologici.\nSecondo alcuni accademici, il concetto di tratta di esseri umani \u00e8 oscuro e fuorviante. In particolare, \u00e8 stato detto che mentre la tratta di esseri umani \u00e8 vista come un crimine monolitico, in realt\u00e0 pu\u00f2 trattarsi di un atto di immigrazione clandestina che coinvolge diverse condotte talvolta illegali talvolta legali. \nLaura Agustin afferma che non tutto ci\u00f2 che pu\u00f2 sembrare coercitivo \u00e8 considerato tale dal migrante: \nAltri affermano che mentre tali debiti possono indurre in condizioni estreme, solitamente intervengono su base volontaria.\nI critici dell'attuale approccio alla tratta dicono che molta della violenza e dello sfruttamento subiti dai migranti illegali derivano proprio dal fatto che la loro immigrazione e il loro lavoro sono illegali e non primariamente da presunte malvagie reti di trafficanti. Altri credono che tutto il discorso sulla tratta pu\u00f2 essere dannoso agli interessi dei migranti in quanto nega loro capacit\u00e0 d'azione e depoliticizza il dibattito sull'immigrazione.\nTipi di sfruttamento.\nLa tratta degli esseri umani, pur essendo di solito collegabile alla criminalit\u00e0 organizzata transnazionale, non richiede necessariamente che la vittima stessa varchi un confine: \u00e8 la finalit\u00e0 di sfruttamento, piuttosto che il semplice \"movimento\" da un paese all'altro, a qualificare il crimine, tant'\u00e8 vero che esso comprende anche la \"re-immissione nella tratta\" all'interno del paese di destinazione, che in molti casi fa parte di una stessa catena od operazione.\nLe vittime di tratta di esseri umani non sono libere di muoversi prima di giungere a destinazione ma rimangono rinchiuse nel mezzo di trasporto contro la propria volont\u00e0 e costrette a lavorare o comunque a provvedere ai bisogni dei trafficanti sia di natura economica che sessuale. Talvolta la retribuzione consiste nella medesima possibilit\u00e0 per la vittima di essere liberata dallo sfruttamento.\nUsura.\n\u00c8 probabilmente la pi\u00f9 recente forma di tratta conosciuta allo stato attuale, e allo stesso tempo \u00e8 il metodo pi\u00f9 frequente di sfruttamento. Le vittime cominciano a diventare tali quando il proprio lavoro \u00e8 richiesto come una forma di retribuzione per un prestito o un servizio nel quale i termini e le condizioni non sono state definiti o nel quale il valore iniziale dei servizi prestati alla vittima sono stati valutati a prescindere della liquidazione effettiva del debito e, comunque, quando il valore finale del proprio lavoro risulta pi\u00f9 grande della somma originaria prestata.\nLavori forzati.\nSi riferisce ad un insieme di situazioni nelle quali le vittime sono costrette a compiere qualche prestazione lavorativa contro la propria volont\u00e0, sotto la minaccia della violenza o di qualche altra forma di punizione, la loro libert\u00e0 \u00e8 limitata cos\u00ec come la propria discrezionalit\u00e0. Gli uomini sono pi\u00f9 a rischio nei casi di lavori sub-qualificati, che globalmente generano circa 31 miliardi di dollari. Forme di lavori forzati possono includere servit\u00f9 domestica, sfruttamento della manodopera agricola, sfruttamento della manodopera industriale e accattonaggio..\nTratta a sfondo sessuale.\n\u00c8 uno dei pi\u00f9 frequenti oltre che ad essere pi\u00f9 facilmente perseguito dai trafficanti. Individui, circostanze e situazioni vulnerabili che includono persone senza fissa dimora, minori abbandonati, nomadi, rifugiati e tossicodipendenti. Nonostante possa sembrare che le vittime dei traffici siano pi\u00f9 vulnerabili in regioni dove sono presenti determinate minoranze, in realt\u00e0 le vittime sono sfruttate in maniera consistente a prescindere dal ceppo etnico e dall'origine sociale.\nI trafficanti, cd. \u201cprotettori\u201d o \u201cmaitresse\u201d, approfittando della vulnerabilit\u00e0 e della carenza di opportunit\u00e0 in una data regione, diffondono false promesse quali, ad esempio offerte di matrimonio, contratti di lavoro, livelli supremi d'istruzione e, comunque, tutto ci\u00f2 che pu\u00f2 far sembrare la vita migliore. Le destinazioni reali che si celano dietro tali promesse, in ogni caso, inducono alla prostituzione nell'industria del sesso, l'esibizione in locali notturni, la riproduzione di lungometraggi pornografici e altre forme di involontaria servit\u00f9.\nLa tratta a sfondo sessuale coinvolge agenti collocati a livello internazionale che fungono da intermediari tra clienti e prostitute da un paese all'altro. Le vittime sono costrette ad accompagnare i trafficanti, in base a qualche promessa di lauto guadagno ma, una volta giunti a destinazione, queste scoprono l'inganno nonch\u00e9 la reale natura della prestazione verso la quale sono obbligate ad adempiere, e dalla quale \u00e8 quasi impossibile liberarsi. Secondo il Dipartimento di Stato americano nel 2009, ci sono stati 1229 incidenti causati dalla tratta dal gennaio 2007 al settembre 2008. Di questi, l'83% era a sfondo sessuale, sebbene solo il 9% di tutti i casi sia da addurre come esempio da tratta di esseri umani.\nLavoro minorile.\n\u00c8 una forma di sfruttamento che pu\u00f2 comportare seri rischi sullo sviluppo dei minori in tutte le sue forme: biologico, psicologico, spirituale, morale e giuridico. L'Organizzazione Internazionale del Lavoro stima che nel mondo vi siano fino a 246 milioni di minori vittime di tali sfruttamenti con un'et\u00e0 variabile dai cinque ai diciassette anni coinvolti in diverse attivit\u00e0 illecite quali strozzinaggio, coinvolgimento nell'esercito, prostituzione, pornografia, commercio di droga o di armi ed altre attivit\u00e0 illecite.\nTratta di minori.\nSi riferisce al reclutamento, al trasporto, al trasferimento, alla custodia di minori per fini di sfruttamento. Questo tipo di reato pu\u00f2 assumere diverse forme a seconda della destinazione dell'attivit\u00e0 illecita quali l'induzione all'elemosina, la rimozione di organi vitali, l'adozione internazionale, le proposte di matrimonio e, non per ultimo, l'adesione a sette esoteriche. Si stima che nel 2010 la Thailandia ed il Brasile siano i paesi con il pi\u00f9 alto tasso criminale di tratta di minorenni.\nAdozione internazionale.\nLa tratta di minori spesso coinvolge anche i genitori nella misura in cui sono titolari di certe ricchezze che possono essere alienate sia con la minaccia, magari come contropartita di un debito non riscosso, sia con l'inganno annunciando false promesse di carriera. Molti genitori o coloro che ne fanno le veci, tuttavia, non si fanno scrupoli nell'ottenere un immediato e lauto guadagno dalla vendita dei propri figli in vista, magari, di un'adozione all'estero.\nNegli ultimi tempi, infatti, non sono stati rari i casi di tratta di donne incinte nonch\u00e9 di concezioni programmate al solo scopo di destinare i neonati al commercio internazionale spesso sfociati in scandali internazionali come nel caso della tratta di minori tra Stati Uniti ed India che ha permesso di calcolare in anticipo quei fattori che hanno poi permesso di prevedere il perpetrarsi di tali vicende.\nCriminalistica.\nAl 2003, secondo l'ONU solo il numero dei bambini trafficati ogni anno nel mondo si aggirerebbe intorno ad 1,2 milioni di individui; i dati Unicef denunciano che un milione di bambini entrano nel giro della prostituzione ogni anno; oltre l'80 per cento della tratta di esseri umani provenienti dall'Albania consiste in ragazze minorenni; circa 200\u00a0000 bambini vengono trafficati ogni anno nell'Africa Occidentale e centrale; circa un terzo della tratta globale di donne e bambini avviene all'interno dell'Asia sud orientale.\nLa tratta non \u00e8 solo un lucro redditizio per molti soggetti senza scrupoli, ma \u00e8 identificato come l'attivit\u00e0 criminale pi\u00f9 ricercata del mondo, seconda solo al commercio e spaccio di droga.\nSi stima che nel 2004, il totale di introiti derivanti dalla tratta di esseri umani ammontava tra un minimo di cinque ed un massimo di nove miliardi di dollari con punte di 31.6 miliardi raggiunte nel 2005.\nNel 2008 le Nazioni Unite hanno registrato approssimativamente 2,5 milioni di persone provenienti da 127 diversi paesi che sono state coinvolte nella tratta.\nComunque, \u00e8 stato dichiarato che molte di queste statistiche sono condizionate dalle organizzazioni di \"advocacy\" e dalle politiche anti-tratta dei governi locali. A causa della definizione risulta un processo e non un atto singolarmente definito e a causa del fatto che si tratta di un fenomeno dinamico in costante aumento con schemi relativi alla situazione economica, gran parte della valutazione statistica \u00e8 fuorviante.\nL'indice anti-tratta.\nIl 3P Anti-trafficking Policy Index misura l'efficacia delle politiche pubbliche nella lotta alla tratta di esseri umani basata sulla valutazione dei requisiti minimi prescritti delle Nazioni Unite. Il livello qualitativo \u00e8 stimato tramite una scala ascendente di misura fino a cinque punti, dove \u201c5\u201d indica il valore migliore. Lo scopo \u00e8 di valutare le politiche pubbliche in base a tre \"item\": perseguire i trafficanti, proteggere le vittime e prevenire il crimine. Ogni \"item\" \u00e8 aggregato all'indice complessivo tramite una sommatoria variabile da 3 a 15 con 15 valore migliore.\nI risultati delle rilevazioni dell'indice mostrano che le politiche anti-tratta sono state migliorate nell'ultimo decennio; altri miglioramenti sono stati riscontrati nella prevenzione e nella persecuzione del crimine.\nNel 2009, ad esempio, sette paesi hanno dimostrato il punteggio pi\u00f9 elevato (15 punti) in tutti gli \"item\": Germania, Australia, Paesi Bassi, Italia, Belgio, Svezia e Stati Uniti d'America. Il gruppo successivo di paesi ha dimostrato un punteggio relativamente inferiore (14 punti): Francia, Norvegia, Corea del Sud, Croazia, Canada, Austria, Slovenia e Nigeria. La peggiore \"performance\" \u00e8 stata rilevata dalla Corea del Nord (3 punti), seguita dalla Somalia.\nOrganizzazioni internazionali contro la tratta di esseri umani.\nNazioni Unite.\nNel 2000 le Nazioni Unite hanno promulgato la \u201cConvenzione contro il crimine organizzato transnazionale\u201d cd. \u201cConvenzione di Palermo\u201d distinta in due protocolli:\nTutti questi strumenti cercano di intervenire nell'attuale sistema internazionale di norme sulla tratta di esseri umani.\nL'Ufficio per la prevenzione e la lotta al narco-traffico (UNODC) ha assistito molte organizzazioni non governative nella lotta contro la tratta di esseri umani. Il conflitto esploso nel 2006 in Libano, che ha visto coinvolti circa 300\u00a0000 lavoratori provenienti da Sri Lanka, Etiopia e Filippine vittime dei trafficanti, ha indotto l'UNODC ha promuovere una campagna informativa di concerto con la Caritas al fine di incrementare il livello di attenzione su tali problemi. In aggiunta, il rapporto finale permise di identificare 127 paesi di origine, 98 di transizione e 137 di destinazione utilizzati dai trafficanti. Anche nel 2007 l'UNODC ha promosso altre iniziative come il \u201cCommunity Vigilance Project\u201d sul confine tra India e Nepal e ha erogato una serie di risorse per le campagne in Bosnia, Erzegovina e Croazia. mettendo a disposizione canali mediatici per la loro massima pubblicizzazione possibile.\nIl Progetto Globale delle Nazioni Unite per combattere la tratta di esseri umani (UNGIFT) \u00e8 stato lanciato nel marzo 2007 di concerto con gli Emirati Arabi Uniti ed in cooperazione con l'Organizzazione Internazionale del Lavoro, l'Organizzazione Internazionale per le Migrazioni, l'Unicef, l'Alto Commissariato delle Nazioni Unite per i Diritti Umani e l'Organizzazione per la sicurezza e la cooperazione in Europa.\nNell'ambito del medesimo progetto, l'UNODC ha lanciato una sperimentazione per rilevare dati sulla risposta nazionale sulla tratta di esseri umani nel mondo, pubblicata postuma nel Rapporto globale sulla tratta di persone nel febbraio 2009. I risultati confermano le informazioni su 155 paesi circa il sistema legale, il diritto penale e l'assistenza alle vittime nonch\u00e9 la collaborazione con tutti gli interessati quali governi locali, imprese, universit\u00e0, societ\u00e0 civile e mass media al fine di supporto reciproco, creare nuove partnership e sviluppare strumenti efficaci di lotta alla tratta.\nIl progetto \u00e8 basato su un principio molto semplice: la tratta di esseri umani \u00e8 un crimine di una portata inimmaginabile e di un'atrocit\u00e0 che non pu\u00f2 essere paragonata a niente al mondo; \u00e8 un problema globale che richiede risposte globali, strategie pianificate al fine di disporre le dovute iniziative in tutto il mondo.\nAprire la strada a tale strategia implica che i fattori d'interesse devono coordinare le risorse ancora in corso, accrescere la conoscenza e la consapevolezza, provvedere assistenza tecnica, promuovere efficaci risposte giuridiche, costruire competenze istituzionali e non, accogliere collaborazioni per azioni concertate, e, soprattutto, assicurare che ciascuno si assuma le proprie responsabilit\u00e0.\nAl fine di incoraggiare e facilitare la cooperazione ed il coordinamento delle attivit\u00e0, l'UNGIFT spera di creare una sinergia tra le attivit\u00e0 anti-tratta e quelle delle Nazioni Unite, organizzazioni internazionali e altri fattori d'interesse per sviluppare i pi\u00f9 efficaci strumenti di intervento.\nL'obiettivo \u00e8 di stimolare le organizzazioni, sia governative che non, a sradicare la tratta magari riducendo allo stesso tempo la vulnerabilit\u00e0 delle vittime nonch\u00e9 la domanda di sfruttamento in tutte le sue forme, assicurando adeguata protezione e sostegno alle vittime e garantendo un giusto processo agli imputati con la certezza della pena, nel rispetto dei diritti umani di ciascuno.\nIl centralino nazionale per la lotta alla tratta di esseri umani offre un servizio di aiuto immediato 24 ore su 24 sulla base del \u201cProgetto Polaris\u201d, un'organizzazione non governativa che lavora nel medesimo ambito. Il data base aggiornato fornisce statistiche sui casi, anche sospetti, negli Stati Uniti.\nIn Europa.\nConsiglio d'Europa.\nIl Consiglio d'Europa, riunito in assise a Varsavia il 16 maggio 2005, ha promulgato la Convenzione contro la Tratta degli esseri umani firmata da circa 43 paesi, che istituisce una Commissione di esperti (GRETA) con il compito di monitorare ed implementare i punti centrali della Convenzione.\nAnalogamente \u00e8 stato fatto con i diritti dei minori a Lanzarote il 25 ottobre 2007. In aggiunta, la Corte Europea per i diritti umani di Strasburgo ha emesso diverse sentenze in merito: Siliadin v. Francia, del 26 luglio 2005, e Rantsev v. Cipro e Russia, del 7 gennaio 2010. \u00c8 stata istituita la \"Giornata europea contro la tratta di esseri umani\" il 18 ottobre.\nOrganizzazione per la sicurezza e la cooperazione in Europa.\nNel 2003 l'OSCE ha stabilito una meccanismo anti-tratta finalizzato ad incrementare l'attenzione dell'opinione pubblica sul problema con la partecipazione politica dei paesi membri e coordinata dal Office of the Special Representative for Combating the Traffic of Human Beings presieduto da Eva Biaudet membro del Parlamento e Ministro dell'integrazione socio-sanitaria in Finlandia.\nLe attivit\u00e0 dell'Ufficio spaziano dalla formazione alle forze dell'ordine per identificare la tratta e per promuovere politiche finalizzate a prevenire la criminalit\u00e0. Inoltre, sono prese in considerazione le richieste dei governi locali in tema di assistenza legale, amministrativa e politica.\nAltre organizzazioni.\nL'attivit\u00e0 tesa a combattere la tratta varia da governo a governo. Alcuni hanno introdotto una legislazione specifica finalizzata a rendere la tratta illegale. I governi inoltre hanno sviluppato appositi sistemi di cooperazione internazionale anche di concerto con le organizzazioni non governative. Molti paesi hanno avuto a che fare con problemi di identificazione e protezione delle vittime, politiche che potenzialmente vittimizzavano le persone, insufficiente prevenzione alle persone pi\u00f9 vulnerabili. Particolari problemi sono stati riscontrati in quei paesi nel tentare di rilevare ulteriori scopi diversi dalla tratta.\nOltre a tali iniziative, i governi possono attivarsi in tre maniere:\nProspettive sulla lotta alla tratta di esseri umani.\nSia il dibattito sulla tratta che sui trafficanti hanno subito diverse critiche dagli accademici e dai giornalisti su almeno tre temi: metodologia, terminologia e politiche da adottare."}
{"id": "1201097", "revid": "838137", "url": "https://it.wikipedia.org/wiki?curid=1201097", "title": "Alain Bernard", "text": "Biografia.\nIl primo successo in campo internazionale di Bernard risale ai Campionati europei di nuoto in vasca corta di Vienna 2004 dove si aggiudica la medaglia d'oro nella staffetta 4x50 stile libero. L'anno successivo conquista l'argento nella solita gara, oltre all'oro con la 4x100 ai XV Giochi del Mediterraneo di Almer\u00eda e all'Universiade di Smirne. Dopo la terza medaglia consecutiva con la staffetta 4x50 agli Europei in vasca corta di Helsinki 2006, sale definitivamente alla ribalta nel febbraio 2007, stabilendo il record di Francia dei 100\u00a0m stile libero con il tempo di 48\"81 (il precedente record era 48\"97 di Fr\u00e9d\u00e9rick Bousquet). In tale occasione realizza inoltre la migliore prestazione stagionale della distanza, candidandosi come uno dei pi\u00f9 forti outsider per gli imminenti Campionati mondiali di nuoto 2007 svoltisi un mese dopo a Melbourne.\nNel corso di tale manifestazione, il nuotatore raccoglie un'importante medaglia di bronzo con la staffetta veloce francese, la 4x100 stile libero, e manca la qualificazione per la finale dei 100 metri stile libero per soli 2 centesimi. Dopo la parentesi dei mondiali australiani, Alain realizza nel corso dei Campionati di Nuoto Francesi a Saint-Rapha\u00ebl due nuovi record nazionali sui 50 e 100 metri stile libero. Sulla prima distanza fissa il cronometro a 21\"76, terza prestazione di tutti i tempi sulla specialit\u00e0, a soltanto 12 centesimi dal record del mondo dello zar Aleksandr Popov. Ancora pi\u00f9 esaltante \u00e8 stato tuttavia il tempo realizzato sulla distanza doppia dei 100: 48\"12.\nCon tale prestazione diventa infatti il secondo nuotatore pi\u00f9 veloce della storia insieme all'italiano bi-campione mondiale Filippo Magnini e a meno di 3 decimi dal record del mondo dell'olandese Pieter van den Hoogenband. Il 22 marzo 2008 durante la finale dei 100 metri stile libero dei campionati europei di Eindhoven, stabilisce il nuovo record del mondo in vasca lunga con 47\"50, migliorando di un decimo (47\"60) il record da lui stesso fissato il giorno prima. Il giorno dopo durante la seconda semifinale dei 50\u00a0m stile libero batte il precedente record del mondo in vasca lunga, poi abbassato nuovamente cinque giorni dopo da Eamon Sullivan, con il tempo di 21\"50, distaccando gli avversari di oltre un secondo in quella che \u00e8 la gara pi\u00f9 veloce del nuoto ed eguagliando cos\u00ec il record detenuto dallo zar Aleksandr Popov: detenere contemporaneamente i primati di 50 e 100 metri stile libero.\nIn quei campionati si aggiudica anche l'oro dei 50\u00a0m stile libero. Il 19 giugno agli Open di Francia stabilisce il record europeo in 3'12\"54 nella staffetta 4x100\u00a0m sl. Ai Giochi olimpici di Pechino 2008 \u00e8 uno dei protagonisti per quanto riguarda il nuoto. Nei 100 stile libero stabilisce il nuovo record mondiale nuotando in 47\" 20, prima di essere battuto ancora una volta da Eamon Sullivan (47\" 05). In finale conquista poi l'oro olimpico precedendo di 11 centesimi lo stesso australiano. Vince anche il bronzo nei 50 stile, preceduto dal brasiliano C\u00e9sar Cielo Filho e dal connazionale Amaury Leveaux, e l'argento con la staffetta 4x100 stile con otto centesimi di ritardo dai neoprimatisti mondiali degli Stati Uniti.\nIl 23 aprile 2009 ai Campionati francesi in corso a Montpellier realizza per la quarta volta il record del mondo sui 100 stile fermando il cronometro a 46\"94, primo uomo capace di scendere sotto i 47 secondi. La FINA non ha tuttavia omologato il primato, considerando non a norma il costume utilizzato dal nuotatore. \u00c8 legato sentimentalmente alla nuotatrice francese Coralie Balmy.\nNel 2017 \u00e8 diventato uno dei Membri dell'International Swimming Hall of Fame."}
{"id": "1201098", "revid": "599013", "url": "https://it.wikipedia.org/wiki?curid=1201098", "title": "Arino", "text": ""}
{"id": "1201099", "revid": "287204", "url": "https://it.wikipedia.org/wiki?curid=1201099", "title": "Conferenza di Ginevra", "text": "Con conferenza di Ginevra si indicano diversi accordi politici che ebbero luogo a Ginevra, in Svizzera:"}
{"id": "1201102", "revid": "287204", "url": "https://it.wikipedia.org/wiki?curid=1201102", "title": "Barrington J. Bayley", "text": "Biografia.\nBarrington John Bayley nacque in Inghilterra, a Birmingham, nel 1937. Lavor\u00f2 nel servizio civile, nella pubblica amministrazione australiana a Londra, come minatore e fu arruolato dalla Royal Air Force dal 1955 al 1957. si spos\u00f2 nell'ottobre del 1969 con la signora Joan Lucy Clarke dalla quale ebbe un figlio, Sean.\nAll'inizio della sua carriera di scrittore pubblic\u00f2 sotto diversi pseudonimi: P. F. Woods, Alan Aumbry, John Diamond, Michael Barrington.\nBayley \u00e8 morto per complicazioni dovute ad un cancro intestinale il 14 ottobre 2008.\nPercorso letterario.\nNonostante , Bayley si \u00e8 certamente guadagnato il merito di aver saputo declinare la fantascienza classica, attraverso l'uso di una non comune carica inventiva, alle esigenze di rinnovamento degli anni sessanta-settanta; in quest'autore, le stesse impalcature predisposte per la space opera si vedono non di rado avvolte da insoliti climi metafisici e originalit\u00e0 tematiche (speculazioni sul tempo in primis). Un esempio per tutti pu\u00f2 essere considerato \"La caduta di Cronopolis\" (\"The Fall of Chronopolis\", 1974), forse la sua opera pi\u00f9 nota, in cui due civilt\u00e0 combattono per il controllo del tempo.\nLe idee sono ad ogni modo l'elemento portante delle trame di Bayley, quale che ne sia poi lo svolgimento: l'interesse suscitato dai primi romanzi \"Star Virus\" (1970), \"Annihilation Factor\" (1972) e \"Dai bassifondi di Klittmann City\" (\"Empire of Two Worlds\", 1972) \u00e8 inferiore rispetto alle opere successive, ma in essi vi \u00e8 spesso la fonte di tali idee, l'immagine fissa, pur se rimodellata man mano che l'autore inventava nuove storie. \nInterrogativi e possibilit\u00e0 intorno al problema del tempo e del suo divenire arricchiscono anche \"Rotta di collisione\" (\"Collision Course\", 1973), chiaro esempio, non certo l'unico in Bayley, di storia ispirata dalle speculazioni filosofiche di John William Dunne: qui due civilt\u00e0 entrambe viventi sulla Terra (gli alieni e gli esseri umani), ma provenienti da differenti direzioni temporali, minacciano d'incontrarsi, rischiando l'annichilazione. Il romanzo \"Soul of the Robot\" (1976), nel quale un robot si convince di aver oltrepassato i diritti consentiti ad una macchina, fu seguito da fantascientifiche esplorazioni di temi minori: \"Le vesti di Caean\" (\"The Garments of Caean\", 1976), dove degli abiti prendono il controllo dei propri indossatori; \"La grande ruota\" (\"The Grand Wheel\", 1977), nel quale viene rappresentato un futuristico gioco d'azzardo; \"Star Winds\" (1978), impreziosito di risvolti alchimistici, su dei \u201cvelieri\u201d che sfruttano il vento solare durante i loro viaggi. \nL'ultima opera notevole di Bayley \u00e8 probabilmente \"The Pillars of Eternity\" (1982), un ritorno alle complessit\u00e0 di \"Rotta di collisione\" e \"La caduta di Cronopolis\" stavolta spostata al di fuori d'ogni spazio o tempo. \nUna simile freschezza creativa affiora superbamente anche dai lavori brevi, in particolare da quelli contenuti nella raccolta personale \"The Knights of the Limits\" (1979)."}
{"id": "1201104", "revid": "109589187", "url": "https://it.wikipedia.org/wiki?curid=1201104", "title": "Gas degenere", "text": "Un gas viene definito degenere quando la sua pressione \u00e8 legata unicamente alla densit\u00e0 e non alla temperatura, per cui un aumento della pressione non causa un aumento della temperatura, come accade nei gas perfetti.\nQuesta condizione si pu\u00f2 realizzare per esempio nelle ultime fasi dell'evoluzione di una stella."}
{"id": "1201108", "revid": "1543377", "url": "https://it.wikipedia.org/wiki?curid=1201108", "title": "W3m", "text": "w3m \u00e8 un browser web testuale open source. Supporta le tabelle, i frame, le connessioni SSL, i colori ed anche le immagini in linea su terminali abilitati. In genere, w3m visualizza le pagine in una forma che sia il pi\u00f9 possibile vicina a quella originale.\nIl nome \"w3m\" sta per \"WWW-o miru\", che in giapponese significa \"vedi il WWW\".\nIn Emacs.\nw3m viene usato anche dall'editor di testo Emacs text editor attraverso il modulo \"w3m.el\", scritto in Emacs Lisp. Il modulo consente una rapida visualizzazione delle pagine web dentro Emacs. Tuttavia, la visualizzazione delle pagine non viene fatta in Emacs Lisp; solo la presentazione all'utente viene gestita in Emacs Lisp, mentre la resa delle stesse viene fatta da w3m. In questo modo si ottiene un rendering pi\u00f9 rapido rispetto al pi\u00f9 lento Emacs/W3,\nFork.\nCi sono due fork di w3m che aggiungono il supporto a codifiche di caratteri multiple ed altre caratteristiche assenti nell'originale."}
{"id": "1201109", "revid": "767487", "url": "https://it.wikipedia.org/wiki?curid=1201109", "title": "Shameless (gruppo musicale)", "text": "Shameless \u00e8 un superprogetto a cui hanno partecipato diversi personaggi noti della scena hair metal. In origine era una band locale formata a Monaco, Germania 1989, ma che si sciolse nel 1991. Venne poi riformata come super-band nel 1998 con membri di note heavy metal band statunitensi. Tra i vari membri figurano Steve Summers (Pretty Boy Floyd), Keri Kelli (Alice Cooper) e Stevie Rachelle (Tuff).\nStoria.\nOrigini.\nLa prima versione dei Shameless venne formata nell'aprile 1989, dal bassista Alexx \"Skunk\" Michael a Monaco, Germania. La band divenne relativamente popolare nella loro citt\u00e0, tuttavia rimase una band locale e nient'altro. Inoltre non pubblicarono alcun album. Il cantante abbandon\u00f2 la band nel 1991, e la band si sciolse.\nRinascita e successo.\nNell'estate del 1998, il bassista Michael conobbe il noto batterista Eric Singer, gi\u00e0 membro di Kiss, Alice Cooper e molti altri. Singer decise di aiutare Michael a riformare gli \"Shameless\" per pubblicare il debut album \"Backstreet Anthems\".\nParteciparono al progetto Steve Summers dei Pretty Boy Floyd e Stevie Rachelle dei Tuff che secondo Michael sarebbero stati perfetti per partecipare alla superband.\nNell'album erano presenti due cover: \"\"Flaming Youth\" dei Kiss e \"Hard Dayz Night\" dei The Beatles. Parteciparono alle registrazioni tredici membri, tra cui Summers, Rachelle, Michaels, Eddie Robison (Alleycat Scratch), Bruce Kulick (Kiss), Tracii Guns (L.A. Guns), Kristy Majors (Pretty Boy Floyd), Robert Sweet (Stryper) ed altri. L'album venne inoltre prodotto dal Gilby Clarke dei Guns N' Roses.\nDato il successo dell'album, nel 2000 Alexx Michael e B.C. decisero di registrarne un seguito. Tornati in Germania scrissero altre tracce che in aggiunta ad altre scritte dagli ospiti speciali, comporranno l'album. L'album verr\u00e0 prodotto agli studios di Keri Kelli nella contea di Orange, California e si intitoler\u00e0 \"Queen 4 a Day\". Ariel Stiles, ex chitarrista dei Pretty Boy Floyd, scritte alcuni brani, mentre verr\u00e0 inserita anche la traccia \"American Man\" scritta da Gene Simmons (Kiss), Jaime St. James (ex Black 'N Blue, oggi nei Warrant) e Tommy Thayer (ex Black 'N Blue, oggi nei Kiss) e la traccia \"A Place Where Love Can't Go\" scritta dai Tuff. Queste due tracce verranno poi inserite nell'album raccolta dei Tuff \"The History of Tuff\" del 2001. Anche in questo parteciparono ospiti d'eccezioni come i gi\u00e0 presenti Stevie Rachelle, Kari Kane, Steve Summers, Eric Singer, Jani Lane (ex Warrant), Brian Tichy (Sass Jordan, Slash's Snakepit, Foreigner), Steve Riley (L.A. Guns, W.A.S.P.), Tracii Guns (L.A. Guns), Bruce Kulick (Kiss), Gilby Clarke (Guns N' Roses) ed altri.\nL'album venne realizzato in Europa per la MTM Music, e la band fece tour in Germania e Paesi Bassi per promuoverlo. Bruce Kulick raggiunse la band in tour e suon\u00f2 con loro qualche brano.\nNel 2001 Alexx Michael e Steve Summers apparirono anche sul tribute album dei Poison \"Name Your Poison\" per la Perris Records.\nAnche \"Queen 4 a Day\" fu un successo, e la band decise di continuare il progetto pubblicando l'album \"Splashed\" nel 2002. Venne presa la decisione di sfoltire la formazione. L'album conteneva 11 tracce e un bonus DVD contenente materiale del loro tour del 2000 ed il videoclip del brano \"Don't Hesitate\".\nAlle registrazioni parteciparono Steve Summers, Stevie Rachelle, Alexx Michael, Mike Fasano, Kari Kane, Keri Kelli e Jan Sick. I Shameless parteciparono anche al tribute album tedesco dei Kiss intitolato \"KISS Undressed\" con la traccia \"Tomorrow\"\", uscito nell'aprile 2003.\nDopo il successo dei tour europei nell'ottobre 2003 e primavera 2004, realizzarono un live album registrato in una performance nel Regno Unito, intitolato \"Super Hardcore Show\".\nDopo qualche anno di pausa, gli Shameless tornano sulle scene nell'aprile 2007 con il loro quarto album in studio \"Famous 4 Madness\". Le undici tracce vedevano Steve Summers, Stevie Rachelle, Phil Lewis, Jani Lane e l'ex M\u00f6tley Cr\u00fce John Corabi.\nTutte le chitarre nell'album sono suonate da B.C., Keri Kelli e Michael Thomas. La batteria da Todd Michael Burr, Kari Kane, Mike Fasano ed Eric Singer. Alexx Michael \u00e8 l'unico bassista.\nIn supporto all'album la band partecip\u00f2 a 10 dete auropee da aprile fino a maggio in Regno Unito, Spagna, Germania, Svizzera e Italia."}
{"id": "1201110", "revid": "212348", "url": "https://it.wikipedia.org/wiki?curid=1201110", "title": "Traffico di organi", "text": "Il traffico di organi indica l'attivit\u00e0 illegale del commercio di organi umani utilizzati per il trapianto. Questo fenomeno \u00e8 particolarmente diffuso nei paesi in via di sviluppo, in Asia, in Africa e soprattutto in Sud America.\nNormativa.\nA livello internazionale il traffico di organi \u00e8 menzionato nel Protocollo di Palermo.\nLa donazione di organi in Italia \u00e8 lecita solo come atto gratuito, soggetto a una legislazione precisa che regolamenta gli atti di disposizione del proprio corpo e non permette la vendita n\u00e9 l'acquisto.\nSingapore \u00e8 il primo Paese al mondo ad aver legalizzato la vendita di organi tra persone ancora in vita.\nInchieste e denunce.\nParlando di traffico d'organi, si fa riferimento ad almeno due ipotesi di casistiche: una persona permette il prelievo di propri organi dietro il pagamento di denaro, oppure una persona \u00e8 uccisa durante l'intervento per prelevarne organi e tessuti. In questo contesto, si ipotizza un legame fra il traffico di organi e la scomparsa improvvisa di minori e clandestini, che si sospettano essere rapiti e uccisi per utilizzarne gli organi.\nUn fattore che contribuisce a un'ipotetica domanda di organi \u00e8 la lunghezza delle liste di attesa per avere un trapianto. Fra i destinatari degli organi, potrebbero esserci persone che hanno bisogno urgente di un trapianto d'organo a causa di una malattia terminale, mentre hanno una lunga lista d'attesa davanti. La lista d'attesa tiene conto di un duplice criterio, temporale e di urgenza, e tuttavia la disponibilit\u00e0 di organi non sempre riesce a coprire la necessit\u00e0 di trapianti urgenti.\nNonostante diverse informazioni apparse su pi\u00f9 organi di stampa, non vi sono dati certi su questa pratica a livello globale, mentre \u00e8 stato documentato il traffico illegale per trapianto in alcuni singoli paesi come l'India, il Nepal, il Pakistan, la Cambogia, il Vietnam, il Laos, l'Indonesia, l'Afghanistan, la Birmania, il Bangladesh, ecc. o per riti magici in Africa.\nUno studio realizzato dal \"Journal of the American Medical Association\" nel 2002 su 305 persone che avevano venduto il loro rene nella zona di Chennai, in India, ha mostrato come a sei anni dall'operazione la loro condizione economica fosse mediamente peggiorata.\nIl presidente della Commissione Salute del Senato italiano, Ignazio Marino, ha recentemente proposto di condannare a lunghe pene detentive chi si fa illegalmente impiantare un organo all'estero.\nDiverse indagini internazionali hanno ripetutamente accusato il governo cinese di utilizzare i prigionieri di coscienza come fonte di organi. In particolare recenti indagini si focalizzano sul prelievo forzato di organi dai praticanti del Falun Gong, poich\u00e9 questi ultimi rappresentano la maggior parte dei prigionieri di coscienza in Cina. Secondo alcune dichiarazioni, come quella del trapiantologo Carl Groth, ex presidente della Transplantation Society, sarebbe ancora in uso la pratica di prelevare gli organi ai condannati a morte subito dopo l'esecuzione. \nIl caso del Nepal.\nIn Nepal la pratica della vendita degli organi \u00e8 cresciuta nel clima di scarsa legalit\u00e0 seguito alla fine della guerra civile. Un'inchiesta del settimanale \"L'Espresso\" del maggio 2007 ha testimoniato che nel centro di Kathmandu operano diversi \"middle man\", broker dei reni, che vendono questi organi a circa mille euro l'uno convincendo i ragazzi della vallata a diventare donatori prezzolati. In particolare il settimanale ha smascherato due venditori di organi di Kathmandu, Krishna Kanki e Hari Lama. Quest'ultimo \u00e8 stato arrestato alcune settimane dopo l'inchiesta del giornale.\nIl caso del Kosovo.\nIn un rapporto del 2011 Dick Marty, membro dell'Assemblea Parlamentare del Consiglio d'Europa ha accusato il primo ministro del Kosovo, Hashim Tha\u00e7i, d'aver capeggiato una banda mafiosa dedita al traffico di organi prelevati da prigionieri serbi appositamente assassinati durante e dopo la guerra del Kosovo del 1999, in varie localit\u00e0 dell'Albania.\nIl 25 gennaio 2011, l'Assemblea Parlamentare di Strasburgo ha adottato una risoluzione fondata sulla relazione Marty, con una maggioranza di 166 voti contro 8. La risoluzione si appella alla comunit\u00e0 internazionale ed ai governi di Belgrado, Pri\u0161tina, e Tirana, perch\u00e9 si \"prendano provvedimenti\" per mettere in luce tali crimini.\nL'attivit\u00e0 delle ONLUS.\nAssociazioni come l'italiana Associazione italiana per la donazione di organi (AIDO) supportano i donatori che intendano offrire i loro organi in vita (soprattutto nel caso del fegato) o post mortem (soprattutto cornee e cuori) come atto di generosit\u00e0 non collegato ad alcun mercimonio.\nL'associazione americana Organs Watch svolge invece un'attivit\u00e0 di monitoraggio sul fenomeno del traffico illegale in tutto il mondo e denuncia come il notevole miglioramento dell'efficacia dei farmaci antirigetto costituisca una delle ragioni del boom di questo traffico.\nDati ONU-IOM.\nL\"International Organization for Migration\" (\"IOM, UN migration\") \u00e8 l'organizzazione inter-governamentale nel campo dell'immigrazione, nata contestualmente all'ONU nel 1951, e alla quale aderiscono 172 Paesi di tutto il mondo, poco meno dei 193 membri vantati dall'ONU.\nSecondo i \"dati aperti\" del progetto \"Counter-Trafficking Data Collaborative\", gestito dallo IOM, a Gennaio 2019 il fenomeno del traffico di persone e d'organi umani riguarda pi\u00f9 di 91.000 casi afferenti a 169 Paesi, geograficamente disaggregati con queste caratteristiche:\nLa banca dati \u00e8 apertamente consultabile e aggiornata da organizzazioni operanti da tutto il mondo, che attestano l'esistenza del fenomeno."}
{"id": "1201111", "revid": "767487", "url": "https://it.wikipedia.org/wiki?curid=1201111", "title": "Chiesa di San Michele a Ronta", "text": "La chiesa di San Michele si trova a Ronta, nel comune di Borgo San Lorenzo.\nStoria e descrizione.\nLa chiesa apparteneva alla badia vallombrosana di San Paolo, costruita nel 1715-21 su un insediamento monastico preesistente, su iniziativa del granduca Cosimo III, in stretta relazione con la badia di Razzuolo, pure dedicata a san Paolo.\nNel 1785 il granduca Pietro Leopoldo soppresse la badia, e l'arcivescovo di Firenze decise di spostare qui la chiesa parrocchiale dall'antica pieve di San Michele, pi\u00f9 lontana dall'abitato, trasferendo anche la titolazione al santo guerriero.\nLa chiesa, restaurata nel XX secolo, ha alcune pale del Sei e Settecento e fra esse la \"Madonna e santi\", attribuita a Lorenzo Lippi e due, di autore sconosciuto, risalenti al XVIII secolo, che rappresentano \"San Pietro che cura sant'Agata\" e lo \"Sposalizio mistico di santa Caterina d'Alessandria\": queste ultime provengono dal santuario della Madonna dei Tre Fiumi."}
{"id": "1201113", "revid": "287204", "url": "https://it.wikipedia.org/wiki?curid=1201113", "title": "Duccio Innocenti", "text": "Caratteristiche tecniche.\nGiocatore.\nInnocenti era un difensore centrale, impiegato con compiti di marcatura; ha giocato anche come centrale di destra in una difesa a 3, o come terzino destro di una difesa a 4. Era dotato di un potente tiro dalla distanza, che sfruttava in occasione dei calci piazzati.\nCarriera.\nGiocatore.\nClub.\nCresciuto nel vivaio della , debutta a livello professionistico con due stagioni nel , la prima in Serie C1 e la seconda in Serie C2. Nel 1996 viene ingaggiato in compropriet\u00e0 dalla Lucchese, con cui esordisce in Serie B segnalandosi come uno dei migliori giovani della categoria; a fine stagione viene interamente riscattato dalla societ\u00e0 rossonera, e disputa da titolare anche il campionato 1997-1998, concluso con la salvezza.\nNel 1998 viene acquistato dal , per 3 miliardi di lire, per sostituire Luigi Sala passato al Milan: con i \"galletti\" esordisce in Serie A, alternandosi con Luigi Garzya e Rachid Neqrouz nel ruolo di marcatore, e totalizza 86 presenze e 7 reti in tre stagioni nella massima serie. Dopo la retrocessione del 2001 chiede di essere ceduto; tuttavia rimane in forza ai pugliesi dopo la chiusura del calciomercato, e inizialmente \u00e8 posto fuori rosa. Reintegrato da Arcangelo Sciannimanico poco dopo l'inizio del campionato, ritorna titolare con il nuovo allenatore Attilio Perotti. Conclude l'esperienza in Puglia nel 2003, dopo cinque campionati complessivi tra Serie A e Serie B.\nNell'estate del 2003 passa alla Lazio, ingaggiato a parametro zero e all'insaputa dell'allenatore Roberto Mancini; nella stessa sessione di mercato viene girato all'Atalanta nell'ambito dell'operazione che porta in biancoceleste Zauri e Dabo.\nCon gli orobici ottiene la promozione nella massima serie al termine del campionato 2003-2004, nel quale diventa uno dei giocatori pi\u00f9 amati dalla tifoseria; riconfermato anche per le due stagioni successive, perde il posto da titolare (14 presenze complessive), e a gennaio 2006 passa in prestito al , sempre in Serie A. A fine stagione, rientrato a Bergamo, viene ceduto all', dove torna titolare agli ordini di Emiliano Mondonico totalizzando 35 presenze in campionato; a fine stagione si trasferisce al , sempre tra i cadetti, disputando una stagione e mezza fino al febbraio 2009, quando passa in prestito per sei mesi al .\nRimasto svincolato, il 3 novembre 2009, viene acquistato dalla , che disputa il campionato di Eccellenza, a seguito dell'infortunio del capitano Gabriele Gemignani. Vi rimane per un'unica stagione, conclusa con la sconfitta nei play-off contro il Mosciano, e a fine campionato conclude l'attivit\u00e0 agonistica.\nNazionale.\nHa fatto parte della Nazionale Under-21, convocato da Rossano Giampaglia nel 1997. Con gli \"Azzurrini\" ha disputato 6 partite, a cui si aggiunge la partecipazione ai Giochi del Mediterraneo, sempre nel 1997, nei quali ha conquistato la medaglia d'oro nella formazione allenata da Marco Tardelli.\nAllenatore.\nInizia l'attivit\u00e0 di allenatore nel settore giovanile del CF 2001, societ\u00e0 dilettantistica pratese. Dal 27 marzo 2012 \u00e8 l'allenatore in seconda e addetto per le giovanili del FC Lucca 2011, squadra di Serie D. Dal 16 agosto successivo diventa allenatore della prima squadra della societ\u00e0 rossonera (che nel frattempo ha ripreso il nome di Lucchese), subentrando al dimissionario Luciano Bruni. Con i toscani non riesce a raggiungere l'obiettivo della promozione in Lega Pro Seconda Divisione, e a fine stagione non viene riconfermato. Ha ricoperto il ruolo di allenatore in seconda del , vice di Hern\u00e1n Crespo, poi esonerato e nuovamente nella stagione successiva come secondo di Simone Pavan fino al suo esonero, quando \u00e8 divenuto collaboratore tecnico con l'arrivo di Ezio Capuano.\nStatistiche.\nPresenze e reti nei club.\n\"Statistiche aggiornate al 30 maggio 2010.\""}
{"id": "1201115", "revid": "125735477", "url": "https://it.wikipedia.org/wiki?curid=1201115", "title": "Istituto italiano per l'Africa e l'Oriente", "text": "L'Istituto italiano per l'Africa e l'Oriente (o IsIAO) \u00e8 stato un ente pubblico non economico, posto sotto la sorveglianza del Ministero degli esteri, a base associativa (circa 300 soci). L'IsIAO ha operato attivamente nel campo della promozione culturale fra l'Italia e i Paesi dell'Africa e dell'Asia. \u00c8 stato posto in liquidazione coatta amministrativa nel gennaio 2012.\nStoria.\nNato nel 1995 dalla fusione dell'Istituto italiano per il Medio ed Estremo Oriente (IsMEO), fondato nel 1933 da Giovanni Gentile e Giuseppe Tucci, con l'Istituto italo-africano (IIA), fondato nel 1906.\nPresieduto da Gherardo Gnoli, ha costituito centri di studio e di ricerca, organizzato mostre e conferenze, patrocinato convegni e seminari specialistici, edito riviste e pubblicazioni di riconosciuto valore accademico, istituito, sin dagli anni 1950, corsi di lingue e culture africane e orientali, restaurato siti prestigiosi (quali. per es., Persepoli in Iran) ed avviato programmi di cooperazione nel campo della conservazione e del restauro, sottoscritto convenzioni e gemellaggi con analoghi enti accademici ed universit\u00e0 sia italiani che stranieri, realizzando tutto ci\u00f2 con il concorso dei suoi soci e di un gran numero di esperti e docenti di formazione orientalistica ed africanistica. Inoltre, al fine di promuovere e coordinare attivit\u00e0 scientifiche internazionali, si \u00e8 avvalso di una rete di oltre 120 accordi e convenzioni in Italia e all'estero con Universit\u00e0, Ministeri, Accademie ed Enti di ricerca.\nA causa di insuperabili problemi economico-finanziari, l'IsIAO \u00e8 stato posto in liquidazione con disposizione congiunta del Ministero degli esteri e del Ministero dell'economia l'11 novembre 2011, (Gazzetta Ufficiale n. 11 del 14 gennaio 2012).\nSezioni.\nL'IsIAO possedeva, oltre alla sede centrale in via Aldrovandi 16 a Roma, 3 sezioni su territorio nazionale, a Milano, Ravenna e Fano, e 3 sezioni all'estero, Kyoto, Shanghai e Saidu Sharif; quest'ultima \u00e8 operativa da oltre 50 anni soprattutto nel settore archeologico.\nLa Italian School of East Asian Studies (ISEAS) di Kyoto, istituita nel 1982, realizza ricerche, convegni e pubblicazioni sul Giappone e sull'Asia orientale. \u00c8 diretta dal professor Silvio Vita.\nLa Sezione di Shanghai, istituita nel 2007 e diretta dal professor Giorgio Casacchia, ha consolidato i legami con la Cina nelle varie attivit\u00e0 dell'Istituto.\nStudi e ricerche.\nAttraverso il suo Centro scavi e ricerche archeologiche e i suoi numerosi centri di ricerca (di bioarcheologia, lessicografia, etc.) l'istituto ha organizzato, per oltre cinquanta anni, missioni archeologiche, etnografiche ed etnolinguistiche. Esse sono attualmente operative in Afghanistan, Armenia, Cina, Giordania, Iran, Iraq, Kazakistan, Mali, Nepal, Oman, Pakistan, Sudan, Tagikistan, Thailandia, Tunisia, Turkmenistan, Uzbekistan, Yemen.\nCostante, inoltre, \u00e8 sempre stato l'impegno dell'Istituto nella valorizzazione e conservazione dei beni culturali in Asia e in Africa anche mediante progetti di cooperazione, tra i quali vale la pena menzionare la costituzione nella Repubblica Popolare Cinese del 'Centro per la conservazione e il restauro del patrimonio storico-culturale' a Xi'an e del 'Sino-Italian Cooperation Training Center of Conservation and Restoration for Cultural Properties' a Pechino.\nIl patrimonio documentario e le raccolte museali.\nBiblioteca.\nLa biblioteca dell'IsIAO \u2014 che si articola in due sezioni, africana ed orientale \u2014 possiede circa duemilacinquecento testate periodiche (cinquecento correnti), raccolte rare e di pregio (manoscritti, xilografie, antiche edizioni, carte geografiche, raccolte fotografiche, etc.). Di singolare rilevanza sono, tra gli altri, il Fondo Tucci composto da circa venticinquemila volumi, tra cui un copioso manipolo di xilografie e manoscritti in lingua tibetana ed un ricco numero di testi in cinese della tradizione buddista; una collezione di microfilm riproducenti alcune raccolte di manoscritti tibetani e cinesi provenienti dalle grotte di Dunhuang; il Fondo Quaroni di carattere indologico ed il Fondo E. Dubbiosi composto di numerose opere manoscritte in arabo.\nLa Biblioteca \u00e8 entrata a far parte della Biblioteca Nazionale Centrale di Roma nel secondo decennio del XXI secolo, grazie al fondamentale finanziamento dell'Istituto per l'Oriente Carlo Alfonso Nallino e del nuovo ISMEO di Roma, nonch\u00e9 del Dipartimento Asia, Africa, Mediterraneo dell'Universit\u00e0 degli studi di Napoli \"L'Orientale\".' \nFototeca.\n\"Sezione africana\": la raccolta, ereditata dal Ministero delle colonie, comprende circa centomila stampe fotografiche e ventimila negativi.\n\"Sezione orientale\": cinquecentomila foto prodotte nel corso delle missioni dell'Istituto. Circa ottomila sono frutto delle spedizioni di Giuseppe Tucci nella regione himalayana, con foto uniche di monumenti tibetani non pi\u00f9 esistenti.\nCartoteca.\n\u00c8 ricca di tremila carte geografiche per un totale di quattordicimila fogli, ereditati dal servizio cartografico del Ministero delle colonie. La raccolta, che va dal penultimo decennio del XIX secolo alla prima met\u00e0 del XX, \u00e8 la pi\u00f9 importante del genere in Italia e riguarda in particolare Eritrea, Etiopia, Somalia e Libia.\nRaccolte museali.\nLe collezioni orientali, di propriet\u00e0 dell'Istituto e afferenti al Museo nazionale d'arte orientale Giuseppe Tucci di Roma, comprendono materiali rinvenuti nel corso delle campagne archeologiche. Importantissimi i reperti dell'arte del Gandh\u0101ra.\nLe collezioni coloniali, conservate dall'Istituto nel Museo africano, comprendono opere di artisti italiani attivi nelle ex-colonie, dipinti etiopici, sculture lignee, documenti e cimeli di esploratori, elementi di arredo, produzioni locali, materiali archeologici.\nScuola di lingue e culture orientali e africane.\nL'IsIAO, tra le sue finalit\u00e0 pi\u00f9 rilevanti, ha quella di diffondere la conoscenza delle lingue e delle culture dei paesi dell'Africa e dell'Oriente attraverso appositi corsi; corsi che vantano una lunga e consolidata tradizione. Gi\u00e0 nel lontano 1934, l'IsMEO disponeva \u2014 sotto la presidenza di Giovanni Gentile e la vice-presidenza di Giuseppe Tucci \u2014 l'istituzione in Roma di un corso di cinese e di uno di giapponese. Da allora furono via via istituiti corsi di bengalico, urdu, hindi, persiano ecc. e dal 1951 furono formalmente attivati i \u2018Corsi pratici triennali di lingue e culture orientali e africane\u2019.\nAttivit\u00e0 editoriale.\nSin dagli anni 1950 l'IsIAO ha avviato una intensa attivit\u00e0 editoriale che ha prodotto sinora pi\u00f9 di 500 titoli tra monografie; edizioni critiche di manoscritti redatti in lingue orientali; rapporti di scavo; atti di convegni e riviste.\nIn particolare, segnaliamo: 103 titoli della \"Serie Orientale Roma\"; 42 di \"Reports and Memoirs\"; 7 di \"Restorations\"; il Grande Dizionario Cinese-Italiano di G. Casacchia e Bai Yukun, tra i pi\u00f9 cospicui in una lingua occidentale con i suoi oltre 100.000 lemmi; e, tra le riviste, 63 numeri dal 1947 al 2009 di \"Africa\" (trimestrale in lingua italiana, francese ed inglese); 57 numeri dal 1950 al 2007 di \"East and West\" (trimestrale in lingua inglese).\nDal settembre 2008 \u00e8 on-line il MediaStore dell'Istituto, in cui \u00e8 possibile consultare ed acquistare tutti i libri del catalogo di IsIAO editore."}
{"id": "1201119", "revid": "466539", "url": "https://it.wikipedia.org/wiki?curid=1201119", "title": "Air Force One (film)", "text": "Air Force One \u00e8 un film del 1997 diretto da Wolfgang Petersen e interpretato da Harrison Ford, Gary Oldman e Glenn Close.\nTrama.\nIl presidente degli Stati Uniti d'America James Marshall e la sua famiglia sono di ritorno da un viaggio a Mosca sull'aereo presidenziale, l'Air Force One, insieme ad alcuni componenti dello staff presidenziale. Non sanno, per\u00f2, che un gruppo di terroristi kazaki guidati da Egor Korshunov, si sono imbarcati segretamente. Questi ultimi hanno come fine la liberazione del dittatore del loro paese, il generale Ivan Radek, catturato dalla Delta Force e dalla Specnaz e tenuto prigioniero nelle carceri russe.\nAl momento dell'irruzione, i terroristi eliminano gran parte delle guardie del corpo e alcuni membri dello staff del presidente, cosicch\u00e9 quest'ultimo viene fatto salire sulla capsula di salvataggio, che viene espulsa dall'aereo. Poich\u00e9, apparentemente, il presidente \u00e8 stato messo in salvo, lo spietato Korshunov inizia a uccidere a uno a uno i passeggeri dell'aereo, nell'attesa che le sue richieste vengano accolte da Washington. Solo grazie all'intervento dello stesso Presidente che, in realt\u00e0, non aveva mai abbandonato l'aereo, la situazione si risolve per il meglio. Prima, infatti, permette ai suoi collaboratori di lasciare l'aereo, poi, uno dopo l'altro, comincia a uccidere i rapitori, compreso Korshunov, e per finire riesce a riprendere completamente il controllo dell'Air Force One; viene ucciso anche il dittatore, in procinto di essere liberato.\nGli unici ancora vivi sull'Air Force One, dato che la maggior parte dei passeggeri ha avuto modo di paracadutarsi dal velivolo, sono il Presidente, la sua famiglia, il maggiore Caldwell, Lloyd Shepard (ferito da Korshunov) e una delle guardie del corpo del Presidente. Poich\u00e9 questi sono ancora a bordo dell'aereo, vengono attaccati da alcuni caccia fedeli al dittatore ucciso, che danneggiano gravemente l'aereo prima di venire neutralizzati dai caccia americani. Scatta cos\u00ec una missione di salvataggio, durante la quale si verifica un nuovo colpo di scena: la guardia del corpo presidenziale (che collaborava, in realt\u00e0, con i terroristi), non avendo alternativa per sopravvivere, tradisce il presidente e uccide il maggiore rimasto con lui sull'Air Force One, che si disintegra nel Mar Nero. Ma, ancora una volta, il Presidente riesce ad avere la meglio: cos\u00ec facendo, sano e salvo, pu\u00f2 finalmente riabbracciare la sua famiglia.\nProduzione.\nPer le riprese esterne i produttori noleggiarono un aereo Boeing 747 della Kalitta Air e lo ridipinsero per farlo sembrare l'Air Force One.\nLe scene dell'aeroporto di Mosca furono in realt\u00e0 girate al Los Angeles International Airport.\nDistribuzione.\n\"Air Force One\" \u00e8 stato distribuito negli Stati Uniti il 25 luglio 1997 dalla Sony Pictures e in Italia il 19 settembre dalla Buena Vista Pictures Distribution attraverso la Touchstone Pictures.\nEdizione italiana.\nLa direzione del doppiaggio italiano \u00e8 a cura di Sandro Acerbo, su dialoghi di Francesco Vairano, per conto della SEFIT-CDC.\nAccoglienza.\nIncassi.\nProdotto con un budget di 85 milioni di dollari, il film debutt\u00f2 al primo posto del botteghino nordamericano con un incasso di oltre 37 milioni nel suo primo weekend. Divenne un successo finanziario, incassando 172.956.409 nei soli Stati Uniti e 142.200.000 all'estero, per un totale di 315.156.409 in tutto il mondo.\nCritica.\nIl film ricevette critiche generalmente buone. Su Metacritic ha un punteggio di 61 su 100, mentre su Rotten Tomatoes registra una valutazione pari al 78% delle recensioni professionali favorevoli.\nIl presidente in carica Bill Clinton vision\u00f2 due volte il film nel suo ufficio ed espresse un giudizio positivo. In un sondaggio del 2016 Harrison Ford \u00e8 stato nominato il pi\u00f9 grande presidente cinematografico di sempre."}
{"id": "1201122", "revid": "486946", "url": "https://it.wikipedia.org/wiki?curid=1201122", "title": "DJ produttore", "text": ""}
{"id": "1201124", "revid": "1305772", "url": "https://it.wikipedia.org/wiki?curid=1201124", "title": "Ronta", "text": ""}
{"id": "1201128", "revid": "1100311", "url": "https://it.wikipedia.org/wiki?curid=1201128", "title": "Osmanl\u0131spor Futbol Kul\u00fcb\u00fc", "text": "Il B\u00fcy\u00fck\u015fehir Belediye Ankaraspor (spesso abbreviato in B.B. Ankaraspor), chiamato comunemente Ankaraspor, \u00e8 una societ\u00e0 polisportiva con sede ad Ankara, in Turchia. \u00c8 noto soprattutto per la sua sezione calcistica, la quale gioca nella TFF 2. Lig, la terza serie del campionato turco. Dal 29 giugno 2014 la sezione calcistica \u00e8 chiamata Osmanl\u0131spor Futbol Kul\u00fcb\u00fc.\nHa preso parte alla fase a gironi di UEFA Europa League 2016-2017, dove \u00e8 riuscita a superare il turno; ai sedicesimi di finale i greci dell' hanno eliminato la squadra turca.\nStoria.\nLa fondazione del club, con il nome di \"Ankara Belediye Spor Kul\u00fcb\u00fc\" (\"Club sportivo della municipalit\u00e0 di Ankara\") risale al 1978. Nel 1984 il club fu ridenominato \"Ankara B\u00fcy\u00fck\u015fehir Belediye Spor Kul\u00fcb\u00fc\", aggiungendo il termine \"b\u00fcy\u00fck\u015fehir\" (\"metropolitano\"). Nel 1998 il nome fu modificato in \"B\u00fcy\u00fck\u015fehir Belediye Ankaraspor Kul\u00fcb\u00fc\". La polisportiva, oltre al calcio, comprende sezioni di badminton, pallacanestro, pugilato, pallamano, hockey su ghiaccio, judo, wrestling, tennistavolo. \nNel 2005 fu introdotta la denominazione sociale \"Ankaraspor Kul\u00fcb\u00fc\" per la squadra di calcio della polisportiva, mentre la dizione \"B\u00fcy\u00fck\u015fehir Belediye Ankaraspor Kul\u00fcb\u00fc\" continu\u00f2 ad essere adoperata per le sezioni non calcistiche. \nIl 15 settembre 2009, all'inizio della stagione agonistica 2009-2010, il comitato disciplinare del calcio professionistico turco (PFDK) radi\u00f2 il club dal campionato a causa di presunti legami illeciti con l' e l'allenatore Safet Su\u0161i\u0107 divenne l'allenatore della . Essendosi ritirata, sub\u00ec la sanzione della sconfitta a tavolino per 3-0 per tutte le gare, retrocedendo cos\u00ec gi\u00e0 alla prima giornata. Nella stagione successiva la squadra fu espulsa da ogni campionato della Turchia. Molti suoi giocatori furono integrati nella rosa dell'Ankarag\u00fcc\u00fc.\nIl 29 giugno 2014 la sezione calcistica pass\u00f2 a chiamarsi Osmanl\u0131spor Futbol Kul\u00fcb\u00fc, in onore di Osman I, fondatore dell'impero ottomano.\nDenominazioni.\nLa squadra ha avuto diversi nomi durante la sua storia:\nStatistiche e record.\nStatistiche nelle competizioni UEFA.\nTabella aggiornata alla fine della stagione 2018-2019.\nRosa 2020-2021.\n\"Rosa e numerazione aggiornate al 21 ottobre 2020.\""}
{"id": "1201129", "revid": "124607145", "url": "https://it.wikipedia.org/wiki?curid=1201129", "title": "Conferenza di Ginevra (1954)", "text": "La conferenza di Ginevra si svolse dal 26 aprile al 21 luglio 1954 nella citt\u00e0 svizzera di Ginevra fra i rappresentanti di diverse nazioni per ricercare un accordo di pace e una stabilizzazione politica della situazione in Corea e nell'Indocina francese. Alla conferenza parteciparono per tutta la durata dei lavori le quattro grandi potenze della seconda guerra mondiale: Unione Sovietica, Stati Uniti, Regno Unito e Francia, insieme alla Repubblica popolare cinese. Le sedute furono presiedute dal sovietico Vja\u010deslav Michajlovi\u010d Molotov e dal britannico Anthony Eden.\nMentre sulla questione coreana la conferenza non raggiunse alcun risultato, gli incontri riguardo alla questione indocinese produssero una serie di trattati noti come gli accordi di Ginevra, firmati per la Francia dal presidente del consiglio Pierre Mend\u00e8s-France e per il Viet Minh dal capo del governo Ph\u1ea1m V\u0103n \u0110\u1ed3ng. La conferenza tuttavia non riusc\u00ec a stabilizzare e pacificare la regione; al contrario la divisione del Vietnam, concordata tra le parti come misura temporanea, pose le premesse per la guerra del Vietnam che sarebbe iniziata fin dal 1955. \nAntefatti.\nLa fine della seconda guerra mondiale in Asia era stata caratterizzata dal crollo del vasto dominio giapponese dei primi anni del conflitto che aveva travolto i possedimenti coloniali delle potenze europee: la sconfitta del Giappone tuttavia non aveva immediatamente portato al ripristino del dominio coloniale occidentale ma aveva visto il sorgere di numerosi movimenti nazionalistici locali in lotta per l'indipendenza. La situazione era ulteriormente complicata dall'esplosione della Guerra fredda e dal contrasto globale da parte degli Stati Uniti contro il presunto espansionismo aggressivo del comunismo che apparentemente si stava inserendo con successo all'interno dei movimenti nazionalisti asiatici. \nDopo la vittoria nel 1949 dei comunisti cinesi nella Guerra civile, era seguita nel 1950 la sanguinosa guerra di Corea che aveva contrapposto le forze comuniste nord-coreane e cinesi agli Stati Uniti supportati in parte dalle altre potenze occidentali. Fin dal 1946 inoltre era in corso la guerra d'Indocina che contrapponeva le forze del corpo di spedizione coloniale della Francia al movimento nazionalista vietnamita del Viet Minh, che, sotto la guida di un capo prestigioso e capace come Ho Chi Minh, aveva conseguito numerosi successi e sembrava in grado di riunificare il paese ed espellere la potenza coloniale che pur disponeva dell'appoggio politico e militare americano.\nAll'inizio del 1953 sembrarono finalmente verificarsi una serie di circostanze internazionali favorevoli ad un componimento del conflitto indocinese. La morte di Stalin aveva favorito l'ascesa al potere in Unione Sovietica di una nuova dirigenza decisa a intraprendere la strada della \"coesistenza pacifica\" con l'occidente. Poco dopo venne concluso un precario armistizio in Corea che convinse i politici francesi a ricercare a loro volta una strada diplomatica per la fine della lotta in Indocina; a novembre 1953 il presidente del consiglio Joseph Laniel afferm\u00f2 che in presenza di \"una soluzione onorevole\", la Francia avrebbe accettato \"una soluzione diplomatica della guerra\". Oltre alla Francia e all'Unione Sovietica, anche la Cina comunista era interessata alla ricerca di un compromesso in Indocina; i nuovi dirigenti cinesi intendevano entrare a far parte della scena diplomatica e dimostrare la loro moderazione; essi speravano di ottenere un riconoscimento internazionale del loro regime e forse attenuare l'ostilit\u00e0 occidentale. Inoltre i capi della Cina comunista temevano che, in assenza di un pace di compromesso in Indocina, ci fosse il rischio concreto che gli Stati Uniti soppiantassero i francesi e intervenissero direttamente minacciando il confine meridionale cinese; era quindi importante concludere un accordo negoziato che non fornisse pretesti all'interventismo americano e salvaguardasse la sicurezza della Cina anche a costo di scontentare i dirigenti Viet Minh. \nIn questa fase della guerra indocinese erano risolutamente contrari ad un compromesso con i comunisti, gli esponenti vietnamiti anticomunisti legati all'imperatore B\u1ea3o \u0110\u1ea1i o rappresentanti di un nazionalismo antifrancese come Ng\u00f4 \u0110\u00ecnh Di\u1ec7m, e soprattutto gli Stati Uniti. Il segretario di stato americano John Foster Dulles temeva che un cedimento ai comunisti in Indocina avrebbe fatto crollare la dottrina del contenimento e aperto le porte a nuove aggressioni dopo una breve tregua. Egli quindi sollecit\u00f2 i francesi a rinviare l'apertura di trattative e a cercare di migliorare prima la situazione militare, garantendo crescenti aiuti finanziari. \nHo Chi Minh e la dirigenza viet minh avevano sperimentato all'inizio della guerra il fallimento dei negoziati iniziali con i francesi e riponevano scarsa fiducia nella vecchia potenza coloniale; essi quindi mantenevano in linea generale una posizione rigida ed erano contrari a trattative che non prevedessero preliminarmente l'indipendenza e l'unit\u00e0 del Vietnam. Il Viet Minh tuttavia era sottoposto alle forti pressioni da parte dei suoi alleati comunisti sovietici e cinesi che, per motivi di politica internazionale, sollecitavano Ho Chi Minh affinch\u00e9 si mostrasse disponibile al dialogo e alla trattativa. Sottoposto a queste crescenti pressioni, il capo del Viet Minh il 29 novembre 1953 manifest\u00f2 per la prima volta nel corso di un'intervista con un giornalista svedese, la sua disponibilit\u00e0 a \"porre termine alla guerra con mezzi pacifici\": I cinesi e i sovietici erano al corrente di questa apertura di Ho Chi Minh e avevano gi\u00e0 concordato in precedenza con le tre potenze occidentali una conferenza per discutere sulla situazione della Germania; in quella sede si sarebbe potuto anche affrontare la questione dell'Indocina. Dal 25 gennaio e il 18 febbraio 1954, i ministri degli esteri delle quattro grandi potenze, Stati Uniti, Unione Sovietica, Regno Unito e Francia, si riunirono nella Conferenza di Berlino e non raggiunsero alcun accordo riguardo ai problemi della Guerra fredda in Europa, ma le parti concordarono la convocazione di un secondo convegno, da tenersi a Ginevra, in cui, su proposta sovietica, si sarebbe finalmente discusso dei problemi dell'Asia per cercare di stabilizzare la situazione in Corea e in Indocina; anche la Cina comunista avrebbe partecipato alla conferenza. \nNel frattempo sul terreno il conflitto indocinese stava per avere una svolta drammatica a favore del Viet Minh; dal novembre 1953 era in corso la battaglia di Dien Bien Phu e con il passare delle settimane la situazione della guarnigione francese assediata dalla forze nazionaliste vietnamite divenne sempre pi\u00f9 difficile. Gli attacchi finali dei viet minh iniziarono il 13 marzo 1954 e, nonostante una disperata resistenza, i francesi furono costretti alla resa il 7 maggio 1954; la clamorosa sconfitta indeboliva in modo decisivo le posizioni negoziali della Francia proprio alla vigilia dell'inizio delle discussioni dedicate alla guerra d'Indocina nella conferenza di Ginevra che si aprirono il mattino dell'8 maggio 1954.\nLo svolgimento della conferenza.\nDiscussioni sulla Corea.\nLe posizioni delle parti sulla questione coreana apparvero subito praticamente inconciliabili; la Corea del Sud richiedeva che essa fosse il solo governo legalmente riconosciuto, che le truppe cinesi si ritirassero e che invece le forze delle Nazioni Unite rimanessero come forza di polizia; infine i rappresentanti sudcoreani pretendevano che fossero tenute elezioni solo nel territorio nordcoreano. La Corea del Nord invece proponeva che le consultazioni elettorali fossero tenute sul tutto il territorio coreano, che tutte le truppe straniere fossero ritirate e che una commissione mista esclusivamente coreana controllasse le elezioni. Gli Stati Uniti sostennero le posizioni radicali della Sud Corea, mentre la Cina cerc\u00f2 un compromesso, proponendo che fosse un \"gruppo di nazioni neutrali\" a controllare lo svolgimento delle elezioni.\nUna nuova proposta della Corea del Sud, che prevedeva l'effettuazione di elezioni su tutto il territorio coreano ma secondo la procedura costituzionale sudcoreana e sotto il controllo delle Nazioni Unite, non raggiunse alcun consenso, e quindi le discussioni furono sospese definitivamente il 15 giugno 1954. La Cina e l'Unione Sovietica presentarono all'ultimo momento una dichiarazione generale in cui veniva stabilito che i negoziati sarebbero ripresi in un secondo momento e che l'obiettivo avrebbe dovuto essere una Corea unificata, democratica e indipendente; tuttavia neppure questo documento raggiunse un consenso tra le parti e quindi le discussioni della conferenza dedicate alla questione coreana si conclusero senza che fosse approvata alcuna dichiarazione formale.\nDiscussioni sull'Indocina.\nAll'inizio delle sedute dedicate alla guerra d'Indocina, tra i delegati erano diffusi la sfiducia e il nervosismo; in particolare i rappresentanti Viet Minh, guidati dal capo del governo Ph\u1ea1m V\u0103n \u0110\u1ed3ng, non mantenevano rapporti diretti n\u00e9 con i francesi, n\u00e9 con i delegati dell'imperatore \"fantoccio\" B\u1ea3o \u0110\u1ea1i. Inoltre era presente estrema tensione intorno alla delegazione della Cina comunista: gli americani ignoravano completamente i rappresentanti cinesi mentre i francesi all'inizio rifiutarono contatti diretti e anche i sovietici non mascheravano la loro scarsa simpatia per i comunisti cinesi. Il ministro degli esteri britannico Anthony Eden espresse il suo stupore per il deplorevole andamento iniziale dei lavori, caratterizzato dalla scarsezza di risultati e dal pericolo del polemico ritiro di qualche delegazione.\nLe posizioni iniziali delle delegazioni apparivano difficilmente conciliabili. Il rappresentante statunitense Walter Bedell Smith aveva ricevuto precise istruzioni dal segretario di stato John Foster Dulles di non impegnare formalmente gli Stati Uniti in alcun accordo con i comunisti, di rifiutare il riconoscimento politico del Vietminh e di salvaguardare gli interessi strategici americani nel Sud-Est asiatico facendo pressioni sui francesi affinch\u00e9 non facessero concessioni. \nI primi colloqui tra le parti furono difficili e completamente infruttuosi; il rappresentante francese, il ministro degli esteri Georges Bidault mantenne una posizione rigida rifiutando ogni accordo politico stabile e richiedendo solo una tregua militare tra i belligeranti; in questo modo il governo francese Laniel sperava di tranquillizzare l'opinione pubblica, ridurre le perdite sul campo e guadagnare tempo. Sembra tuttavia che in realt\u00e0 i francesi gi\u00e0 in questa prima fase dei colloqui avessero ipotizzato in via riservata la divisione del Vietnam e un riconoscimento dell'autorit\u00e0 del Viet Minh in cambio del \"cessate il fuoco\". Il rappresentante del Viet Minh, il primo ministro Pham Van Dong, respinse completamente le proposte francesi e richiese invece il ritiro completo e incondizionato della potenza coloniale. La soluzione politica in Vietnam sarebbe stata affidata direttamente ai vietnamiti che avrebbero dovuto essere liberi di decidere autonomamente; il Viet Minh, forte del prestigio ottenuto con la lotta per l'indipendenza, era sicuro che il regime dell'imperatore Bao Dai sarebbe rapidamente crollato in assenza di sostegni esterni e che il paese sarebbe stato riunificato sotto il predominio del movimento comunista-nazionalista di Ho Chi Minh. Le posizioni diplomatiche del Viet Minh, che comprendevano anche la richiesta che il Laos e la Cambogia passassero sotto il potere dei movimenti di resistenza del Pathet Lao e dei Liberi Khmer, erano inconciliabili con le posizioni delle potenze occidentali e i francesi le respinsero fermamente, di conseguenza la conferenza di Ginevra prosegu\u00ec fino alla met\u00e0 del mese di giugno 1954 senza registrare alcun avvicinamento tra le parti. \nDue nuovi fattori modificarono finalmente la situazione e riuscirono a sbloccare la conferenza; in primo luogo in Francia cadde il governo Laniel e assunse l'incarico di presidente del consiglio Pierre Mend\u00e8s-France che il 17 giugno 1954, nel suo primo discorso in parlamento, afferm\u00f2 che in caso di insuccesso della conferenza c'era il rischio di un'estensione della guerra e che, quindi egli era deciso a trovare un accordo entro il tempo di un mese, in caso di fallimento, Mend\u00e8s-France annunci\u00f2 che si sarebbe dimesso. Il secondo fattore che influ\u00ec in modo decisivo sull'andamento della conferenza fu l'audace e spregiudicata azione diplomatica del primo ministro cinese Zhou Enlai che divenne il protagonista dei negoziati finali a Ginevra.\nZhou Enlai riusc\u00ec inizialmente a convincere i rappresentanti vietnamiti a rinunciare a sostenere le richieste del Pathet Laos e dei Liberi Khmer in Cambogia e Laos, quindi il 23 giugno 1954 ebbe un primo incontro segreto con Mend\u00e8s-France all'ambasciata francese a Berna. In questo incontro egli rifer\u00ec al presidente del consiglio francese che era favorevole ad una tregua militare e che era contrario all'espansionismo viet minh in Laos; soprattutto prospett\u00f2 per la prima volta la possibilit\u00e0 di una divisione del Vietnam in due stati distinti. Nella successiva riunione segreta del 12 luglio Zhou Enlai, desideroso soprattutto di mettere fine al conflitto, sembr\u00f2 ancor pi\u00f9 ben disposto verso i francesi ed evidenzi\u00f2 con espressioni velate che il Viet Minh avrebbe dovuto fare concessioni. \nIl segretario di stato americano Foster Dulles era estremamente irritato da questa diplomazia segreta che escludeva gli Stati Uniti; egli temeva un cedimento francese che avrebbe aperto le porte in pochi mesi a una dominazione comunista in tutta l'Indocina, e consider\u00f2 la possibilit\u00e0 di ritirare la delegazione dalla conferenza. Nonostante l'ostilit\u00e0 americana tuttavia, le trattative segrete proseguirono rapidamente; Mend\u00e8s-France in pratica accett\u00f2 la proposta cinese di dividere il Vietnam mentre anche il primo ministro viet minh Pham Van Dong, sottoposto alle pressioni di cinesi e sovietici, fin\u00ec per concordare con il progetto di spartizione. Il duro diplomatico vietnamita tuttavia premeva perch\u00e9 la divisione fosse concordata al tredicesimo parallelo e soprattutto fosse temporanea; egli richiedeva che entro sei mesi si svolgessero elezioni generali per riunificare il Vietnam. Una consultazione elettorale in tempi cos\u00ec rapidi avrebbe con ogni probabilit\u00e0 visto un trionfo del movimento Viet Minh, vincitore della Francia. \nI francesi non potevano accettare queste condizioni stabilite da Pham Van Dong e la conferenza sembr\u00f2 nuovamente sulla via del fallimento; Mend\u00e8s-France tuttavia aveva bisogno di affrettare i tempi visto che la sua stessa scadenza di un mese di tempo per concludere le trattative si stava avvicinando. La conferenza ebbe la svolta finale la sera del 12 luglio 1954 su iniziativa del ministro degli esteri sovietico Vja\u010deslav Michajlovi\u010d Molotov che ufficialmente presiedeva i lavori insieme al britannico Anthony Eden. Il diplomatico sovietico riun\u00ec nella sua residenza a Ginevra, Zhou Enlai, Mend\u00e8s-France, Pham Van Dong ed Eden, mentre furono esclusi Bedell Smith e il delegato di Bao Dai. La riunione ebbe momenti di estrema tensione, Pham Van Dong cerc\u00f2 di far approvare una divisione del Vietnam lungo il sedicesimo parallelo ed elezioni generali entro un anno, diciotto mesi al massimo, mentre Mend\u00e8s-France proponeva il diciottesimo parallelo e consultazioni elettorali in una data da stabilirsi successivamente. Alla fine Molotov fece due proposte di compromesso che raggiunsero il consenso delle parti: la divisione del Vietnam sarebbe stata stabilita sul diciassettesimo parallelo e le elezioni si sarebbero tenute entro due anni.\nLe sorprendenti e inattese conclusioni della conferenza di Ginevra permisero a Mend\u00e8s-France di raggiungere la pace nei tempi previsti nel suo discorso di insediamento e di ottenere condizioni meno dure di quanto era prevedibile dopo la catastrofe di Dien Bien Phu; Pham Van Dong e i delegati del Viet Minh invece furono amaramente delusi; irritati per il comportamento dei cinesi, non nascosero il loro disappunto per il mancato appoggio delle grandi potenze comuniste. Per la Cina la conferenza di Ginevra fu un importante successo, la nuova potenza asiatica dimostr\u00f2 la sua influenza e la sua spregiudicatezza; Zhou En lai giunse al punto di affermare dopo la conclusione dei lavori che egli auspicava una divisione permanente del Vietnam e che la Cina avrebbe potuto riconoscere il regime del Vietnam del Sud guidato da Bao Dai e Ng\u00f4 \u0110\u00ecnh Di\u1ec7m.\nLa conferenza, nonostante le intese raggiunte, termin\u00f2 di un'atmosfera di risentimento e sfiducia, dal punto di vista formale venne concluso solo un accordo che stabiliva la fine del conflitto militare in Vietnam, Laos e Cambogia, ma non furono redatti documenti politici generali approvati da tutte le parti in causa. Venne firmata dalla Francia e dal Viet Minh (ufficialmente il governo della Repubblica Democratica del Vietnam) una dichiarazione in cui si concordava su una divisione temporanea del Vietnam al diciassettesimo parallelo a cui sarebbe seguita una consultazione elettorale generale da tenersi nel luglio 1956 che avrebbe dovuto sancire l'unit\u00e0 del paese. In attesa della riunificazione, le forze militari francesi ancora presenti a nord della linea di separazione sarebbero state trasferite a sud del diciassettesimo parallelo dove sarebbero rimaste fino allo svolgimento delle elezioni, mentre le forze viet minh attive nel meridione si sarebbero spostate a nord. \nQuesto accordo tra Francia e Viet Minh ricevette un sostegno puramente verbale dalle altre potenze presenti alla conferenza che inoltre sottoscrissero una dichiarazione in cui prendevano semplicemente nota delle intese raggiunta tra le parti, tuttavia gli Stati Uniti e il governo di Bao Dai e Ngo Dinh Diem non approvarono neppure questo documento minimale. Il rappresentante statunitense Bedell Smith present\u00f2 una dichiarazione separata che, in accordo con le direttive ricevute dall'amministrazione Eisenhower, affermava che gli Stati Uniti temevano \"il rinnovarsi dell'aggressione\" comunista in Indocina. Il governo di Saigon, presieduto da pochi mesi dall'intransigente Ngo Dinh Diem, respinse esplicitamente gli accordi di Ginevra, dichiarando che \"una nuova guerra era in vista in Vietnam\".\nEventi successivi alla conferenza di Ginevra.\nAnche dopo la conferenza, fin dall'inizio le possibilit\u00e0 di una composizione pacifica del conflitto indocinese apparvero scarse; gli americani erano sempre timorosi di un'avanzata comunista in tutto il Sud-Est asiatico e quindi ritenevano gli accordi di Ginevra del tutto insoddisfacenti; in particolare il segretario di stato Foster Dulles era deciso a organizzare un solido sistema di alleanza in funzione anti-comunista. L'8 ottobre 1954 egli riusc\u00ec a costituire la SEATO che comprendeva oltre alle tre grandi potenze occidentali, Stati Uniti, Regno Unito e Francia, l'Australia, la Nuova Zelanda, le Filippine, il Pakistan e la Thailandia. Il trattato stabiliva che le nazioni aderenti avrebbero dovuto contribuire alla difesa del Sud-Est asiatico e inoltre avrebbero dovuto proteggere l'indipendenza del Vietnam del Sud, del Laos e della Cambogia. \nIn realt\u00e0 la coesione della SEATO era minata dalle divergenze di fondo tra Stati Uniti e Francia; secondo gli accordi di Ginevra le truppe francesi avrebbero dovuto rimanere nel Vietnam del Sud fino alla consultazione elettorale prevista per luglio 1956, ma gli americani erano determinati a prendere direttamente il controllo della situazione e sostituire i francesi, il cui completo e rapido ritiro era anche richiesto dal primo ministro sudvietnamita Ngo Dinh Diem, deciso ad appoggiare gli statunitensi e evitare del tutto le elezioni generali. \nNonostante la discutibile personalit\u00e0 di Ngo Dinh Diem e l'evidente mancanza di consenso al suo governo, gli americani, soprattutto su impulso del segretario di stato Foster Dulles, appoggiarono fortemente il nuovo regime; i capi militari statunitensi e in particolare l'esperto generale J. Lawton Collins, espressero critiche a questa politica che appariva destinata al fallimento, mentre i francesi, le cui truppe abbandonarono Hanoi il 9 ottobre 1954 e completarono il ritiro completo dall'Indocina entro il 1955, ritenevano che Diem fosse \"non soltanto incapace, ma anche pazzo\". Il governo americano in realt\u00e0 si rallegr\u00f2 del ritiro anticipato francese e assunse ben presto un potere dominante sul regime di Ngo Dinh Diem in Vietnam del Sud. Inizialmente per la verit\u00e0 i pronostici pessimistici sembrarono essere smentiti dai successi di Diem che, grazie all'aiuto dei consiglieri americani, distrusse le potenti sette che contrastavano il suo potere e attacc\u00f2 i nuclei viet minh rimasti al sud, migliorando il controllo del territorio. Ben presto Ngo Dinh Diem assunse i pieni poteri e depose con un referendum manipolato a suo favore, l'imperatore Bao Dai. Il governo filo-americano infine ottenne un grande successo propagandistico con l'arrivo dal nord di quasi un milione di profughi, principalmente cattolici, in fuga dal regime comunista instaurato dal Viet Minh. \nForte di questi successi, dell'esito plebiscitario del referendum e dell'appoggio americano, Ngo Dinh Diem quindi respinse sistematicamente le richieste di far svolgere le elezioni generali previste dalla conferenza di Ginevra in vista della riunificazione del Vietnam. Il capo del Vietnam del Sud asseriva che le consultazioni, a causa del \"dominio comunista\" a nord, non avrebbero potuto essere \"assolutamente libere\" e gli americani in pratica sostennero le sue posizioni affermando strumentalmente che si trattava di una questione interna vietnamita che quindi avrebbe dovuto essere risolta con accordi bilaterali tra i due Vietnam. La scadenza del luglio 1956 trascorse senza che fosse stata indetta alcuna consultazione elettorale per la riunificazione. \nLe forze Viet Minh rimaste nel Vietnam del Sud dopo la divisione del paese nella speranza di una riunificazione pacifica erano esasperate per il comportamento del regime di Diem e per le repressioni violente, ma Ho Chi Minh inizialmente consigli\u00f2 la pazienza e la prudenza in attesa delle auspicate elezioni generali; tra le grandi potenze comuniste prevalevano ancora posizioni moderate contrarie a una riapertura delle ostilit\u00e0; anche i sovietici non erano contrari a una divisione permanente del Vietnam. Solo dopo aver constatato che il regime di Saigon non avrebbe mai concesso elezioni generali e aver ricevuto ripetuti appelli da parte degli elementi viet minh presenti al sud, Ho Chi Minh diede il suo consenso per una limitata attivit\u00e0 di resistenza nel Vietnam del Sud, tuttavia fino al 1959 il governo di Hanoi ritenne che la \"situazione non era matura per un'insurrezione\".\nIl viaggio a sud di L\u00ea Du\u1ea9n, il dirigente comunista maggiormente favorevole alla resistenza armata contro Diem, ebbe conseguenze decisive; le sue valutazioni favorirono nuove decisioni delle dirigenza nordvietnamita che autorizz\u00f2 i compagni a sud a sviluppare la \"lotta armata\" e inizi\u00f2 ad organizzare il sostegno logistico per i guerriglieri. L'attivit\u00e0 di resistenza si svilupp\u00f2 con successo soprattutto nelle aree rurali e alla fine del 1960 la coalizione delle forze in opposizione al regime di Saigon costituirono il Fronte di Liberazione Nazionale del Vietnam del Sud che da quel momento avrebbe ufficialmente guidato l'insurrezione. \nGli accordi della conferenza di Ginevra erano ormai irreversibilmente superati dalla nuova situazione sul campo, la guerra del Vietnam, che avrebbe visto il totale coinvolgimento politico e militare americano, era in corso e sarebbe terminata solo nel 1975 con la vittoria completa delle forze comuniste e la riunificazione del Vietnam."}
{"id": "1201131", "revid": "767487", "url": "https://it.wikipedia.org/wiki?curid=1201131", "title": "Backstreet Anthems", "text": "Backstreet Anthems \u00e8 il primo album in studio degli Shameless, uscito nel 1999 per l'Etichetta Red Skunk Recordz."}
{"id": "1201132", "revid": "1929898", "url": "https://it.wikipedia.org/wiki?curid=1201132", "title": "Traffico di minorenni", "text": "Per traffico di minorenni si intende il reclutamento, il trasporto, il trasferimento, l'alloggio o l'accoglienza di un bambino o di una bambina ai fini di sfruttamento. Si tratta di un caso particolare di traffico di esseri umani regolato dal Protocollo di Palermo.\nSecondo la legislazione internazionale nel caso di traffico di minori non \u00e8 necessario provare l'impiego di mezzi illeciti, come l'utilizzazione della forza o la frode, ed \u00e8 irrilevante il fatto che il minore abbia acconsentito o meno al suo trasferimento. \nAi minori vittime del traffico devono essere garantite tutte le forme di protezione speciale definite dalle convenzioni internazionali, come la Convenzione Internazionale sui Diritti dell'Infanzia.\nNonostante diverse informazioni pubblicate dagli organi di stampa, non esistono statistiche attendibili sull'entit\u00e0 del problema."}
{"id": "1201136", "revid": "287204", "url": "https://it.wikipedia.org/wiki?curid=1201136", "title": "L'abito di piume", "text": "L'abito di piume \u00e8 il quindicesimo romanzo della scrittrice giapponese Banana Yoshimoto, pubblicato nel 2003.\nTrama.\nHotaru torna nel suo paese natale, piccolo borgo tranquillo attraversato da un fiume, per dimenticare le sue pene d'amore. Per ben otto anni ha abitato a Tokyo, dove ha vissuto una \"morbosa\" relazione con un uomo sposato che, inaspettatamente, l'abbandona per restare con la moglie.\nIl ritorno nel suo paese \u00e8 un ritorno all'infanzia, un ritrovare pace e serenit\u00e0 nell'affetto degli amici e della nonna. La madre \u00e8 morta e suo padre, noto psicologo, \u00e8 in viaggio in California.\nHotaru trascorre le sue giornate aiutando la nonna nel suo caff\u00e8, intimo e familiare. Rivede luoghi e persone del passato e, soprattutto, si riavvicina alla sua amica Rumi, ragazza dalla spiccata sensibilit\u00e0.\nUn giorno, dopo una lunga passeggiata tra i ricordi, incontra un ragazzo, Mitsuru, che le lascia un'insolita sensazione di d\u00e9j\u00e0 vu. Aiutata da sua nonna e dalla madre di Mitsuru, scoprir\u00e0 cosa si cela dietro quella strana sensazione: un evento misterioso. Hotaru seguir\u00e0 un percorso lungo il quale ritrover\u00e0 la perduta serenit\u00e0 e, guarita dal dolore, potr\u00e0 finalmente riappropriarsi della sua giovent\u00f9."}
{"id": "1201137", "revid": "339392", "url": "https://it.wikipedia.org/wiki?curid=1201137", "title": "Riformismo socialista", "text": ""}
{"id": "1201139", "revid": "78273", "url": "https://it.wikipedia.org/wiki?curid=1201139", "title": "Socialismo europeo", "text": ""}
{"id": "1201143", "revid": "767487", "url": "https://it.wikipedia.org/wiki?curid=1201143", "title": "Queen 4 a Day", "text": "Queen 4 a Day \u00e8 il secondo album in studio degli Shameless, uscito nel 2000 per l'Etichetta MTM Music/Perris Records.\nAriel Stiles, ex chitarrista dei Pretty Boy Floyd, scrisse alcuni brani, mentre verr\u00e0 inserita anche la traccia \"American Man\" scritta da Gene Simmons (Kiss), Jaime St. James (Black 'N Blue, Warrant) e Tommy Thayer (Black 'N Blue, Kiss) e la traccia \"A Place Where Love Can't Go\" scritta dai Tuff. Queste due tracce verranno poi inserite nell'album raccolta dei Tuff \"The History of Tuff\" del 2001."}
{"id": "1201144", "revid": "1632387", "url": "https://it.wikipedia.org/wiki?curid=1201144", "title": "Sorico", "text": "Sorico (\"Soeurich\" in dialetto comasco, pronuncia fonetica IPA: ) \u00e8 un comune italiano di abitanti della provincia di Como in Lombardia, dell'euroregione Regio Insubrica e della \"Comunit\u00e0 montana dell'Alto Lario Occidentale\"\nGeografia fisica.\nSituato nel punto pi\u00f9 a nord del lago di Como ( a nord di Como), rappresenta l'ultimo paese fluviale del bacino del fiume Mera e costituisce il punto di raccordo fra Alto Lario, Valtellina e Valchiavenna.\nIl comune con i suoi \u00e8 il quarto per estensione territoriale della provincia di Como.\nSorico si raggiunge in automobile percorrendo la SS340 (da Como-Lugano), la SS38 (da Sondrio) o la SS36 (da Milano, Lecco, Chiavenna), in treno, stazione di Colico a , linea 36 Milano-Lecco-Sondrio-Tirano, in autobus linea C10 Como-Colico. In battello, scalo di Domaso (a ) o di Colico (a ).\nNel territorio suricense sono presenti sette nuclei abitati: Sorico centro in prossimit\u00e0 della foce del fiume Mera, Albonico e Bugiallo a mezza costa della montagna, Dascio tra il bacino nord e sud del Lago di Mezzola, l'abitato in localit\u00e0 Poncetta nel Pian di Spagna, l'insediamento \"La Punta\" alla foce del fiume Mera e localit\u00e0 \"Nigolo\" al confine con Dubino.\nLa varia conformazione morfologica del comune comprende gran parte del Pian di Spagna, il fronte sud del monte Berlinghera sino a metri s.l.m. e la zona collinare al di sotto dei 600 metri, la direttrice fluviale del fiume Mera e la sponda ovest del Lago di Mezzola. Il comune di Sorico ha quindi di costa lacustre e di costa fluviale. L'affacciarsi del territorio comunale sul lago di Mezzola fa di Sorico assieme a Verceia l'imboccatura naturale per la Valchiavenna. Le aree montane e lacustri di Sorico, quale alto esempio di ecosistemi del paesaggio prealpino caratterizzato da un elevatissimo grado di naturalit\u00e0, vengono segnalate da pi\u00f9 riviste specializzate nella promozione turistica. Le aree pianeggianti e lacustro-fluviali sono definite come Zone umide italiane della lista di Ramsar.\nLa fascia collinare.\nLa fascia collinare \u00e8 una porzione di territorio compresa tra i 200 e i 600 metri sul livello del mare estesa per circa (da Albonico sino a Sorico centro) resa fertile sino a pochi decenni fa da un susseguirsi continuo di terrazzamenti costituiti da muri a secco.\nIl lavoro costante ed intelligente dell'uomo ha da secoli addomesticato la montagna per i suoi fini di sostentamento. L'avvento del benessere tipico del novecento e il migrare degli interessi contadini dalla montagna alla pianura, ha comportato lentamente l'abbandono della prima porzione di mezza costa appena sopra le sponde del fiume Mera.\nLe coltivazioni attuate in collina prediligevano la vite e diverse cultivar da frutto; scarsa era la presenza di castagneti in questa fascia altimetrica terrazzata. Una curiosit\u00e0 \u00e8 la presenza ancora oggi di piccoli raggruppamenti sparsi di piante di olivo che fanno di Sorico il settore pi\u00f9 a nord in Europa di propagazione della specie.\nDi quello che doveva essere un esempio di tradizione e ingegno non rimane pi\u00f9 traccia per chi osserva la collina dal basso. Il lussureggiante bosco che ricopre la costa costituito prevalentemente da robinia ha preso il posto dei ricchi pianori ed ha avvolto le costruzioni pi\u00f9 antiche dei tipici nuclei rurali (Corzone, C\u00e0 Crusca, Gaggiolo, Gusbano, La pizza, Locofontana, Montagnola, Piazzo, Quessero, Selve, Sirana, Prati Meriggi, Vallate) trasformandoli in romantiche rovine.\nPrima della realizzazione della strade carrozzabili (opere del Novecento) tutte le piccole frazioni erano collegate da mulattiere diramanti dalla principale Antica Via Regina.\nOrigini del nome.\nIl termine \u201cSorico\u201d si pu\u00f2 ricondurre a diversi termini latini ma quello che risulta pi\u00f9 descrittivo del paese \u00e8 \"ex auricus\", dal verbo \"exauricare\", \"disperdersi dell'aria, rinfrescarsi\", corrispondente al dialettale \"sor\u00e0\": perch\u00e9 il luogo, afoso e caldo, \u00e8 arieggiato dalla Breva.\nStoria.\nPeriodo Pre Romano e Romano.\nNel territorio di Sorico, della bassa Valchiavenna e della bassa Valtellina in epoca pre romana era presente la trib\u00f9 celto-retica degli Aneuniates. Sotto la dominazione Romana il loro Vicus era Aneumium (tradotto: Olonio) nella provincia della Gallia cisalpina.\nVicende amministrative dal Medioevo all'et\u00e0 contemporanea.\nGI\u00e0 attestata come entit\u00e0 amministrativa comunale autonoma nel IX secolo, Sorico costitu\u00ec insieme a Gravedona e Dongo la Repubblica delle Tre Pievi del Lario. Nel 1335 gli annessi agli Statuti di Como riportano il \"comune de Surico\" come la comunit\u00e0 incaricato della manutenzione del tratto di \"via Regina\" compreso tra una specifica fontana e il \"\"terminum qui est supra tramittem qui venit a turre de Olonio versum Suricum et dicitur ad Veniollam\".\" Come membro delle \"Tre Pievi\", Sorico ebbe insieme ad esse il controllo del primo tratto del lago di Como dal XII al XVI secolo. La Pieve di Sorico deriva dal 1432 con la definitiva rovina della primitiva Pieve di Olonio, gi\u00e0 attestata nell'XI secolo all'interno di Olonio, l'antico borgo di epoca tardoromana detto Aneunia che sorgeva nel Pian di Spagna ma che era continuamente devastato dalle piene del fiume Adda. Il comune divenne sede della nuova pieve il 9 novembre 1456. I parroci di Sorico come sancito dalla Bolla Papale di Callisto III del 30 ottobre 1455 mantengono ancora oggi il titolo di Arciprete quale prestigio formale della parrocchia derivante dalla sua antichit\u00e0 e dal suo passato di Chiesa Madre. Nel periodo di massima espansione della Pieve di Sorico quale centro della circoscrizione ecclesiastica ad essa erano assoggettate le comunit\u00e0 di Dubino, Trezzone, Montemezzo, Piantedo, Colico, Cosio Valtellino, Regoledo, Rasura, Sacco, Pedesina, Gerola e Rasura. Gradualmente in circa tre secoli (XV-XVIII sec.) tutte queste localit\u00e0 ottennero sempre pi\u00f9 autonomia sino a staccarsi definitivamente da Sorico per creare comunit\u00e0 separate.\nNel 1497 il territorio delle Tre Pievi fu concesso in feudo da Ludovico Maria Sforza a Lucrezia Crivelli, mentre nel 1545 fu infeudato al Medeghino. Nel 1580 per concessione di Filippo II di Spagna il territorio delle Tre Pievi ormai retaggio di un passato medievale venne convertita in Contado della Contea di Como. Nello stesso anno, Sorico e il feudo delle Tre Pievi passarono nelle mani della famiglia Gallio, la quale esercit\u00f2 i propri diritti feudali sul territorio sin'oltre la met\u00e0 del XVIII secolo.\nA dispetto dell'importanza istituzionale a livello sovracomunale, nel 1751 il centro di Sorico risultava costituire una comunit\u00e0 estremamente piccola, (solo 40 abitanti) ma aveva competenza su un territorio comprensivo di numerosi cassinaggi: \u201cSan Miro\u201d, Corsone, Gagiolo, Vallate, Dolo, Ronchi, Scagnello, Fontana, Moscone, \u201cMotti de Pedroni\u201d, Meriggie, Quesser, \u201cQuesser de Gossi\u201d, Canina e Ciaffaboja.\nUn decreto di riorganizzazione amministrativa del Regno d'Italia napoleonico datato 1807 sanc\u00ec l'annessione di Sorico al comune Gera, decisione cancellata dalla Restaurazione.\nSorico come confine di Stato del Ducato di Milano.\nPer secoli, quale territorio di confine tra Milano e i Grigioni (dal 1512 al 1797), Sorico fu crocevia di scambi terrestri e lacuali da e per il nord Europa nonch\u00e9 strategico avamposto militare. La posizione strategica quale terra di frontiera permise vantaggi economici in quanto passaggio veloce per i trasporti lacustri delle merci dalle zone pi\u00f9 industrializzate d'Europa (dalla Toscana alle Fiandre, dalla Pianura Padana), come i porti di Genova e Venezia. Sfortunatamente succedono anche sventure da parte di eserciti e mercenari di passaggio. Nel 1431 Sorico \u00e8 ricordato nella cronaca della Battaglia di Delebio gi\u00e0 come confine dei domini Milanesi e nel 1515 Sorico fu terreno di scontro tra i francesi scesi dalle Alpi per la Battaglia di Marignano e i Grigioni dai quali fu saccheggiata ed incendiata. Nefasto fu il passaggio dei Lanzichenecchi dalla Valtellina nel 1630 per andare a combattere nella Guerra di successione di Mantova e del Monferrato in quanto come ricorda anche Alessandro Manzoni ne I promessi sposi port\u00f2 la peste. Le truppe del duca Enrico II di Rohan saccheggiano nel 1636 il territorio Suricense e delle Tre Pievi quale rappresaglia contro le razzie Spagnole nei domini del Ducato di Parma. Sempre nel Seicento la corona spagnola domina il ducato milanese e Sorico essendo confine di Stato in questo secolo conobbe la militarizzazione iberica (1535-1706). L'imponente presidio militare a difesa del confine nord del Ducato di Milano ma anche baluardo della fede cattolica Spagnola verso il dilagare delle dottrine protestanti d'oltralpe aveva come quartier generale il forte di Fuentes vicino a Colico. Al tempo la vicina Chiavenna durante il governo della Repubblica delle Tre Leghe era diventata un importante centro di diffusione del Protestantesimo, trovandovi molti riformatori e dissidenti religiosi italiani la sospirata libert\u00e0 di culto, negata loro in Italia, dopo le persecuzioni dell'Inquisizione. Fra essi si ricordano: Agostino Mainardi, Pier Paolo Vergerio, Scipione Lentolo, Camillo Renato, Girolamo Zanchi ecc. Il clima politico e culturale era sicuramente molto teso e non stupisce una presenza militare costante senza precedenti nel Nord Italia. La Valtellina e di conseguenza l'alto Lago di como costituivano infatti un importante crocevia per le comunicazioni e gli approvvigionamenti tra domini asburgici di Spagna e d'Austria, rappresentando un corridoio che consentiva il collegamento tra la Lombardia spagnola e i domini austriaci, nonch\u00e9 l'ingresso delle truppe spagnole direttamente sul territorio tedesco (nei progetti spagnoli avrebbe consentito di stringere in una tenaglia le Province Unite), in particolare nel contesto della Guerra dei trent'anni in cui il ramo degli Asburgo di Spagna era alleato di quello collaterale tedesco, impegnato sul fronte della lotta contro i principi protestanti. Durante il periodo pi\u00f9 critico della guerra dei trent'anni otto compagnie di fanteria, duemila guastatori e venti pezzi di artiglieria erano dislocati nel raggio di tre chilometri dal Forte di Fuentes sino ai piccoli fortilizi tutt'attorno come la torre di Sorico, la torre di Fontanedo, il forte d'Adda, Torre di Curcio, la torre del Passo, il Torrino di Borgofrancone. L'aggravarsi degli eventi ebbe il culmine con il Sacro Macello: una strage condotta da un gruppo di cattolici ai danni della popolazione riformata, avvenuta in Valtellina nel luglio 1620, nel contesto di una rivolta filospagnola contro la Repubblica delle Tre Leghe che allora controllava il territorio valtellinese. Della passata presenza Spagnola si ha traccia oggi in diversi toponimi, nei cognomi locali e in molti termini del dialetto stretto parlato a Bugiallo ed in Albonico che nella fonetica e nei sostantivi usati ricorda la Lingua catalana.\nL'importante confine Lombardo-Grigione.\nOggi transitando sulla Strada statale 402 Valeriana che collega la localit\u00e0 Ponte del Passo a Dubino (localit\u00e0 Nuova Olonio) un cartello indica, oltre che il cambio di provincia (Como - Sondrio), l'antico confine che nel XVIII secolo delimitava il Ducato di Milano dal dominio dei Grigioni come confine di Stato. Questa linea immaginaria impossibile allora da terminare sul terreno dato il continuo variare del letto del fiume Adda venne stabilita (dopo secolari controversie territoriali) nel 1763 con un decreto dell'Imperatrice Maria Teresa d'Austria allora Duchessa di Milano ed \u00e8 rappresentata con una retta che ha origine a Dascio e corre in direzione della vetta del Monte Legnone, prosegue lungo la sponda ovest del Lago di Mezzola sino a San Fedelino, si spinge per due chilometri in Valchiavenna costeggiando la sponda destra del fiume Mera per poi risalire in vetta al Monte Berlinghera. La demarcazione utile per il completamento del Catasto Teresiano (in tedesco Mail\u00e4nder Kataster) non solo risolse il problema della delimitazione terrestre tra i due stati ma and\u00f2 a sancire importanti diritti di pesca nel lago di Mezzola diviso anch'esso tra il Ducato di Milano passato sotto la corona Austriaca dopo la Guerra di successione spagnola e i Grigioni (dal 1706 al 1797). L'ufficialit\u00e0 di confine tra stati venne meno con l'annessione della Valtellina e del Valchiavennasco alla Repubblica Cisalpina, con l'arretramento sullo spartiacque Italo-Svizzero dei possedimenti dei Grigioni e con la formazione nello stesso anno della Repubblica Elvetica. Oggi la linea \u00e8 ancora valida per la confinazione catastale del tratto delle Provincie di Como e Sondrio tra i comuni di Sorico, di Dubino e Samolaco.\nLe opere di difesa militare tra il I sec. A.C. e il XVII sec..\nTra le opere di genio militare presenti sul territorio suricense si ricordano l'antichissima torre di Olonio e il castello di San Giorgio. La prima, (demolita sino alle fondamenta nel 1523 ed ora del tutto scomparsa) era di origine romana e serv\u00ec per circa 1500 anni da punto per la riscossione di dazi per gli intensi scambi commerciali sul lago tra la direttrice fluviale del fiume Mera e la Valchiavenna. Il castello di San Giorgio, le cui possenti rovine sono ancora leggibili nell'intrico del bosco sull'omonima collinetta sopra l'abitato di Sorico, risale all'et\u00e0 feudale. I due monumenti insieme al castello del Baradello di Como furono donati alla Chiesa di Como da Federico Barbarossa il 25 ottobre 1167. Nel Pian di Spagna si trova il Forte d'Adda del secolo XVII esempio ben conservato della presenza militare iberica di Filippo II di Spagna.\nL'impaludamento del Pian di Spagna e le opere di bonifica.\nNell'estate del 1520 a seguito di forti piogge il fiume Adda fece ingenti danni in Valtellina e non di meno a Sorico. Fino al disastroso evento l'Adda infatti sfociava nel lago di Mezzola e nel corso di una notte la foce del fiume si modific\u00f2 traslando di 2\u00a0km a sud ritrovandosi a sfociare poco a nord dell'attuale Ponte del Passo. L'evento nefasto segn\u00f2 la fine della Torre di Olonio che da allora sar\u00e0 ricordato come fortilizio in mezzo all'Adda. Sino al 1520 il fiume Adda era navigabile sino a Dubino in Valtellina ove esiste ancora oggi la Localit\u00e0 Porto. L'impaludamento delle circostanti aree agricole fu inevitabile tanto che Sorico conobbe un periodo di lento ed inesorabile declino caratterizzato dalla quasi totale perdita del sostentamento agricolo derivante dal Piano di Olonio (antico nome del Pian di Spagna). Nella vasta pianura alluvionale si instaur\u00f2 un microclima che favor\u00ec la presenza continua di insalubri paludi malariche venutesi a creare anche per un innalzamento naturale del lago di Como. La presenza dell'uomo era talmente difficile nel Pian di Spagna che la vita media era stimata di 21 anni; anncor meno che nelle paludi della Maremma dove la vita media era di 23 anni. Addirittura si stima che durante la presenza militare spagnola la malaria abbia fatto pi\u00f9 vittime tra i soldati del Forte di Fuentes che non durante gli assedi dello stesso. \u00c8 in questo periodo (secoli XVI-XIX) che sui versanti montani e collinari si trasferirono le genti della pianura fondando i diversi nuclei abitativi nelle aree vicine e sui sentieri per Albonico e Bugiallo incentrando l'agricoltura nella coltivazione dei terrazzamenti sorretti da muri a secco. Nel periodo tardo primaverile ed estivo gli abitanti di Sorico ricorrevano alla transumanza verso gli alpeggi dell'alta Valchiavenna per sfuggire dalla malaria delle paludi lacustri. La transumanza venne praticata in modo costante sino alla met\u00e0 degli anni cinquanta del sec. XX. In paese l'evento che coinvolgeva tutta la popolazione veniva chiamato \"Carg\u00e0 i Alp\" (caricare gli alpeggi). Il rientro in paese era fissato per l'ultima settimana di settembre. Molte famiglie Suricensi tramandano in eredit\u00e0 un particolare e plurisecolare diritto di pascolare il bestiame in alta quota nel comune di Madesimo. Si mantiene cos\u00ec tutt'oggi uno strettissimo legame con i territori e con gli abitanti di Madesimo e di tutta la Valle Spluga. Dopo l'intervento di rettifica dell'Adda sotto progetto dell'ingegnere Giuseppe Cusi durante gli ultimi anni del Regno Lombardo-Veneto il fiume Adda venne fatto sfociare nel lago non pi\u00f9 a Sorico ma sul confine con il comune di Colico. Si attu\u00f2 cos\u00ec la prima opera di bonifica che permise una razionale gestione delle acque. Ad ultimazione dell'impressionate opera di arginatura e canalizzazione ancora oggi visibile il Pian di Spagna ritorn\u00f2 lentamente ad essere coltivabile e successivamente abitabile. I lavori di bonifica continuarono sporadicamente sino al 1915 attuati anche dall'Opera di San Luigi Guanella di Nuova Olonio. Dal 1950 al 1954 con un intervento del Ministero dei Lavori Pubblici all'interno del Pian di Spagna vennero prosciugate e canalizzate le ultime paludi in localit\u00e0 La Punta ovvero l'antica foce del fiume Adda prima del 1858. Superstite delle opere di bonifica \u00e8 il Canale Borgofrancone.\nEventi del XX secolo.\nNella valle del Sorico, in localit\u00e0 Piazzo, venne installato nel 1905 uno tra i primi impianti idroelettrici del lago di Como composto da due alternatori della Brown, Boveri &amp; Cie e due turbine della Riva Calzoni, tecnologicamente avanzati ad inizio novecento, prima a servizio civile del paese e poi delle industrie di Colico. Nel 1928 viene fondato il Corpo musicale \"Tre Pievi\" di Sorico il cui nome \u00e8 scelto in onore del nobile passato del paese. Nel 1929 il comune di Sorico ingloba il comune di Bugiallo del quale diventa capoluogo.\nL'8 agosto 1951 il centro storico del paese venne investito da un'alluvione del torrente Sorico. Il disastroso evento provoc\u00f2 una vittima e in poche ore il torrente invase di detriti la chiesa arcipretale di S. Stefano. \u00c8 doveroso ricordare che il centro del paese ebbe nel corso dei secoli diversi e sconvolgenti avvenimenti alluvionali del torrente Sorico. Esso infatti prima del 1783, anno in cui si pens\u00f2 bene di deviarlo nell'attuale alveo, scorreva in quello che ora \u00e8 il canale della Roggia quasi al confine con Gera Lario. Durante la notte del primo settembre 1755 si ebbe il culmine della devastazione di piena del torrente con la semi distruzione del Palazzo Giulini e della chiesa di Sant'Orsola che sorgeva a nord dell'attuale Via Roma.\nLa Prima e la Seconda guerra mondiale.\nSorico, per un breve periodo durante le Prima Guerra Mondiale, torn\u00f2 ad essere come nei secoli passati, un punto militare strategico. Il vasto territorio comunale si protrae allora come oggi geograficamente in Valchiavenna e il Monte Berlinghera stesso rappresenta lo sbarramento sud della valle. Allo scoppiare della Grande Guerra era timore che le Forze armate dell'Impero austro-ungarico potessero sfondare in Italia tramite un\u2019invasione dalla Valchiavenna e dalla Val Bregaglia. Alle pendici del Monte Berlinghera, in localit\u00e0 Brentalone, vennero cos\u00ec realizzati diversi manufatti militari di osservazione sfruttando la particolare panoramicit\u00e0 del posto che spazia da Chiavenna sino al Passo dello Spluga (la prima a e il secondo a in linea d'aria). Si tratta perlopi\u00f9 di diverse polveriere e punti di osservazione ora in rovina ma ben visibili, scavati nella roccia nella profondit\u00e0 della montagna. La strada che da Albonico sale verso Brentalone, \u00e8 chiamata ancora oggi \u201cstrada militare\u201d. Il tracciato, dal calibro utile per l\u2019agevole trasporto e posizionamento dei cannoni e degli obici, rappresenta con i suoi muri a secco di contenimento, una viva testimonianza della Frontiera Nord superbamente conservata.\nDopo la firma de Proclama Badoglio dell'8 settembre 1943 il paese di Sorico conobbe un concitato periodo. Scontri a fuoco nei pressi del Ponte del Passo, errati cannoneggiamenti verso il paese, mitragliamenti aerei e storie di spionaggio partigiano caratterizzarono il fine e l'immediato dopoguerra a Sorico. Durante le fasi finali della seconda guerra mondiale sulle pendici del monte Berlinghera prese infatti presidio la 52\u00aa Brigata Garibaldi \"Luigi Clerici\" comandata da Pier Luigi Bellini delle Stelle sostenuta con l'aiuto di alcune famiglie locali chiamato distaccamento Puecher in ricordo del partigiano Giancarlo Puecher Passavalli. In paese si ricorda la presenza durante la guerra dei Partigiani Angelo Porta, Renato Tettamanti, Aldo Cantoni, Luigi Corbetta, Antonio Ghioldi, il Commissario politico Michele Moretti, Giuseppina Tuissi, Alfonso Lissi e Guglielmo Cantoni dal nome di battaglia \"Sandrino Menefrego\" conosciuto quale ultimo partigiano di guardia a Mussolini la notte prima della sua esecuzione.\nCon il messaggio radiofonico \"Francesca saluta Gina\" la Brigata soggetto di spicco nella Resistenza italiana richiese ed ottenne nella notte del 5 aprile 1945 un massiccio rifornimento aereo Britannico nei pressi dell'alpeggio del Monte Berlinghera. Il materiale paracadutato era 20 mitragliatrici pesanti, trecento Sten, mortai e munizioni. Quindi armata ed equipaggiata, la brigata il 25 aprile del 1945 ferm\u00f2 a Dongo la colonna tedesca nella quale si era aggiunto Benito Mussolini, che venne tratto in arresto. \nDi quei concitati giorni del '45 in paese si ricordano nei racconti degli anziani curiosi aneddoti incentrati su episodi della Resistenza, sull'Oro di Dongo e sulla visita nel 1945 a Sorico di Winston Churchill che dietro il falso nome di colonnello Waltham venne sul Lago di Como alla ricerca delle lettere e incartamenti avvenuti con Mussolini. Infatti, bench\u00e9 costui fu catturato a Dongo, parte della colonna militare tedesca al comando del capitano Hans Fallmeyer pass\u00f2 per Sorico.\nL'intera vicenda di questi documenti prender\u00e0 il nome di Carteggio Churchill-Mussolini.\nIn molti si ricordano del mitragliamento aereo avvenuto il 14 marzo 1945 contro i piroscafi\narenati di prua nel fondale basso e mimetizzati alla foce del fiume Mera in localit\u00e0 La Punta: durante la concitata giornata di fine inverno una formazione aerea anglo-americana, tenendosi a debita distanza dalle mitragliatrici del Forte Montecchio Nord di Colico, attacc\u00f2 i tre natanti; i bersagli sono facili e soprattutto privi di difesa, e i passaggi aerei di mitragliamento furono molteplici, finch\u00e9 i piroscafi non furono completamente avvolti dalle fiamme. Accorsero sul luogo i Vigili del Fuoco volontari di Menaggio e Gravedona, ma nulla si pot\u00e9 fare per salvare le navi il cui incendio dur\u00f2 tutta la notte. I relitti furono poi rimossi dalla societ\u00e0 armatrice \"Lariana\" solo nel 1947. Altro avvenimento furono i due proiettili sparati per errore in direzione di Sorico il 27 aprile 1945 dai cannoni del Forte Montecchio Nord di Colico. I due colpi di artiglieria vennero sparati da Colico dopo che il forte fu conquistato dai partigiani. L'azione era intimidatoria contro la colonna militare tedesca di Mussolini e comunque non provoc\u00f2 alcun danno in quanto i proiettili esplosero impattando nella valle del torrente.\nSorico oggi.\nOggi Sorico si propone come piccolo centro turistico estivo offrendo assieme a Gera Lario tante possibilit\u00e0 legate agli sport acquatici. Sul territorio comunale non sono presenti industrie e si contano diverse aziende agricole. Il territorio comunale fortunosamente non essendo mai stato oggetto di massicce edificazioni civili e industriali mantiene pressoch\u00e9 intatti gli ambienti naturali ed ecosistemi oggi pi\u00f9 che mai tutelati anche con la presenza della Riserva naturale Pian di Spagna - Lago di Mezzola nata dopo la Convenzione di Ramsar e inserita nella relativa \"Ramsar list\". Tale elenco, che comprende 51 zone per un totale di ettari, \u00e8 stato stilato dal Ministero dell'Ambiente., Questa zona umida viene tutelata sostenendo i principi dello sviluppo sostenibile e della conservazione delle biodiversit\u00e0 fornendo ispirazione per un sempre pi\u00f9 presente turismo ecologico favorito dall'eccezionalit\u00e0 dei luoghi, attraverso la pratica dell'ospitalit\u00e0 diffusa, della produzione agricola biologica, della visita culturale guidata. Fondamentale per l'economia del posto \u00e8 il frontalierato verso la Svizzera.\nSociet\u00e0.\nEvoluzione demografica.\nDemografia post-unitaria.\nNel seguente grafico, i dati precedenti all'anno 1931 rappresentano la somma tra gli abitanti del comune di Sorico e quelli dell'allora comune di Bugiallo.\nTradizioni e folclore.\nOgni anno avviene la \"Fiera dei Morti\" con un mercato che si svolge nel centro storico nei giorni commemorativi di Ognissanti e dei defunti il 1\u00ba e 2 novembre. La fiera dei morti ha antiche origini: la tradizione di un mercato tardo autunnale che permettesse agli abitanti di Sorico e dintorni di fare provviste di vettovaglie e di bestiame per l'inverno ormai prossimo si perde nel passato.\nLa fiera di Sorico \u00e8 sicuramente derivata dal mercato che anticamente si svolgeva ad Olonio, il borgo scomparso situato nell'attuale Pian di Spagna. Sorto in un importante crocevia di strade, ad Olonio si svilupp\u00f2 quasi naturalmente una fiorente attivit\u00e0 commerciale, in quanto la situazione logistica favorevole permetteva un costante incontro di merci e di genti.\nLa ratifica ufficiale dell'istituzione di un mercato ad Olonio venne emessa dall'Imperatore Lotario I a favore d'Ilduino, abate di Saint-Denis a Parigi. Con questo documento l'Imperatore concedeva all'abbazia, che aveva ampi possedimenti in alto lago di Como, la facolt\u00e0 di istituire un mercato \"in loco Haenohim (Olonio)\", sul lago di Como in Valtellina. Tutto questo nell'anno 840 per cui la fiera di Sorico ha quasi 1200 anni di istituzione.\nIl periodo dell'anno in cui svolgere la fiera venne poi stabilito nel 1281 dagli Statuti di Como, che fissavano nel periodo di ognissanti tre giorni di ferie nei quali si potesse svolgere il mercato, al quale erano tenuti ad assistere un console di giustizia ed un ambasciatore eletto dal Podest\u00e0 di Como. La scomparsa di Olonio, sepolta dai detriti del fiume Adda e dall'innalzamento del lago di Como nel XV secolo, non imped\u00ec il perpetuarsi della tradizione del mercato, che dalla primitiva sede, si trasfer\u00ec in seguito a Sorico.\nPur subendo nei secoli dei ridimensionamenti sia di spazi che nei tempi (l'abate G. M. Stampa nel libro \"Atti del Beato Miro\" del 1724 riferisce il tentativo dei Conto Giulini di rivitalizzare il mercato portando da due a tre giornate di mercato per incrementare la misera economia del paese), la fiera continua ancora oggi ad essere un punto fermo nel calendario che scandisce la vita di Sorico. In primavera si tiene la fiera detta di \"San Miro\".\nCultura.\nIstruzione.\nSono presenti due scuole:\nCucina.\nNelle cucine delle case e presso i diversi ristoranti sia nel centro che nelle frazioni del paese si possono gustare i piatti tipici della zona con peculiari varianti della cucina Lariana:\nOgni piatto \u00e8 un sorprendente connubio con il territorio. Chi si siede a tavola conosce il territorio in quanto: dalla pianura del Pian di Spagna si ottiene il mais, dal lago di Como il pescato, dalla collina il vino \"nustranell\", dai boschi di montagna le castagne e dagli alpeggi il formaggio.\nEconomia.\nTurismo.\nIl territorio di Sorico, inserito nel circuito turistico del Lago di Como, vanta molteplici attivit\u00e0 legate alla ricettivit\u00e0 e all'ospitalit\u00e0. A Sorico centro e nelle frazioni sono presenti 5 esercizi alberghieri a conduzione familiare con 126 posti letto complessivi, 5 campeggi, 1 rifugio a con 12 posti letto e\n14 fra ristoranti e bar.\nAmministrazione.\nAltre informazioni amministrative.\nIl comune \u00e8 compreso nelle zone umide italiane della lista di Ramsar e fa parte della Comunit\u00e0 montana dell'Alto Lario Occidentale."}
{"id": "1201146", "revid": "287204", "url": "https://it.wikipedia.org/wiki?curid=1201146", "title": "Chiesa di San Francesco (Cortona)", "text": "La chiesa di San Francesco \u00e8 un edificio sacro che si trova in via Berrettini a Cortona, in provincia di Arezzo e diocesi di Arezzo-Cortona-Sansepolcro.\nStoria e descrizione.\nCostruita su una grande terrazza artificiale probabilmente romana, la chiesa fu iniziata nel 1246 su terreni donati dal Comune di Cortona a Frate Elia, che fu probabilmente anche il progettista della chiesa, gi\u00e0 officiata nel 1254 ma consacrata solo nel 1374, come si legge sulla lapide in facciata.\nLa facciata conserva il portale a sesto acuto strombato, con tre colonnette nello sguancio, e l'imposta di un grande occhio. Nell'abside sono visibili i profili delle bifore gotiche parzialmente murate. Sul lato sinistro \u00e8 visibile l'ala orientale del chiostro dove si aprono due bifore, oggi murate, e una porta a sesto acuto, relative alla sala capitolare.\nInterno.\nL'interno, a navata unica con copertura a capriate, con tre cappelle terminali voltate a crociera, di cui la centrale pi\u00f9 alta, \u00e8 tipico delle chiese francescane.\nLa chiesa sub\u00ec nel tardo Cinquecento la trasformazione tipica della Controriforma consistente nella cancellazione degli affreschi al fine di ottenere uno spazio pi\u00f9 austero e nell'aggiunta, a partire dalla fine del XVI secolo, di grandi e monumentali altari laterali di grande pregio formale. \nAl primo altare destro, il \"San Francesco davanti al Sultano\", di Niccol\u00f2 Monti (1842), al secondo \"L'Incontro di San Gioacchino e Sant'Anna alla Porta Aurea\", di Orazio Fidani (1645), al terzo l\"Immacolata Concezione con San Cristoforo, San Ludovico Re, Santa Cecilia e Santa Caterina\", di Andrea Commodi (1609), al quarto il \"Sant'Antonio da Padova e il miracolo della mura\" del Cigoli, databile al 1597, ed al quinto la \"Madonna in gloria col Bambino e i santi Francesco, Margherita da Cortona e Nicola di Bari\", di Francesco Rustici, del 1625.\nNella cappella a destra della maggiore \u00e8 il \"Monumento funebre di Ranieri Ubertini\", primo vescovo della diocesi di Cortona, morto nel 1348, opera di Angelo e Francesco di Pietro, del 1360. Alla parete sinistra \u00e8 la \"Vergine in gloria con San Luigi, San Ludovico, Santa Margherita da Cortona e Beato Guido da Cortona\", di Ciro Ferri (1657).Il Presbiterio \u00e8 occupato dall'alto e pregevole Tabernacolo dell'Altare Maggiore, opera di Bernardino Radi del 1619, dietro il quale si pu\u00f2 ammirare, salendo delle scale, il \"Reliquiario della Croce Santa\", opera risalente al X secolo, donato a frate Elia nel 1244 dall'Imperatore di Nicea Giovanni III per custodire un frammento della Santa Croce portato a Cortona da Costantinopoli dal francescano, successore di Francesco alla guida dei Frati Francescani Conventuali.\nAlla parete sinistra sono, al quarto altare l\"Annunciazione\" di Pietro da Cortona dipinta nel 1669 per Antonio Alfieri nobiluomo cortonese, al terzo il \"Martirio di Santa Lucia\" di Matteo Bonechi (1730) , al secondo un affresco di Mino del Pellicciaio (XIV secolo) ed al primo la \"Nativit\u00e0\" di Raffaello Vanni.\nNel convento dei frati francescani conventuali, custodi della chiesa, vengono accuratamente conservate le reliquie di san Francesco d'Assisi, ovvero un saio, un cuscino finemente ricamato, donato al santo da Giacoma de Settesoli (nobile patrizia signora di Marino, che Francesco amava chiamare Iacopa), dove il poverello morente pos\u00f2 il capo, e un evangelario."}
{"id": "1201148", "revid": "6923", "url": "https://it.wikipedia.org/wiki?curid=1201148", "title": "Protocollo delle Nazioni Unite sulla prevenzione, soppressione e persecuzione del traffico di esseri umani, in particolar modo donne e bambini", "text": "Il \"Protocollo delle Nazioni Unite sulla prevenzione, soppressione e persecuzione del traffico di esseri umani, in particolar modo donne e bambini (noto anche come il \"protocollo sulla tratta degli esseri umani\" o \"Protocollo UN TIP\") \u00e8 un protocollo adottato congiuntamente alla Convenzione contro la criminalit\u00e0 organizzata transnazionale.\nL'Ufficio delle Nazioni Unite per il controllo della droga e la prevenzione del crimine (UNODC) \u00e8 responsabile per l'attuazione del protocollo. Offre aiuto pratico agli stati con elaborazione delle leggi, la creazione di complete strategie nazionali contro la tratta, e assistere con risorse appropriate per la loro attuazione.\nStoria.\nSi tratta di uno dei tre Protocolli di Palermo (gli altri sono il Protocollo contro il traffico di migranti via terra, mare e aria e il Protocollo sulla lotta contro la fabbricazione e il traffico illeciti di armi da fuoco, loro parti e componenti e munizioni), adottati dall'Organizzazione delle Nazioni Unite (ONU) a Palermo nel 2000.\nIl Protocollo sulla tratta \u00e8 stata adottato dalle Nazioni Unite a Palermo nel 2000 ed \u00e8 entrato in vigore il 25 dicembre 2003. A ottobre 2015 \u00e8 stata ratificato da 168 Stati. L'Italia, pur essendo tra i primi paesi firmatari nel 2000, ha ratificato il Protocollo solo il 2 agosto 2006.\nIniziative.\nIl 16 maggio 2005 a Varsavia (Polonia), il Consiglio d'Europa ha aperto alla firma per l'adesione alla Convenzione del Consiglio d'Europa sulla lotta contro la tratta di esseri umani e da allora \u00e8 stato firmato da 43 Stati membri. La Convenzione ha istituito un \"Gruppo di esperti sulla lotta contro la tratta di esseri umani\" (GRETA), che monitora l'attuazione della Convenzione attraverso rapporti nazionali.\nProtezione complementare \u00e8 assicurata attraverso il Consiglio europeo della Convenzione sulla protezione dei bambini contro lo sfruttamento e l'abuso sessuale (Convenzione di Lanzarote del 25 ottobre 2007).\nNel marzo 2009, l'UNODC ha lanciato la campagna \"Cuore Blu\" per combattere il traffico di esseri umani, per sensibilizzare l'opinione pubblica ed incoraggiare il coinvolgimento e ispirare l'azione.\nInoltre, la Corte europea dei diritti dell'uomo del Consiglio d'Europa a Strasburgo ha approvato decisioni che coinvolgono il traffico di esseri umani, che hanno violato obblighi derivanti dalla Convenzione europea dei diritti dell'uomo: Siliadin v Francia (sentenza del 26 luglio 2005) e Rantsev v Cipro e Russia, (sentenza del 7 gennaio 2010).\nContenuto.\nIl Protocollo impegna gli Stati ratificanti a prevenire e combattere la tratta di persone, proteggere e assistere le vittime della tratta e di promuovere la cooperazione tra gli Stati membri al fine di raggiungere questi obiettivi.\nIl protocollo riguarda i seguenti argomenti:\nLa Convenzione e il Protocollo obbligano gli stati ratificanti a introdurre una legislazione nazionale contro il traffico degli esseri umani."}
{"id": "1201150", "revid": "580197", "url": "https://it.wikipedia.org/wiki?curid=1201150", "title": "Bursaspor Kul\u00fcb\u00fc Derne\u011fi", "text": "Il Bursaspor Kul\u00fcb\u00fc Derne\u011fi, noto semplicemente come Bursaspor, \u00e8 una societ\u00e0 calcistica turca con sede nella citt\u00e0 di Bursa. Milita nella TFF 1. Lig, la seconda serie del campionato turco.\nFondato nel 1963, il club gioca in tenuta a strisce biancoverdi. Nella stagione 2009-2010 la squadra si \u00e8 laureata campione di Turchia per la prima volta nella sua storia, qualificandosi cos\u00ec alla UEFA Champions League e diventando la seconda squadra di una citt\u00e0 diversa da Istanbul a vincere il titolo nazionale, dopo il nel 1975-1976. La bacheca del Brusaspor annovera anche una Coppa di Turchia e 2 Coppe del Primo ministro, oltre a 2 titoli di seconda divisione. Il miglior risultato raggiunto nelle competizioni UEFA per club sono i quarti di finale della Coppa delle Coppe 1974-1975 e i quarti di finale della Coppa Intertoto 1995.\nLo stadio di casa \u00e8 la Timsah Arena, impianto da 43 761 posti inaugurato nel 2015.\nStoria.\nFondato il 1\u00ba giugno 1963 a seguito della fusione di cinque club preesistenti (Acar \u0130dman Yurdu, Ak\u0131nspor, \u0130stiklal, P\u0131narspor e \u00c7elikspor), il Bursaspor fu iscritto al campionato di 2. Lig, vecchia denominazione del campionato di seconda serie (oggi 2. Lig indica la terza serie turca).\nNel 1967 il club vinse il campionato di 2. Lig, guadagnando cos\u00ec la promozione in S\u00fcper Lig. Nel 1986 il Bursaspor sub\u00ec la prima retrocessione dalla massima serie, ma tale retrocessione fu revocata con un verdetto del Consiglio di Stato turco grazie alla vittoria del Bursaspor nella Coppa di Turchia in quella stessa stagione. \nNel 1971 il Bursaspor vinse il suo primo trofeo, l'ormai defunta Coppa del Primo Ministro, battendo in finale, dopo i tempi supplementari, il Fenerbah\u00e7e per 1-0. La sfida si ripet\u00e9 nel 1974, ma questa volta ebbe la meglio il Fenerbah\u00e7e che per\u00f2, avendo vinto il campionato e acquisito cos\u00ec il diritto a disputare la Coppa dei Campioni, lasci\u00f2 libero il posto in Coppa delle Coppe al Bursaspor: l'anno seguente i biancoverdi raggiunsero i quarti di finale della competizione europea, eliminati dalla che avrebbe poi vinto il trofeo. Il club vinse la sua prima Coppa di Turchia nel 1986 battendo in finale l' per 2-0.\nNella stagione 2009-2010, sotto la guida dell'allenatore Ertu\u011frul Sa\u011flam, la squadra ottenne per la prima volta il titolo di campione di Turchia. Gi\u00e0 alla fine del girone di andata, nel dicembre 2009, la formazione di Bursa era al primo posto della classifica di S\u00fcper Lig, per la prima volta nella propria storia. Dall'inizio del 2010 la squadra occup\u00f2 i primi tre posti della graduatoria sino ad aprile, quando prese il comando della classifica e consolid\u00f2 poi il vantaggio, portato anche a 8 punti sulla seconda. A cinque giornate dal termine del campionato, scivol\u00f2 al secondo posto, superata dal , che aveva eliminato i biancoverdi ai quarti di finale della coppa nazionale (4-3 tra andata e ritorno). Ciononostante, continu\u00f2 a mettere pressione ai rivali e si present\u00f2 all'ultima giornata con un punto di svantaggio sulla squadra di Istanbul, che non and\u00f2 oltre il pari interno contro il , consentendo cos\u00ec al Bursaspor di vincere il torneo battendo per 2-1 il tra le mura amiche. Il club chiuse una memorabile stagione con il miglior attacco della categoria e la seconda miglior difesa, dopo quella del Be\u015fikta\u015f. Il successo fece del Bursaspor la seconda squadra al di fuori delle tre grandi di Istanbul ad essersi aggiudicata la S\u00fcper Lig: la prima a riuscirvi era stata il Trabzonspor nel 1975-1976.\nNella UEFA Champions League 2010-2011 il Bursaspor fu inserito nel gruppo C insieme a Rangers, Valencia e Manchester United. La squadra di Bursa termin\u00f2 il girone all'ultimo posto con un solo punto, guadagnato grazie al pareggio casalingo contro gli scozzesi.\nNella stagione 2018-2019 il Bursaspor retrocesse in TFF 1. Lig all'ultima giornata, divenendo il primo club turco vincitore di almeno un titolo a retrocedere dalla massima serie. Nel 2019-2020 si classific\u00f2 quinto in seconda divisione (con 3 punti di penalizzazione) e fu eliminato alle semifinali dei play-off dall', terzo classificato nella stagione regolare.\nStatistiche e record.\nStatistiche nelle competizioni UEFA.\nTabella aggiornata alla fine della stagione 2018-2019.\nCoppa delle Coppe:\nUEFA Champions League:\nRosa 2020-2021.\n\"Aggiornata al 25 ottobre 2020\"."}
{"id": "1201151", "revid": "124756122", "url": "https://it.wikipedia.org/wiki?curid=1201151", "title": "Chiesa di San Marco (Cortona)", "text": "La chiesa di San Marco \u00e8 un edificio sacro che si trova a Cortona, in provincia di Arezzo e diocesi di Arezzo-Cortona-Sansepolcro.\nStoria.\nFu edificata sul luogo di un antico ospedale dei pellegrini; nel 1580 vi venne trasferita la Compagnia della Santissima Trinit\u00e0 dei Laici che edific\u00f2 la sua chiesa in due aule sovrapposte. Soppressa la Compagnia nel 1785, vi venne trasferita la parrocchia di San Marco, da una chiesa pi\u00f9 antica andata distrutta.\nDescrizione.\nPresenta due facciate: quella principale del XVI secolo, con portale barocco e cornice dell'occhio quattrocentesca, introduce alla chiesa superiore, quella a valle all'oratorio inferiore. La porta di quest'ultimo \u00e8 un'opera notevole, sia per la perfetta integrazione col paesaggio che per l'equilibrio che stabilisce con il grigio e severo supporto: il mosaico con l'immagine di \"San Marco\", di Gino Severini (1961).\nDa qui proviene il grande \"Crocifisso\" di Pietro Lorenzetti, nel Museo diocesano. "}
{"id": "1201154", "revid": "773636", "url": "https://it.wikipedia.org/wiki?curid=1201154", "title": "Chiesa di San Niccol\u00f2 (Cortona)", "text": "La chiesa di San Niccol\u00f2 \u00e8 un edificio sacro che si trova nella via omonima a Cortona, in provincia di Arezzo e diocesi di Arezzo-Cortona-Sansepolcro.\nStoria e descrizione.\nLa sua storia \u00e8 legata a san Bernardino da Siena che nel 1440 vi istitu\u00ec la Compagnia di San Niccol\u00f2, tuttora esistente.\nLa chiesa si affaccia su un ampio sagrato rettangolare chiuso a sinistra dal monte e a destra da un muro dal quale si gode un panorama. \u00c8 preceduta da un porticato che si sviluppa sul fianco sinistro e sulla facciata, ripristinato nel 1930 a partire, sul lato, di un avanzo di chiostrino quattrocentesco.\nL'interno fu completamente rimaneggiato fra Sei e Settecento: presenta tre altari di gusto barocco e un soffitto a lacunari del 1768. \nSull'altare maggiore \u00e8 collocato il gonfalone della Compagnia di San Niccol\u00f2 dipinto nel 1510 circa da Luca Signorelli su ambedue le facce: nella fronte reca il \"Compianto sul Cristo morto\", nel retro la \"Madonna col Bambino e i santi Pietro e Paolo\".\nSulla parete sinistra un grande affresco con la \"Madonna col Bambino e otto santi\" della bottega del Signorelli."}
{"id": "1201156", "revid": "1543377", "url": "https://it.wikipedia.org/wiki?curid=1201156", "title": "Algovia", "text": "L'Algovia (in tedesco: \"Allg\u00e4u\") \u00e8 una regione geografica che comprende il sud del distretto governativo bavarese di Svevia, il vecchio circondario rurale di \"Wangen im Allg\u00e4u\" in Baden-W\u00fcrttemberg, in Germania ed i comuni della valle di Tannheim in Tirolo e della Kleinwalsertal nel Vorarlberg in Austria.\nDa un punto di vista geografico si divide in \nNella regione vivono circa 560.000 persone.\nIl nome viene dall'altotedesco antico \"alb\" (montagna, alpeggio) e dal tedesco medievale \"g\u00f6u\" (distretto): in Austria \"g\u00e4u\" ha ancora il significato di \"distretto\", costituendo uno dei pochi esempi residui dove si mantiene memoria dei distretti amministrativi Franchi dell'alto medioevo (600-1000 d.C.).\nIl dialetto parlato nella regione (ad esclusione della Kleinwalsertal di tradizione Walser) \u00e8 l\"'Allg\u00e4uerisch,\" una variante del basso alemanno.\nProspera fino al XVIII secolo per la produzione di lino, l'economia della regione entr\u00f2 in crisi per la concorrenza ed il basso prezzo del cotone coltivato negli Stati Uniti e lavorato negli impianti industriali in Inghilterra. Nel 1827, Johann Althaus impiant\u00f2 il primo caseificio a Sonthofen e diffondendone le tecniche riconvert\u00ec l'intera economia della regione, dall'agricoltura all'allevamento per la produzione di formaggio.\nLa regione attualmente ha vocazione rurale e turistica, oltre che per gli sport invernali anche per la presenza di alcuni famosi castelli di Ludovico II di Baviera (Neuschwanstein, Hohenschwangau).\nCitt\u00e0 e comuni di particolare importanza.\nLe citt\u00e0 di Memmingen e Mindelheim, cos\u00ec come il comune di Ottobeuren, vennero ascritte all'Algovia dal patriota Alfred Weitnauer solo da qualche decennio. Soprattutto questi si batt\u00e9 per la loro appartenenza, mentre nella letteratura antica e nell'opera del ricercatore algoviano Otto Merkt, proprio non se ne parla. Le localit\u00e0 della valle dell'Iller (\"Illergau\") e quelle della Svevia superiore (\"Oberschwaben\"), precedentemente attribuiti all'Algovia, si fregiavano della denominazione \"im Allg\u00e4u\" solo per motivi di attrazione turistica. Tali appartenenze possono ancor oggi trovarsi nelle tipiche case della Svevia superiore e nella parlata locale.\nUn altro caso particolare \u00e8 quello della citt\u00e0 di Mindelheim. Bench\u00e9 nella letteratura non vi siano indicazioni di una sua appartenenza all'Algovia, nel 1972, con la riforma amministrativa territoriale e la creazione di nuovi circondari, essa venne assegnata a quello della Bassa Algovia, attribuendo cos\u00ec automaticamente a Mindelheim l'appartenenza all'Algovia.\nAnche Bad W\u00f6rishofen, sito nel medesimo circondario, si fregia dell'attributo \"im Allg\u00e4u\" solo per motivi turistici."}
{"id": "1201157", "revid": "767487", "url": "https://it.wikipedia.org/wiki?curid=1201157", "title": "Splashed", "text": "Splashed \u00e8 il terzo album in studio degli Shameless, uscito nel 2002 per l'Etichetta RSR Records."}
{"id": "1201159", "revid": "73843", "url": "https://it.wikipedia.org/wiki?curid=1201159", "title": "Umberto Curi", "text": "Biografia.\nDopo aver conseguito la laurea nel 1964 e successivamente la specializzazione nel 1967 in filosofia presso l'Universit\u00e0 degli Studi di Padova, nel 1971 consegue la libera docenza in storia della filosofia moderna e contemporanea, quindi ottiene nel medesimo anno l'incarico di insegnamento di questa disciplina, per diventare assistente ordinario nel 1976, poi professore associato nel 1980 quindi ordinario nel 1986, presso la Facolt\u00e0 di Lettere e Filosofia dell'ateneo patavino, in cui ha anche presieduto il corso di laurea in Filosofia, dal 1994 al 2008. Nel 1995 passa alla cattedra di storia della filosofia, che regge fino al 2008 quando entra in quiescenza, quindi la nomina a professore emerito. Ha diretto, per oltre vent'anni, la Fondazione culturale \u201cIstituto Gramsci-Veneto\u201d ed \u00e8 stato inoltre, per un decennio, membro del Consiglio direttivo della Biennale di Venezia.\nFormatosi alla scuola di Carlo Giacon, Carlo Diano, Marino Gentile e Paolo Bozzi, ma mantenendo una posizione di indipendenza di pensiero, all'incirca all'inizio degli anni settanta incontra Massimo Cacciari. Si avvia, cos\u00ec, un sodalizio estremamente solido e fecondo, all'insegna di una comune ricerca del \"nuovo\", e di un impegno teoretico rigoroso, che va oltre il piano strettamente scientifico, in direzione di una partecipazione civile e politica mai assorbita dentro gli schemi dell'ortodossia, bens\u00ec ispirata alla massima autonomia del lavoro intellettuale.\nNella sua pi\u00f9 matura attivit\u00e0 di ricerca, si possono individuare tre fondamentali linee di indagine: la riflessione sul nesso politica-guerra e sulla nozione teoretica di \"polemos\", lungo la linea che congiunge Eraclito a Martin Heidegger; la valorizzazione della narrazione, sia intesa come \"mythos\" sia concepita come opera cinematografica; la meditazione su alcuni temi fondamentali dell'interrogazione filosofica, quali l'amore e la morte, il dolore e il destino.\nHa vinto l'edizione 2010 del Praemium Classicum Clavarense.\nFra le sue numerose opere della fase pi\u00f9 matura, di particolare rilievo sono:\nL'assiduo lavoro di filosofia del cinema \u00e8 testimoniato soprattutto da:\nRifiutando di riconoscersi in qualunque \u201cismo\u201d, comunque declinato, lo stesso Curi ha dichiarato di vedersi sinteticamente \u201crappresentato\u201d in due citazioni storiche:\nInfine, nel piccolo ma denso saggio \"La brama dell'avere\" (2016), scritto con Sabino Chial\u00e0, si ha un attento e puntuale riesame sia storico-filosofico che critico-filologico della fondamentale categoria esistenziale dell'avere, alla luce dell'odierno assetto socio-comunitario."}
{"id": "1201160", "revid": "172554", "url": "https://it.wikipedia.org/wiki?curid=1201160", "title": "Allg\u00e4u", "text": ""}
{"id": "1201161", "revid": "110157", "url": "https://it.wikipedia.org/wiki?curid=1201161", "title": "Chiesa di Santa Chiara (Cortona)", "text": "La chiesa di Santa Chiara \u00e8 un luogo di culto cattolico che si trova a Cortona, in provincia di Arezzo e diocesi di Arezzo-Cortona-Sansepolcro.\nStoria.\nIn questa zona esisteva una struttura di origine romana, ossia una grandiosa cisterna utilizzata a valle come cantina e a monte come cortile, che nel medioevo era stata usata come gualchiera per i panni di lana e come mulino.\nFu donata nel 1470 alle Clarisse, che vivevano fuori le mura, nella zona di Targia, dove oggi si trova il cimitero comunale. Chiesa e monastero vennero progettati nel 1555 da Giorgio Vasari e costruiti da Luca Berrettini. Le monache vi si trasferirono nel 1581.\nDescrizione.\nLa chiesa del monastero \u00e8 un'aula rettangolare con ornati lignei seicenteschi, dorati e dipinti, che dividono l'area pubblica da quella riservata alle monache.\nNell'altare di sinistra si conserva la \"Deposizione di Cristo con Giuseppe d'Arimatea e Nicodemo\", capolavoro giovanile di Pietro da Cortona, databile al 1625 circa, e quello di destra un\"Immacolata\" di Andrea Commodi del 1609."}
{"id": "1201163", "revid": "125747900", "url": "https://it.wikipedia.org/wiki?curid=1201163", "title": "Mario Maranzana", "text": "Biografia.\nNasce a Trieste il 14 luglio 1930 da madre sarda e padre veneto.\nDopo il liceo classico si forma all'Accademia nazionale d'arte drammatica di Silvio D'Amico, sotto la guida di maestri come Sergio Tofano, Orazio Costa, Silvio D'Amico e Wanda Capodaglio. \nAncora studente, debutta in teatro al Manzoni di Milano nello spettacolo \"I dialoghi delle carmelitane\" di Bernanos con la regia di Orazio Costa. Si diploma nel 1954, e nello stesso anno firma il suo primo contratto teatrale con la compagnia di Vittorio Gassman: recita in \"Kean\" (1954) e in \"Edipo re\" (1955).\nNell'estate 1955 \u00e8 chiamato a far parte della compagnia teatrale costituita da Lucio Ardenzi per una tourn\u00e9e in Sudamerica che rappresenti classici e novit\u00e0 italiane. Al suo rientro in Italia, \u00e8 di nuovo nella compagnia di Gassman, nell'Amleto, la prima versione completa in Italia, che viene trasmessa anche dalla Rai.\nNegli anni 1956/57 lavora con \"La compagnia dei giovani\" (G. De Lullo, R. Falk, A.M. Guarnieri, R. Valli) in \"La bugiarda\" (1956), \"ll diario di Anna Frank\" (1957) e \"Irma la dolce\" (1958) e nel 1959 riceve il Premio San Genesio per la caratterizzazione maschile nella commedia \"I diari\" di Pier Benedetto Bertoli. \nNella stagione teatrale 1961/1962 \u00e8 con Ornella Vanoni, Paolo Ferrari e Paolo Carlini nella commedia di M. Achard \"L'idiota\", messa in scena da Silverio Blasi con consenso di pubblico e di critica; nel 1964 viene scritturato dal Teatro Stabile dell'Aquila come interprete nella commedia di Pirandello \"L'uomo la bestia e la virt\u00f9\" e nel dramma di Ignazio Silone \"Ed egli si nascose\".\nNel 1965 d\u00e0 vita al personaggio televisivo per il quale sar\u00e0 identificato per molto tempo: l'ispettore Lucas nella serie TV \"Le inchieste del commissario Maigret\", a fianco di Gino Cervi e la regia di Mario Landi. Lo sceneggiato ha un tale successo da indurre la Rai a produrre nuove serie che andranno in onda negli anni successivi (1966, 1968 e 1972).\nIl 1967 \u00e8 l'anno del suo esordio cinematografico con \"Le due facce del dollaro di\" Roberto Bianchi Montero. Da allora l'attore si alterner\u00e0 tra piccolo e grande schermo. Sono circa 70 gli sceneggiati televisivi ed episodi di varie serie a cui partecipa: da \"Piccolo mondo antico\" (1957) e \"Ultima Boheme\" di Silverio Blasi (1957) alla produzione TV \"Puccini\" con Alberto Lionello, per la regia di Sandro Bolchi, (1973), a \"Anna Kulishoff\" di R. Guicciardini (1981), a \"La coscienza di Zeno\" di Bolchi (1988). Girer\u00e0 molti film di vario genere, soprattutto verso la fine degli anni sessanta, fino agli anni pi\u00f9 recenti: si ricordano \"Goodbye Mister Chips\", di Herbert Ross (1969), \"Rosolino Patern\u00f2 soldato\" di Nanni Loy (1970), \"Peccato d'amore\" (1973) di Robert Bolt, \"La pupa del gangster\" di Giorgio Capitani (1975 \u2013 con Sophia Loren e Marcello Mastroianni), \"La cicala\" di Alberto Lattuada (1980), \"La vera storia della Signora dalle Camelie\" di M. Bolognini (1981), \"La malattia del vivere\". \"Esibizione di un medico dell'anima\" da lui stesso diretto e interpretato (1985), \"La Boh\u00e8me\" di Luigi Comencini (1988), \"La via degli angeli\" di Pupi Avati (1999), \"Terapia Roosevelt\" di Vittorio Muscia (2006), \"L'uomo nero\" di Sergio Rubini (2009).\nPoi la regia: nella stagione 1969/70 dirige e interpreta, in coppia con Renato De Carmine, la commedia di Luigi Pirandello \"O di uno o di nessuno\" al Flaiano di Roma. Ancora nel 1970 mette in scena per il Festival dei Due Mondi di Spoleto, in prima mondiale, la commedia di Italo Svevo \"L'avventura di Maria,\" con Franca Nuti, premiata quell'anno con il Premio San Genesio. \nNel 1974, in occasione del cinquantesimo anniversario della morte di Giacomo Matteotti, Maranzana allestisce a Milano per conto del Comune uno spettacolo che debutta con grande successo di pubblico al Teatro Nuovo. \u00c8 dello stesso periodo \"Manzoni chi era costui?\", dedicato al grande scrittore. Sono gli inizi, per Maranzana, dell\u2019attivit\u00e0 di autore, che svolger\u00e0 proficuamente negli anni a venire. Il suo testo \"La malattia del vivere, esibizione di un medico dell'anima,\" sulla riforma sanitaria, rappresentato a teatro nel 1983, verr\u00e0 prodotto due anni dopo dalla Rai come film per la Mostra del Cinema di Venezia.\nQualche anno prima, inoltre, nel 1977, aveva ottenuto ottime critiche come regista e attore, nel ruolo del poeta Dino Campana, in \"Quasi un uomo\" di Gabriel Cacho Millet. Il lavoro, che debutta nel Teatro degli Animosi a Marradi, paese natale del poeta, diventa oggetto di seminario all'Universit\u00e0 di Roma e di rappresentazione a Parigi sotto gli auspici dell\u2019Unesco, entrando poi nel circuito nazionale. Nel 1989 viene riproposto anche al Teatro Ghione.\nDopo molteplici esperienze radiofoniche, nel 1975 Maranzana \u00e8 animatore protagonista della rubrica mattutina \"Voi e io,\" nella quale si sono avvicendati i nomi pi\u00f9 significativi del teatro italiano. Saranno oltre la trentina le commedie e le trasmissioni culturali a cui parteciper\u00e0 alla radio, come autore e conduttore.\nI primi anni ottanta segnano un importante tappa della sua carriera teatrale. Scritturato dal Teatro Stabile Friuli Venezia Giulia di Trieste per le stagioni 1981/82 e 1982/83, interpreter\u00e0 ruoli di primo piano: in \"Das Kapital\", testo di Curzio Malaparte proposto e riadattato da lui stesso; in \"Bouvard et Pecuchet\" di Flaubert. Nel 1983 conclude la sua collaborazione con lo Stabile dopo aver allestito una commedia in dialetto triestino di Italo Svevo, \"Conzai per le feste\", che ha successo presso il pubblico triestino.\nDalla seconda met\u00e0 degli anni \u201980, Maranzana collabora con il Teatro Ghione: \u00e8 regista ed interprete de \"Il gabbiano\" di Anton \u010cechov (1985/86), del gi\u00e0 citato \"Quasi un uomo\" di G. Cacho Millet (1988/89) e de \"Play Strindberg\" di Friedrich D\u00fcrrenmatt (1984/85); interprete in \"L\u2019avventura di Maria\" di Italo Svevo (1985/86), in \"L\u2019uomo la bestia e la virt\u00f9\" (1988/89) e in \"Cos\u00ec \u00e8 (se vi pare)\" (1989/90) di Luigi Pirandello. Di questi anni \u00e8 anche la messa in scena del suo testo \"Dramatis persona in persona\" (1988) ed anche di \"Aldo Moro\" \"I giorni del no,\" in cui Maranzana mette in risalto la drammatica solitudine umana e politica dello statista assassinato dalle Brigate Rosse (1986).\nAnche negli anni novanta l'attivit\u00e0 teatrale di Maranzana \u00e8 intensa: \"Molto rumore per nulla\" di William Shakespeare (1991/92), \"La vedova scaltra\" di Carlo Goldoni (1992/93), \"Cos\u00ec \u00e8 (se vi pare)\" di Luigi Pirandello (1994/95, 1995/96); \"John Gabriel Borckman\" di Henrik Ibsen, (1996/97) e \"I giganti della montagna\" di L. Pirandello (1999/2000).\nNegli anni settanta e ottanta svolge anche attivit\u00e0 di doppiaggio. Per la CVD lavora in film di registi del calibro di Visconti, Fellini, Kubrick, Antonioni, Mel Brooks: per esempio, presta la voce a Michael Bates in \"Arancia meccanica\" di Stanley Kubrick (1971); a Kenneth Mars nel ruolo del\u2019ispettore Kemp in \"Frankenstein Junior\" di Mel Brooks (1974); a Leonard Rossiter in quello del Capitano John Quin in \"Barry Lyndon\", ancora di Kubrick (1975); a Jim Dale nel film \"Elliott, il drago invisibile\" (1977).\nAffascinato dall'opera di Carlo Goldoni, nel bicentenario dalla morte del commediografo (1993) Maranzana scrive tre testi ispirati a \"M\u00e9moires\", in dialetto veneziano e rappresentati in Italia e all'estero: il lungo monologo \"Roma de' Papi e de' comedie\". \"Come andare da Venezia a Parigi passando per Roma. Emigrazione di un commediografo gentiluomo\" (Roma, Montr\u00e9al, Toronto), \"L'amico raguseo\" (Ragusa) e \"Ma vie n'est pas important\"e (Festival di Avignone\").\"\nNell'estate romana del 1995 mette in scena \"Santa opera buffa\", un testo ricavato dalla lettura degli atti di beatificazione di San Filippo Neri. Nel 1996 \u00e8 diretto da Giorgio Strehler in \"L'anima buona di Sezuan,\" di Bertold Brecht, prima al Teatro Studio di Milano. Appassionato d'opera, nella stagione 2000/01 \u00e8 interprete in \"Bella figlia dell\u2019amore\" (\"Quartet)\" di R. Harwood, con Anna Proclemer, Lauretta Masiero e Mino Bellei, diretto da P. Rossi Gastaldi, ultima produzione di Lucio Ardenzi.\nNel 2002 torna a recitare a Trieste, al Politeama Rossetti, aprendo la stagione 2002/03 con una produzione del Teatro Stabile del Friuli-Venezia Giulia, \"Storie delle Maldobrie\" di Carpinteri e Faraguna, diretto da Antonio Calenda. Della stessa stagione, \u00e8 anche la sua interpretazione in \"La mostra\", spettacolo scritto dal concittadino Claudio Magris.\nNel 2002 Maranzana pubblica due libri: \"Esilio infantile\" (GET Torino) in cui rievoca la sua infanzia e adolescenza a Trieste attorno agli anni della Seconda guerra mondiale e, di seguito, \"Trieste emigrata\" (Demetra Giunti, 2002).\nMaranzana si dedica con passione anche ad un'intensa attivit\u00e0 di promozione culturale in Italia e all'estero, tenendo seminari in universit\u00e0 e lezioni sui grandi autori classici italiani e stranieri, attivit\u00e0 iniziata negli anni settanta e proseguita con l'intrattenersi costante di rapporti tra l'attore e le istituzioni culturali. \nNel 2005 riceve come riconoscimento per le sue attivit\u00e0 artistiche e culturali l'onorificenza di \"Cavaliere di Gran Croce Ordine al Merito della Repubblica Italiana\" e, nello stesso anno, la consegna da parte di Trieste del \"Sigillo trecentesco\" della citt\u00e0.\nNel 2007, ritorna a Milano e debutta in prima nazionale al Teatro Grassi come protagonista in un suo adattamento dal libro \"La fine \u00e8 il mio inizio\", di Tiziano Terzani, con la regia di Lamberto Puggelli. Sua \u00e8 la parte di Terzani, mentre quella del figlio Folco \u00e8 di Roberto Andreoli, suo allievo alla Scuola del Piccolo. Il lavoro viene presentato in vari teatri italiani e Maranzana si distingue come attore meritando il Premio Enriquez.\nNell'aprile del 2010 \u00e8 ancora autore, regista ed interprete di \"Allora io\", al Teatro Ghione, una specie di autobiografia che racconta le tappe della sua carriera.\nNello stesso anno, ottantenne, partecipa agli eventi culturali in occasione dell'EXPO di Shangai mettendo in scena un testo da lui scritto per celebrare la figura di Matteo Ricci, dal titolo \"Un gesuita alla corte imperiale, Matteo Ricci da Macerata a Pechino\", in cui recitano attori cinesi e italiani.\nA dicembre 2011 entra nel cast della fiction Rai \"Un matrimonio\", diretta da Pupi Avati, ma prima di iniziare le riprese muore, l'11 gennaio 2012.\nFilmografia.\nTelevisione.\nPoli a Venezia (serie televisiva 1972)\nMetronotte di notte (serie televisiva, 1976) regia: Eros Macchi"}
{"id": "1201166", "revid": "1992785", "url": "https://it.wikipedia.org/wiki?curid=1201166", "title": "Grace O'Malley", "text": "\u00c8 oggi un'importante figura nelle leggende irlandesi, ma fu di fatto un personaggio rilevante nella storia dell'isola del XVI secolo. O'Malley \u00e8 famosa anche come \"La regina del Mare di Connemara\u201d. Fu la ventesima regina di Umhaill, corrispondente all'attuale contea di Mayo, dal 1580 al 1603.\nBiografia.\nO'Malley nacque in Irlanda, a Umhaill, nel 1530, quando Enrico VIII era sul trono d'Inghilterra. Sotto le direttive del governo inglese del tempo, i principi semi-autonomi irlandesi ed i signori furono fondamentalmente lasciati liberi di agire come preferivano, anche se questo cambier\u00e0 nel corso della vita della O'Malley e durante la riconquista da parte dei Tudor dell'Irlanda.\nGrace era la figlia di Eoghan Dubhdara, capo del clan degli O'Malley. Gli O'Malley avevano il controllo di buona parte della regione ora nota come baronato di Murrisk, nel sud ovest della contea di Mayo, e riconoscevano come loro signori dichiarati i gaelici Burke Anglo-Normanni o la famiglia De Burgo, che controllava molte zone dell'attuale territorio comitale.\nInsolitamente per la nobilt\u00e0 irlandese del tempo, gli O'Malley erano una grande famiglia di mare che tassava tutti coloro che pescavano sulle loro coste, compresi i pescatori che venivano da tanto lontano come dall'Inghilterra. Il loro leader portava l'antico titolo irlandese degli O'Malley.\nSecondo la leggenda irlandese, da giovane Grace O'Malley volle partire con il padre per un'operazione commerciale in Spagna, ma, quando egli le disse che non poteva venire perch\u00e9 i suoi lunghi capelli si sarebbero impigliati alle corde della nave, lei se ne tagli\u00f2 buona parte per mettere in imbarazzo il padre e spingerlo a prenderla con s\u00e9, guadagnandosi cos\u00ec l'appellativo di \"Gr\u00e1inne Mhaol\" (in irlandese Mhaol significa calvo o con pochi capelli). Da allora il soprannome divenne conosciuto.\nIl matrimonio con O'Flaherty.\nO'Malley si spos\u00f2 ancora ragazza nel 1546, con Donal an Chogaidh (Donal della Battaglia) O'Flaherty, erede al titolo di capo degli O' Flaherty. Da questo marito ebbe tre figli:\nDopo che il marito venne ucciso in battaglia, O'Malley recuper\u00f2 il maniero di Joyces (ora castello di Hen nel Lough Corrib) che era stato suo. Dopo fece ritorno nella contea di Mayo e stabil\u00ec la residenza della famiglia nel castello a Clare Island.\nIl secondo matrimonio.\nO'Malley si spos\u00f2 una seconda volta con Richard-un-Iarainn Burke, Richard-in-Iron in inglese, soprannominato cos\u00ec perch\u00e9 portava sempre una cotta di maglia. Era il proprietario del castello di Rockfleet, vicino a Newport. \nSecondo consuetudine i due si sposarono osservando la legge bretone rimanendo insieme per un anno, e, anche se per tradizione quando l'anno scadde O'Malley divorzi\u00f2 da Burke tenendosi il castello, rimasero uniti fino alla morte del marito. Rockfleet rimase per secoli alla famiglia di O'Malley.\nInsieme ebbero un figlio, Tibbot Burke Tiob\u00f3id, soprannominato Tibbot na Long(Tibbot delle Navi) in quanto nato sulla nave di O'Malley e perch\u00e9 la madre voleva trasmettergli la sua \"passione\" per il mare. Fu nominato successivamente Visconte di Mayo.\nL'attivit\u00e0 rivoluzionaria.\nO'Malley ingaggi\u00f2 un'attivit\u00e0 rivoluzionaria nei confronti della corona inglese. Il suo castello a Clare Island venne attaccato da una flotta proveniente da Galway, intenzionata ad avere ragione di lei. Tuttavia furono presto costretti alla fuga. Poco tempo dopo O'Malley fu catturata, per essere per\u00f2 rilasciata di l\u00ec a poco.\nUna leggenda molto diffusa narra di un incidente a Howth, che accadde verosimilmente nel 1576. Durante un viaggio per Dublino, O'Malley tent\u00f2 di fare una visita di cortesia a Howth Castle, casa dell'ottavo barone di Howth. Tuttavia venne informata che al momento la famiglia era a cena e i cancelli del castello le furono chiusi in faccia. Per ritorsione, fece rapire il figlio ed erede del barone, che venne rilasciato sotto la promessa di tenere i cancelli sempre aperti ai visitatori inaspettati, e di mettere un posto in pi\u00f9 durante ogni pasto. Ancora oggi questo accordo viene mantenuto dalla famiglia dei St.Lawrence, proprietari di Howth Castle.\nL'incontro con Elisabetta I.\nDopo il XVI secolo il potere inglese era progressivamente aumentato in Irlanda, mentre la potenza degli O'Malley era venuta meno. Infine, nel 1593, quando i suoi figli, Tibbot Burke e Morrough O'Flaherty, ed il suo fratellastro, Donal-na-Piopa, furono fatti prigionieri dal governatore inglese del Connaught, Sir Richard Bingham, O'Malley salp\u00f2 alla volta dell'Inghilterra per proporre alla regina Elisabetta I una petizione per il loro rilascio.\nApparentemente, Elisabetta fu conquistata da O'Malley, che era pi\u00f9 anziana di lei di tre anni, e le due donne giunsero ad un accordo sufficiente per Elisabetta per accordare le richieste di O'Malley, che provvide a far cessare il suo appoggio alle molte ribellioni irlandesi e agli atti di pirateria contro la Gran Bretagna. La loro discussione fu condotta in latino, poich\u00e9 O'Malley non conosceva l'inglese e la regina Elisabetta non parlava l'irlandese.\nElisabetta I invi\u00f2 una famosa lista di domande, alle quali O'Malley rispose e che rimand\u00f2 indietro. In seguito lei si rec\u00f2 in Inghilterra (come gi\u00e0 accennato) con una petizione per il rilascio dei due figli e del fratellastro. Si incontr\u00f2 con Elisabetta I al palazzo di Greenwich, indossando un elegante abito, circondata dalle guardie e dai membri della Corte reale. O'Malley si rifiut\u00f2 di inchinarsi per prima di fronte ad Elisabetta poich\u00e9 non la riconosceva come regina d'Irlanda, e glielo volle mostrare.\nSi \u00e8 anche rumoreggiato sul fatto che si fosse portata dietro un pugnale celato tra le sue vesti, che le guardie trovarono dopo averla perquisita. I cortigiani di Elisabetta si spaventarono e si preoccuparono molto, ma O'Malley rifer\u00ec alla regina che era solo per la sua difesa personale, e la regina lo accett\u00f2, sebbene glielo fece sequestrare.\nAlcuni riportano anche che O'Malley avesse starnutito, e che quindi una dama le avesse porto un fazzoletto ricamato. Si soffi\u00f2 il naso, ma, subito dopo averlo fatto, lo gett\u00f2 tra le fiamme di un vicino caminetto. Di fronte alla corte sconcertata Elisabetta I disse che in Inghilterra era buon uso infilare il fazzoletto usato nella manica, ma O'Malley rispose che in Irlanda erano disapprovate le persone cos\u00ec trascurate da tenere della stoffa sporca sulla propria persona.\nO'Malley ed Elisabetta, dopo aver discusso molto, convennero ad una serie di promesse reciproche. Ad esempio, Elisabetta fece rimuovere sir Bingham dal suo incarico in Irlanda, ed O'Malley smise di sostenere le rivolte dei signori irlandesi.\nDopo di che, O'Malley ripart\u00ec alla volta dell'Irlanda, e l'incontro sembr\u00f2 avere buon esito. Tuttavia, le altre richieste degli O'Malley (come la restituzione del bestiame confiscato da Sir Bingham, per esempio) rimasero insolute. Come se non bastasse, dopo poco tempo Elisabetta rese a Sir Bingham il suo ruolo in Irlanda, di conseguenza l'incontro con Elisabetta si concluse con un nulla di fatto. Per rispondere al ritorno di Bingham, che O' Malley prese come un affronto, lei torn\u00f2 a supportare le varie rivolte dei nobili irlandesi.\nGli ultimi anni.\nNonostante la riunione, O'Malley alla fine torn\u00f2 alla vecchia vita di pirata, sebbene virtualmente conducesse i suoi attacchi solo contro i nemici dell'Inghilterra, durante la Guerra dei Nove Anni (Irlanda). Molto probabilmente mor\u00ec nel 1603, a Rockfeet Castle, lo stesso anno di Elisabetta I, per quanto la sua data di morte sia molto dibattuta.\nRiferimenti nella cultura di massa.\nLa vita avventurosa di Grace O'Malley ha ispirato musicisti, romanzieri e autori di teatro, che spesso hanno creato lavori biografici:"}
{"id": "1201167", "revid": "1766191", "url": "https://it.wikipedia.org/wiki?curid=1201167", "title": "Futakuchi-onna", "text": "La \u00e8 uno y\u014dkai, una creatura soprannaturale della mitologia giapponese. Come suggerisce il nome , e : \"donna dalle due bocche\" \u00e8 caratterizzata dalla presenza, oltre a quella \"normale\", di una seconda bocca nascosta tra i capelli della nuca, dove il cranio della donna si apre, presentando labbra, denti e una lingua.\nCome se questo non bastasse, la \"bocca posteriore\" borbotta e sputacchia, continuando a chiedere cibo e, se non viene adeguatamente sfamata, inizia a strillare in modo osceno e a provocare alla donna un tremendo dolore. Addirittura, in una particolare versione del mito, anche i capelli della donna si animano e, muovendosi come serpenti, iniziano a portare cibo alla vorace bocca.\nNella mitologia e nel folklore giapponesi, le futakuchi-onna appartengono allo stesso tipo di miti delle rokurokubi, delle kuchisake-onna e delle yamanba: donne trasformate in y\u014dkai da maledizioni o malattie soprannaturali. In questi racconti, la natura soprannaturale delle donne rimane solitamente nascosta fino all'ultimo minuto, quando la verit\u00e0 viene rivelata.\nIl mito.\nLa futakuchi-onna era una matrigna che, non amando il figlio di primo letto del marito, sfam\u00f2 solo i propri figli, lasciando invece morire di fame il figliastro. Qualche tempo dopo, mentre un taglialegna spaccava la legna in giardino, accidentalmente ruppe la propria ascia che and\u00f2 a ferire la cattiva matrigna alla nuca. Lo spirito del figliastro trascurato, allora, entr\u00f2 nel corpo della donna impedendo per vendetta alla ferita di rimarginarsi. Col tempo la ferita sanguinante si trasform\u00f2 in una bocca che cominci\u00f2 a chiedere continuamente cibo alla donna e a ripeterle instancabilmente di chiedere perdono per ci\u00f2 che aveva fatto.\nSecondo un altro racconto popolare molto famoso invece, la futakuchi-onna era una donna che non mangiava mai e che per questo fu presa in moglie da un uomo molto avaro. Poco tempo dopo per\u00f2 l'uomo si accorse che, nonostante la donna non toccasse cibo, le scorte continuavano a diminuire. Spiandola, infatti, scopr\u00ec che quando era sola i suoi capelli si animavano e portavano in continuazione decine di polpette di riso ad una seconda bocca posta sulla nuca della sua testa. Sembra che quella seconda bocca fosse \"nata\" dal desiderio di cibo che la donna reprimeva costantemente in pubblico."}
{"id": "1201168", "revid": "1305772", "url": "https://it.wikipedia.org/wiki?curid=1201168", "title": "Kneehill County", "text": "Kneehill County \u00e8 un distretto municipale che si trova nell'Alberta centrale, in Canada.\nLa zona si estende per 814.653 acri e su di essa si trovano 5.319 persone(). La presenza di petrolio e gas naturali nella regione ha favorito lo sviluppo di alcune industrie.\nDemografia.\nDurante il 2006, la popolazione di Kneehill County \u00e8 diminuita del 1.9% rispetto al 2001.\nComunit\u00e0.\nI seguenti comuni si trovano nella zona:\nCitt\u00e0\nVillaggi\nBorgate"}
{"id": "1201169", "revid": "125625074", "url": "https://it.wikipedia.org/wiki?curid=1201169", "title": "\u00c7aykur Rizespor Kul\u00fcb\u00fc", "text": "Il \u00c7aykur Rizespor Kul\u00fcb\u00fc, chiamato comunemente solo \u00c7aykur Rizespor, \u00e8 una societ\u00e0 calcistica con sede a Rize, in Turchia. Milita attualmente nella S\u00fcper Lig, la massima serie del campionato turco di calcio.\nFondato nel 1953, aveva come colori sociali il giallo e il verde, poi mutati in blu e verde. Dal 1990 \u00e8 sponsorizzato dall'azienda di t\u00e8 \u00c7aykur, da cui il nome e il logo che consiste in una foglia di t\u00e8. Disputa le partite interne allo stadio \u00c7aykur Didi di Rize (15 500 posti).\nStoria.\nIl Rizespor Kul\u00fcb\u00fc nacque a Rize per opera di cinque soci, Yakup Temizel, At\u0131f Tavilo\u011flu, \u0130smet Bilsel, Ya\u015far T\u00fcmbek\u00e7io\u011flu e Muharrem K\u00fcrk\u00e7\u00fc, il 19 maggio 1953, giorno del 34\u00ba anniversario della guerra d'indipendenza turca. L'intento era favorire lo sviluppo del calcio a Rize. Furono scelti come colori sociali il giallo e il verde.\nNel 1968 il club si diede un assetto professionistico, con la fusione di due club, il Rize G\u00fcne\u015fspor e il Fenergen\u00e7lik. Il club ripart\u00ec dalla terza divisione assumendo come colori sociali il blu e verde. Nel 1978-1979 il Rizespor vinse il campionato di seconda serie ed ebbe accesso alla S\u00fcper Lig per la prima volta nella sua storia. Nel 1990 strinse un accordo con l'azienda produttrice di t\u00e8 \u00c7aykur, che diede al club l'attuale nome. Il logo da allora consiste in una foglia di t\u00e8.\nNella stagione 2017-2018 ha vinto il campionato cadetto ed \u00e8 tornato in S\u00fcper Lig, la massima serie nazionale, per poi ottenere tre salvezze nelle annate seguenti.\nStatistiche e record.\nStatistiche nelle competizioni UEFA.\nTabella aggiornata alla fine della stagione 2018-2019.\nOrganico.\nRosa 2021-2022.\n\"Aggiornata al 22 agosto 2021.\"\nRosa 2020-2021.\n\"Aggiornata al 1\u00ba marzo 2021.\""}
{"id": "1201170", "revid": "773636", "url": "https://it.wikipedia.org/wiki?curid=1201170", "title": "Chiesa di Santa Maria Nuova (Cortona)", "text": "La chiesa di Santa Maria Nuova \u00e8 un luogo di culto cattolico che si trova a Cortona, in provincia di Arezzo e diocesi di Arezzo-Cortona-Sansepolcro.\nStoria.\nAll'inizio del Cinquecento alcuni contadini, che rincasavano la sera lungo la strada che va dal convento delle Celle alla Porta Colonia, ebbero la visione di una figura femminile che si librava in aria accompagnata da quattro ceri accesi, per poi fermarsi presso un'edicola che conteneva un tabernacolo affrescato della \"Madonna in trono col Bambino\", detta \"Madonna dell'Ellera\", cio\u00e8 dell'edera che ricorpiva l'edicola.\nIl tabernacolo divenne oggetto di devozione popolare e si diffuse la convinzione che l'immagine fosse dispensatrice di grazie e miracoli, tanto da avviare preso l'erezione di una cappella. Nel 1550 il Comune di Cortona avall\u00f2 il nuovo culto, ordinando l'erezione di una nuova grande chiesa, che venne detta della \"Maria Nuova\" in contrapposizione all'esistenza di altre chiese dedicate alla Vergine, come la Madonna del Calcinaio. \nIl 9 agosto 1550 venne posta la prima pietra dopo lo sbancamento del terreno, sotto la supervisione dell'architetto Giovanni Battista Sensi detto il Cristofanello. Questi mor\u00ec poco dopo il completamento delle fondazioni, e gli succedette Giorgio Vasari. Tra ritardi legati a questioni economiche e l'avvicendarsi di altri architetti, si giunse infine al completamento del tempio con l'erezione della cupola, e la consacrazione come collegiata il 1\u00ba maggio 1610. \nIl 28 agosto 1735 papa Clemente XII elev\u00f2 la collegiata al titolo di \"insigne\". Tuttavia il 2 giugno 1786 la chiesa fu interessata dal primo decreto delle soppressioni leopoldine, che la ridusse a parrocchia. Nel 1805 il vescovo di Cortona Filippo Ganucci diede alla chiesa il titolo di prioria. Nel 1840 l'edificio fu interessato da ingenti restauri. \nNel 2006, a circa 200 metri dalla Porta Colonia, \u00e8 stata rinvenuta in seguito a una frana, un'iscrizione su un masso che sembra ricordare l'antica ubicazione del tabernacolo dell'Ellera.\nDescrizione.\nL'edificio si mostra di estremo interesse per quanto riguarda la planimetria, concepita secondo uno schema centralizzato, con una croce greca inscritta in un quadrato e sovrastata dalla cupola principale. L'aula misura circa 400 metri quadri. \nInternamente si innalzano i quattro poderosi pilastri sui quali si imposta il tamburo della cupola.\nAi lati i quattro bracci della croce risultano coperti da una volta a botte, mentre quattro cupolini si elevano sugli spazi d'angolo.\nL'altare maggiore \u00e8 composto da una grande edicola in pietra arenaria, che custodisce l'immagine miracolosa della \"Madonna dell'Ellera\". Il grande altare venne scolpito nel 1595 dal cortonese Mariotto Radi. All'interno ha un piccolo vano con una scala interna che consente di raggiungere la sommit\u00e0.\nDietro di esso si trova il coro, detto anche cappella Venuti, con stalli cinquecenteschi e un grande badalone con una figura leonina reggilibro. Sia sulle pareti del coro che sul lato posterio dell'altare sono collocate delle tele di un pittore locale della fine del Seicento che copiano alcuni celebri dipinti di chiese cortonesi e che provengono dalla dimora della famiglia Laparelli in Cortona, e che furono donate da un discendente di questi ultimi nel 2012. In particolare si tratta della copia dell\"Estasi di santa Margherita da Cortona\" di Giovanni Lanfranco (gi\u00e0 in Santa Maria Nuova e oggi a palazzo Pitti a Firenze), della \"Nativit\u00e0\" e dell\"Annunciazione\" di Pietro da Cortona (rispettivamente in Duomo e in San Francesco). \nGli altari laterali sono decorati da grandi pale. A destra dell'ingresso l'altare Laparelli o di Sant'Anna, con la \"Nativit\u00e0 della Vergine\" di Alessandro Allori, firmata e datata 1595. Segono in senso antiorario l'altare Passerini, con l\"Annunciazione\" dell'Empoli (firmata e datata 1614), l'altare Vagnucci, con l\"Immacolata Concezione\" di Adriano Zabarelli (1641, da un'opera di Vasari), e l'altare Cecchetti con \"San Carlo Borromeo che d\u00e0 la comunione agli appestati\" di Baccio Ciarpi.\nNel braccio destro del transetto vi \u00e8 l'organo a canne, costruito dai cortonesi Cesare e Agostino Romani nel 1612-1613 e successivamente pi\u00f9 volte modificato. La cantoria coeva, in legno intagliato con dorature, \u00e8 stata realizzata da Francesco di Vincenzo.\nLa chiesa conserva inoltre un gruppo di vetrate cinquecentesche originali, tra cui l\"Adorazione dei Magi\" nel rosone principale di Urbano Urbani (1586), le altre anonime."}
{"id": "1201172", "revid": "120770392", "url": "https://it.wikipedia.org/wiki?curid=1201172", "title": "Antonello Iannarilli", "text": "Biografia.\nIannarilli \u00e8 nato ad Alatri, ove risiede tutt'ora: , \u00e8 imprenditore edile e commerciale.\nAttivit\u00e0 politica.\nInizia la sua attivit\u00e0 politica alla fine degli anni ottanta con l'iscrizione alla Democrazia Cristiana, primo partito della citt\u00e0 di Alatri a quell'epoca. Nel 1990 venne eletto per la prima volta al consiglio comunale, proprio con la DC, e ricopr\u00ec per qualche mese l'incarico di assessore al bilancio.\nNel 1992 si present\u00f2 alle elezioni comunali nella lista civica \"Alatri Futura\" e venne rieletto consigliere comunale. Nel 1994 ader\u00ec a Forza Italia e si candid\u00f2 alla carica di sindaco della citt\u00e0 di Alatri, venendo sconfitto al turno di ballottaggio dall'avvocato Patrizio Cittadini per soli 46 voti di differenza.\nIn consiglio regionale del Lazio.\n\u00c8 stato eletto nel Consiglio regionale del Lazio per Forza Italia la prima volta nel 1994; \u00e8 stato assessore regionale all'agricoltura dal 2000 al 2005 e nelle elezioni regionali del 2005 \u00e8 stato rieletto consigliere.\nIn Forza Italia \u00e8 stato fino al 2008 coordinatore provinciale della provincia di Frosinone, nominato nel 1995 e confermato con l'elezione in congresso due anni dopo e nel 2004.\nNel luglio del 2005 \u00e8 stato nominato commissario di Forza Italia per la provincia di Viterbo.\nElezione a deputato.\nAlle elezioni politiche del 2006 viene eletto alla Camera dei Deputati, nella circoscrizione Lazio 2, nelle liste di Forza Italia.\nAlle elezioni politiche del 2008 \u00e8 rieletto deputato, nelle liste del Popolo della Libert\u00e0.\nPresidente della Provincia di Frosinone e sviluppi successivi.\nNel 2009 si \u00e8 candidato alle provinciali di Frosinone con il PdL vincendo al ballottaggio sulla sinistra capeggiata da Gian Franco Schietroma con un vantaggio di 3,11 punti percentuali.\nNel maggio 2010, in polemica con le scelte di Renata Polverini per la composizione della neo giunta regionale nella quale non sono presenti assessori ciociari, Iannarilli assieme al presidente della Provincia di Latina si fa tra i promotori della \"secessione da Roma\", sostenendo la necessit\u00e0 di un referendum per staccarsi dalla regione Lazio e dar vita alla ventunesima regione, quella \"delle Province\".\nL'8 novembre 2012 il Consiglio provinciale di Frosinone come quelli di Napoli e Salerno in precedenza vota una mozione che dichiara l'incompatibilit\u00e0 di Iannarilli tra l'incarico di presidente della Provincia di Frosinone e deputato. Il testo \u00e8 stato appoggiato dalla maggioranza che sostiene Iannarilli, mentre l'opposizione si \u00e8 schierata contro. Dopo l'approvazione del testo Iannarilli ha rassegnato le dimissioni da presidente della Provincia di Frosinone con la volont\u00e0 di candidarsi alle elezioni regionali anticipate del Lazio 2013 incarico, per cui scatta l'incompatibilit\u00e0 con quello di presidente di Provincia. A causa per\u00f2 dell'approvazione della mozione sostenuta dalla maggioranza di centrodestra il presidente Iannarilli \u00e8 dichiarato decaduto (non sfiduciato), garantendo cos\u00ec la permanenza in carica dell'intero Consiglio provinciale e dell'intera Giunta che sara presieduta \"ad interim\" dal vicepresidente della Provincia di Frosinone Fabio De Angelis.\nNel 2012 \u00e8 nominato commissario del PdL alla Provincia di Frosinone subentrando all'ex coordinatore Franco Fiorito arrestato per peculato nello scandalo dei rimborsi elettorali.\nNel 2013 non \u00e8 ricandidato in Parlamento; concorre invece alle elezioni regionali nel Lazio, candidandosi a Consigliere regionale nelle liste del PdL, in provincia di Frosinone: nonostante le 12.000 preferenze ottenute viene battuto di stretta misura da Mario Abbruzzese, non venendo pertanto eletto. Ci riprova cinque anni pi\u00f9 tardi ma raccoglie solo 4.109 preferenze arrivando dietro a Pasquale Ciacciarelli (10.014).\nIl 19 aprile 2019 Giorgia Meloni annuncia l\u2019adesione di Iannarilli al suo partito Fratelli d'Italia."}
{"id": "1201174", "revid": "74801", "url": "https://it.wikipedia.org/wiki?curid=1201174", "title": "Circondario dell'Alta Algovia", "text": "Il circondario dell'Alta Algovia (in tedesco Landkreis Oberallg\u00e4u) \u00e8 uno dei circondari dello stato tedesco della Baviera.\nFa parte del distretto governativo della Svevia."}
{"id": "1201178", "revid": "1305772", "url": "https://it.wikipedia.org/wiki?curid=1201178", "title": "Dubois", "text": ""}
{"id": "1201182", "revid": "1964823", "url": "https://it.wikipedia.org/wiki?curid=1201182", "title": "Denizlispor Kul\u00fcb\u00fc", "text": "Il Denizlispor Kul\u00fcb\u00fc, noto semplicemente come Denizlispor, \u00e8 una societ\u00e0 polisportiva con sede a Denizli, in Turchia, e nota soprattutto per la sua sezione calcistica, la quale milita nella TFF 1. Lig, la seconda serie del campionato turco.\nFondata nel maggio del 1966 a Denizli, la squadra di calcio del club indossa divise nero-verdi e gioca le partite casalinghe allo stadio Atat\u00fcrk di Denizli, impianto da 17 500 posti. Il club \u00e8 attivo nel calcio, pallavolo, pallacanestro, tennis da tavolo, nuoto, scacchi, pattinaggio su ghiaccio e ginnastica.\nStoria.\nLa societ\u00e0 fu fondata il 26 maggio 1966 dalla fusione tra \u00c7elik Ye\u00feilspor Gen\u00e7lik e Pamukkale Gen\u00e7lik e ha come simbolo un gallo. Il Denizlispor disput\u00f2 la prima partita ufficiale l'11 settembre 1966, battendo in trasferta per 3-1 il Beyo\u011fluspor alla prima giornata di campionato di seconda serie. Fu Ati G\u00f6ksu, al 20\u00ba minuto di gioco, a segnare il primo gol del Denizlispor in partite ufficiali. Alla seconda giornata il club sconfisse l'Alt\u0131nda\u011f per 1-0 in casa, ottenendo la prima vittoria casalinga di sempre. La stagione 1966-1967 si chiuse con il settimo posto finale, mentre le successive tre stagioni in campionato videro il raggiungimento del secondo e del terzo posto.\nNell'annata 1982-1983 la squadra ottenne il primo posto in seconda serie, approdando cos\u00ec in massima divisione. Nel 1983-1984 ottenne il settimo posto, mentre nella stagione seguente il sedicesimo, salvandosi per un solo punto. Seguirono salvezze piuttosto tranquille, fino alla retrocessione in seconda serie del 1987-1988, quando il club dovette soccombere per un solo punto in meno rispetto al Rizespor.\nUn posto in massima serie fu ottenuto nuovamente al termine dell'annata 1993-1994, poi una nuova caduta in seconda divisione si registr\u00f2 al termine del campionato 1996-1997. Il Denizlispor si ripresent\u00f2 in S\u00fcper Lig nella stagione 1999-2000. Memorabili furono i quinti posti ottenuti in massima serie nel 2001-2002 e nel 2003-2004, oltre al sesto posto del 2004-2005. La squadra conta un'apparizione in UEFA nel 2002-2003, dove elimin\u00f2 , e e cadde agli ottavi di finale contro il poi vincitore del trofeo. La retrocessione in seconda serie giunse al termine della stagione 2009-2010.\nDopo nove stagioni di militanza ininterrotta in TFF 1. Lig, la squadra riottenne un posto in S\u00fcper Lig vincendo il campionato di seconda serie nel 2018-2019. Una nuova retrocessione dalla massima serie si verific\u00f2 al termine della stagione 2020-2021.\nOrganico.\nRosa 2021-2022.\n\"Aggiornata al 4 ottobre 2021\".\nRosa 2020-2021.\n\"Aggiornata al 1\u00ba marzo 2021\".\nRosa 2018-2019.\n\"Aggiornato al 30 gennaio 2019\"\nCronistoria recente.\nLast updated: 21 July 2008\nCamp. = Campionato;SL = Super League; Pos. = Posizione; I = Incontri giocati; V = Vittorie; P = Pareggi; S = Sconfitte; GF = Gol Fatti; GS = Gol Subiti; P = Punti\nUCL = UEFA Champions League; CI= Coppa Intertoto; CT = Coppa di Turchia.\nStatistiche e record.\nStatistiche nelle competizioni UEFA.\nTabella aggiornata alla fine della stagione 2018-2019."}
{"id": "1201184", "revid": "1870933", "url": "https://it.wikipedia.org/wiki?curid=1201184", "title": "Gaziantepspor Kul\u00fcb\u00fc", "text": "Il Gaziantepspor Kul\u00fcb\u00fc \u00e8 stata una societ\u00e0 polisportiva con sede a Gaziantep, in Turchia, nota soprattutto per la sua sezione calcistica.\nStoria.\nI primi club a Gaziantep.\nIl primo club calcistico di Gaziantep fu fondato da alcuni studenti dell'American College nel 1923. Poco dopo nella citt\u00e0 iniziarono a fondare nuove societ\u00e0 sportive: Alt\u0131n\u0131\u015f\u0131k, Kilis \u0130dman Yurdu Spor Kul\u00fcb\u00fc e T\u00fcrkoca\u011f\u0131 Spor Kul\u00fcb\u00fc. Queste squadre per\u00f2 non vissero per molto venendo sciolte tra il 1929 e il 1931.\nLa nascita del Gaziantepspor.\nL'idea di rifondare un club calcistico a Gaziantep, si diffuse nel gennaio del 1969, quando le persone pi\u00f9 importanti della citt\u00e0 tennero un incontro con il sindaco Abdulkadir Batur. \nIl club fu fondato il mese successivo il 25 febbraio, grazie ad un totale di 58 persone che hanno collaborato. Besir Bayram, membro fondatore che fu nominato primo presidente, iscrisse il club alla 3.Lig.\nL'esordio avvenne nella stagione 1970 con il club inserito nel \"Ye\u015fil Grup\", piazzatosi al quarto posto. Dopo varie stagioni passate in terza divisione, raggiungendo un secondo posto nel 1974-1975, nel 1978 riesce a qualificarsi in 1.Lig. La prima stagione, si concluse con il club ad un punto dalla zona retrocessione. Dopo tre stagioni in massima serie, nel 1983 il club venne retrocesso ritornando in massima serie nel 1990. Dopo 27 stagioni in S\u00fcper Lig, nel 2017 il club venne retrocesso in TFF 1. Lig, subendo un drastico calo, tanto da venire retrocesso anche l'anno seguente in TFF 2. Lig. Nel 2018-2019 dopo una penalizzazione di 36 punti viene retrocesso in TFF 3. Lig, nonostante ci\u00f2 il club non si iscrivere per la stagione successiva, iscrivendosi in B\u00f6lgesel Amat\u00f6r Lig.\nColori e simboli.\nI colori principali del club sono il rosso e il nero, lo stemma progettato su richiesta di Celal Do\u011fan rappresenta al suo interno il Castello di Gaziantep e il falco simbolo del soldato turco \u015eahin Bey (1877\u20131920).\nSociet\u00e0.\nPresidenti.\nDi seguito \u00e8 riportata la lista dei presidenti che si sono succeduti alla guida del club nella sua storia. "}
{"id": "1201185", "revid": "47545", "url": "https://it.wikipedia.org/wiki?curid=1201185", "title": "Odobenus", "text": ""}
{"id": "1201186", "revid": "253269", "url": "https://it.wikipedia.org/wiki?curid=1201186", "title": "Kathryn Morris", "text": "\u00c8 conosciuta per la partecipazione nel telefilm \"Cold Case - Delitti irrisolti\", dove interpreta il ruolo di Lilly Rush.\nBiografia.\nLa maggior parte delle fonti riferiscono che Kathryn Morris sia nata a Cincinnati, Ohio (sebbene il sito ufficiale CBS riporti Dallas come sua citt\u00e0 natale). \u00c8 stata cresciuta nel credo della Churches of Christ a Windsor Locks, nel Connecticut, viaggiando per gli Stati Uniti con la band gospel composta dai membri della sua famiglia, \"Morris Code\". Ha frequentato due college nella regione di Philadelphia, inclusa la Temple University.\nIl suo primo ruolo \u00e8 stato una piccola parte nel film per la televisione \"Long Road Home\" del 1991. Seguono molte piccole parti, inclusa quella nel film vincitore del premio Oscar \"Qualcosa \u00e8 cambiato\" nel 1997. Ma a segnare la svolta nella vita dell'attrice \u00e8 la parte ottenuta come Annalisa \"Stinger\" Lindstrom nella serie che la impegn\u00f2 per due stagioni, \"Pensacola - Squadra speciale Top Gun\". Ha continuato ad apparire con regolarit\u00e0 in numerosi film, recitando, fra l'altro, anche nella serie televisiva \"Xena - Principessa guerriera\", andata in onda in Italia sul canale Mediaset Italia 1.\nSteven Spielberg la scrittur\u00f2 poi per due film: le scene in cui appariva nei panni di una rock star nel film \"A.I. - Intelligenza artificiale\" furono tagliate dal regista, nonostante avessero richiesto lezioni di canto e di chitarra per l'attrice, mentre in \"Minority Report\" vest\u00ec i panni della tormentata ex moglie di Tom Cruise. Nel 2003 Kathryn Morris ottiene la parte per la quale \u00e8 maggiormente nota, cio\u00e8 quella del detective Lilly Rush nella serie televisiva della CBS \"Cold Case - Delitti irrisolti\".\nVita privata.\nResidente dal 2004 a Los Angeles, l'8 aprile 2013 la Morris ha annunciato che lei e il fidanzato Johnny Messner sarebbero diventati genitori di due gemelli, nati il 21 agosto 2013: Jameson West Messner e Rocco McQueen Messner."}
{"id": "1201190", "revid": "1305772", "url": "https://it.wikipedia.org/wiki?curid=1201190", "title": "Pavlovsk (San Pietroburgo)", "text": "Pavlovsk \u00e8 una citt\u00e0 della Russia di circa abitanti, situata presso un'area di 600 ettari di boschi e laghi, a 26\u00a0km a sud di San Pietroburgo, dalla quale dipende amministrativamente.\nLa storia di questa cittadina inizia con la costruzione dell'omonima reggia dello zar di Russia. Questa venne realizzata tra il 1782 ed il 1786 sotto Caterina II secondo i piani dell'architetto Charles Cameron, per esser donata al figlio di lei, il futuro Paolo I di Russia.\nIl palazzo, la cui pianta ha la forma di un emiciclo, si distingue per il prestigioso giardino ed il colonnato in ordine dorico, costruito secondo i dettami architettonici dell'epoca.\nFu sede anche della Scuola militare di Pavlovsk.\nTra il 1918 e il 1944 la citt\u00e0 fu chiamata Sluck, in onore della rivoluzionaria Vera Sluckaja."}
{"id": "1201194", "revid": "78273", "url": "https://it.wikipedia.org/wiki?curid=1201194", "title": "Igor F\u00ebdorovi\u010d Stravinskij", "text": ""}
{"id": "1201198", "revid": "339392", "url": "https://it.wikipedia.org/wiki?curid=1201198", "title": "Edipo re (Stravinskij)", "text": ""}
{"id": "1201200", "revid": "298055", "url": "https://it.wikipedia.org/wiki?curid=1201200", "title": "David &quot;Tweener&quot; Apolskis", "text": ""}
{"id": "1201202", "revid": "1100311", "url": "https://it.wikipedia.org/wiki?curid=1201202", "title": "Gen\u00e7lerbirli\u011fi Spor Kul\u00fcb\u00fc", "text": "Il Gen\u00e7lerbirli\u011fi Spor Kul\u00fcb\u00fc (in it. \"Club sportivo Unione giovanile\"), meglio noto come Gen\u00e7lerbirli\u011fi, \u00e8 una societ\u00e0 polisportiva turca con sede nella citt\u00e0 di Ankara. \u00c8 noto soprattutto per la sua sezione calcistica, la quale milita in TFF 1. Lig, la seconda serie del campionato turco di calcio.\nFondato il 14 marzo 1923, nel proprio palmar\u00e8s vanta 2 Coppe di Turchia (1986-1987 e 2000-2001), 10 campionati di Ankara (1929-1930, 1930-1931, 1931-1932, 1932-1933, 1934-1935, 1939-1940, 1940-1941, 1945-1946, 1949-1950, 1950-1951) e 2 edizioni della vecchia formula del campionato turco (1941, 1946). Nella coppa nazionale la squadra annovera anche 3 secondi posti (2002-2003, 2003-2004 e 2007-2008).\nIl principale rivale della squadra \u00e8 l'altro club di Ankara, l'Ankarag\u00fcc\u00fc, col quale disputa quello che \u00e8 considerato il derby della capitale.\nStoria.\nIl club fu fondato il 14 marzo 1923 da alcuni ragazzi (Ramiz Eren, Mennan \u0130z, Mazhar Atacanl\u0131, Sait, Kenan, Nuri, Nam\u0131k Kato\u011flu, Nam\u0131k Ambarc\u0131o\u011flu, R\u0131dvan K\u0131rmac\u0131, Hafi Ara\u00e7, Ruhi, Sar\u0131 Ziya e Hakk\u0131) frequentanti l'Ankara Erkek Lisesi. Gli studenti in questione avevano fallito la selezione presso la squadra di calcio del proprio liceo e si rivolsero al padre di uno di loro (Asim) per chiedergli di fondare per loro una squadra di calcio. Il primo allenatore della squadra fu il padre di Sari Ziya. Il primo incontro fu disputato contro la selezione del liceo che li aveva scartati e i ragazzi del Gen\u00e7lerbirli\u011fi vinsero per 3-0. Il club visse il suo periodo d'oro negli anni '40, vincendo il campionato turco (vecchia edizione) nel 1941 e nel 1946.\nLa squadra fu ammessa alla campionato turco nel 1959 (nel primo livello) e vi gioc\u00f2 fino alla retrocessione avvenuta nella stagione 1969-1970, dopo aver ottenuto il terzo posto nel 1965-1966. Nella stagione 1978-1979 il club retrocesse infine in terza serie. Riusc\u00ec ad ottenere la promozione nella stagione successiva e torn\u00f2 nel secondo livello della piramide calcistica turca. Nella stagione 1982-1983 il club riusc\u00ec ad ottenere l'agognato ritorno in S\u00fcper Lig . Retrocesse di nuovo nella stagione 1987-1988, ma riusc\u00ec a risalire in massima serie l'anno successivo.\nTerza classificata nel campionato 2002-2003, miglior risultato nella massima serie turca (uguagliato il piazzamento di 37 anni prima), la squadra retrocesse in seconda serie al termine della stagione 2017-2018, ponendo fine a 29 anni di militanza ininterrotta nella massima categoria. Il ritorno in S\u00fcper Lig fu immediato, grazie al secondo posto nel campionato di TFF 1. Lig 2018-2019, ma due anni pi\u00f9 tardi, nel 2020-2021, vi fu una nuova retrocessione in cadetteria.\nOrganico.\nRosa 2020-2021.\n\"Aggiornata al 1\u00ba marzo 2021.\""}
{"id": "1201204", "revid": "125878657", "url": "https://it.wikipedia.org/wiki?curid=1201204", "title": "Goodbye Novecento", "text": "Goodbye Novecento \u00e8 il quartodicesimo album di Antonello Venditti del 1999. Il videoclip del primo singolo estratto da questo disco, \"In questo mondo che non puoi capire\" \u00e8 stato girato dal regista di Train de vie, Radu Mih\u0103ileanu.\nLa copertina raffigura il firmamento al debutto del XXI secolo attraverso la rielaborazione di una suggestiva immagine antica; gli astri sono nei segni zodiacali come, idealmente, visibili da Roma allo scoccare del 2000. \"La coscienza di Zeman\" \u00e8 stata scritta dallo stesso cantautore romano come dedica all'allenatore della Zden\u011bk Zeman."}
{"id": "1201205", "revid": "125735193", "url": "https://it.wikipedia.org/wiki?curid=1201205", "title": "Gemma Donati (doppiatrice)", "text": "Biografia.\n\u00c8 nota per aver doppiato attrici come Anna Kendrick, Elizabeth Olsen, Alexandra Daddario, Ashley Tisdale, Melissa Rauch, Ashley Benson e Candice Accola.\nSempre per la Disney ha doppiato Candace Flynn nella serie televisiva \"Phineas e Ferb\", Chelsea Kane nella serie televisiva \"Jonas L.A.\" e Baby ne \"Il mondo di Patty\".\nHa doppiato Ashley Olsen nel ruolo di Jane Ryan in \"Una pazza giornata a New York\", Aly Michalka nel ruolo di Keely Teslow in \"Phil dal futuro\", e ancora Tiffany nel film TV \"Ice Princess - Un sogno sul ghiaccio\", Alexz Johnson in \"Instant Star\". Inoltre ha doppiato Musa nella serie animata \"Winx Club\" e Kirsten Prout nel ruolo di Amanda Bloom nella serie TV \"Kyle XY\".\nNel mondo delle serie tv ha doppiato i personaggi di Candice Accola in \"The Vampire Diaries\" e di Ashley Benson in \"Pretty Little Liars\"."}
{"id": "1201207", "revid": "478814", "url": "https://it.wikipedia.org/wiki?curid=1201207", "title": "Ziggy Stardust (disambigua)", "text": "Ziggy Stardust \u00e8 un personaggio fittizio, alter ego di David Bowie. Indica anche:"}
{"id": "1201208", "revid": "287204", "url": "https://it.wikipedia.org/wiki?curid=1201208", "title": "Hacettepe Spor Kul\u00fcb\u00fc", "text": "L'Hacettepe Spor Kul\u00fcb\u00fc, chiamato comunemente solo Hacettepe, \u00e8 una societ\u00e0 calcistica con sede ad Ankara, in Turchia. Gioca nella TFF 1. Lig, la seconda categoria del campionato turco di calcio.\nStoria.\nLa squadra si form\u00f2 con il nome di \"ASASSpor\".\nNel 2003 l'ASASSpor ebbe una crisi finanziaria e il Gen\u00e7lerbirli\u011fi acquist\u00f2 il club e ne cambi\u00f2 il nome in \"Gen\u00e7lerbirli\u011fi ASASSpor\". Anche lo stemma della squadra fu sostituito con quello del Gen\u00e7lerbirli\u011fi.\nDopo che l'OFTA\u015e firm\u00f2 una sponzorizzazione con il Gen\u00e7lerbirli\u011fi nel 2006, il nome del club fu cambiato in \"Gen\u00e7lerbirli\u011fi OFTA\u015e\".\nNel 2007, prima che l'OFTA\u015e fosse promosso, la federazione calcistica turca stabil\u00ec che la squadra avrebbe potuto partecipare alla S\u00fcper Lig, nonostante il legame con il Gen\u00e7lerbirli\u011fi con cui i giocatori della squadra erano sotto contratto, fintantoch\u00e9 i due club avessero avuto due presidenti differenti.\nDopo il primo campionato in S\u00fcper Lig, il Gen\u00e7lerbirli\u011fi OFTA\u015e decise di slegarsi completamente dal Gen\u00e7lerbirli\u011fi, cambiando nel 2008 il proprio nome in \"Hacettepe Spor Kul\u00fcb\u00fc\" e scegliendo come nuovi colori sociali il bianco e il viola."}
{"id": "1201209", "revid": "17654", "url": "https://it.wikipedia.org/wiki?curid=1201209", "title": "Morbo di Lyme", "text": ""}
{"id": "1201211", "revid": "17654", "url": "https://it.wikipedia.org/wiki?curid=1201211", "title": "Fu Manchu y el beso de la muerte", "text": ""}
{"id": "1201212", "revid": "17654", "url": "https://it.wikipedia.org/wiki?curid=1201212", "title": "Der Todesku\u00df des Dr. Fu Man Chu", "text": ""}
{"id": "1201213", "revid": "17654", "url": "https://it.wikipedia.org/wiki?curid=1201213", "title": "Kiss and Kill", "text": ""}
{"id": "1201217", "revid": "122543276", "url": "https://it.wikipedia.org/wiki?curid=1201217", "title": "Merlangius merlangus", "text": "Il merlano o molo (Merlangius merlangus) \u00e8 un pesce facente parte della famiglia Gadidae, unica specie del genere Merlangius.\nDistribuzione e habitat.\nQuesto pesce \u00e8 diffuso nell'oceano Atlantico tra il Portogallo e la Norvegia, \u00e8 presente anche nel mar Nero e nell'Adriatico centrosettentrionale.\nFrequenta fondi mobili ma si pu\u00f2 avvicinare anche agli scogli, a profondit\u00e0 raramente superiori ai 100 m.\nDescrizione.\nQuesto pesce \u00e8 simile al nasello ma ha bocca pi\u00f9 piccola. Le pinne dorsali sono tre contigue, di cui la centrale pi\u00f9 lunga, le pinne anali sono due, anch'esse attaccate, la pi\u00f9 anteriore delle quali molto pi\u00f9 lunga. Il muso \u00e8 prominente e non ha barbiglio.\nIl colore \u00e8 bruno sul dorso e bianco sul ventre.\nRaggiunge una lunghezza massima di 50\u00a0cm.\nAlimentazione.\nSi ciba di pesciolini e di crostacei, e nelle acque del Nord Europa \u00e8 attivamente pescato perch\u00e9 ritenuto responsabile della rarefazione del gamberetto di sabbia.\nRiproduzione.\nAvviene quasi tutto l'anno (tranne i mesi invernali) mediante la deposizione di uova pelagiche. I giovani vivono sotto l'ombrella delle meduse alle cui nematocisti sono immuni.\nPesca.\nViene pescato con lenze, reti a strascico e palamiti. Le carni sono simili a quelle del nasello.\nTassonomia e biogeografia.\nQuesta specie, che \u00e8 l'unica del genere, veniva precedentemente attribuita al genere \"Odontogadus\". Gli esemplari adriatici e del mar Nero erano ascritti alla sottospecie \"Merlangius merlangus euxinus\" di cui si \u00e8 recentemente verificata l'inconsistenza. La presenza di questa specie nettamente boreale nei due bacini marginali sopradetti \u00e8 molto interessante biogeograficamente dato che dimostra che in epoche passate (probabilmente durante la glaciazione W\u00fcrm) questa specie penetr\u00f2 in un Mediterraneo assai pi\u00f9 freddo per poi scomparire con il progressivo riscaldarsi del clima. Le due popolazioni relitte nella zona sono infatti nei due mari pi\u00f9 freddi e meno mediterranei dell'intero bacino."}
{"id": "1201222", "revid": "1573940", "url": "https://it.wikipedia.org/wiki?curid=1201222", "title": "Cappella di Palazzo Ruffo di Bagnara", "text": "La cappella del Palazzo Ruffo di Bagnara \u00e8 una piccola chiesa monumentale di Napoli; si erge nel centro storico della citt\u00e0, in piazza Dante.\nStoria e descrizione.\nLa chiesa \u00e8 sita all'interno dell'omonimo complesso monumentale fondato nel 1660. L'edificio residenziale spicca per le sue originali decorazioni; l'intero palazzo \u00e8 da collocare nel panorama dell'edilizia barocca napoletana.\nL'edificio di culto costituiva il luogo privato di preghiera, creato esclusivamente per la famiglia Ruffo. L'esterno \u00e8 preceduto dalle scale in piperno e da un portale costruito con lo stesso materiale; quest'ultimo, \u00e8 sovrastato anche da un'apertura con campaniletto.\nLa cappella \u00e8 anch'essa testimone dell'architettura barocca in citt\u00e0; inoltre, sull'altare maggiore, vi \u00e8 un dipinto di Francesco Solimena."}
{"id": "1201226", "revid": "767487", "url": "https://it.wikipedia.org/wiki?curid=1201226", "title": "Abigor", "text": "Gli Abigor sono una band black metal nata a Vienna nel 1993.\nBiografia.\nIl gruppo viene formato da Peter Kubik e Thomas Tannenberger a cui si aggiunge, dopo poco tempo, Rune (ora conosciuto come Tharen) nel ruolo di cantante.\nIl primo demo, intitolato \"Ash Nazgh\" \u00e8 stato pubblicato nell'autunno 1993, a cui seguono \"Lux Devicta Est\", \"Promo 94\" e \"Moonrise\". Tharen viene cacciato dalla band a causa della sua passivit\u00e0 e della mancanza di impegno, il suo posto viene cos\u00ec preso da Michael Gregor aka Silenius con cui viene registrato il quinto demo \"In Hate &amp; Sin - Rehearsal 05/1994\".\nNello stesso anno riescono a firmare un contratto per la Napalm Records austriaca e in giugno viene pubblicato l'album di debutto \"Verw\u00fcstung/Invoke the Dark Age\".\nDopo l'Ep \"Orkblut - The Retaliation\", un concept che racconta la vita di un guerriero pagano, e la partecipazione ad una compilation della stessa Napalm, nel maggio 1995 esce \"Nachthymnen (From the Twilight Kingdom)\".\nNel luglio 1996 vede la luce \"Opus IV\" e dopo il secondo Ep \"Apokalypse\" \u00e8 la volta di \"Supreme Immortal Art\", registrato a cavallo tra il 1997 e il 1998 capace di riscuotere un buon successo e che porta alla pubblicazione di una raccolta contenente le migliori tracce comparse nei demo della band intitolata \"Origo regium 1993-1994\".\nDa gennaio a marzo 1999 gli Abigor sono impegnati nelle registrazioni di \"Channeling the Quintessence of Satan\", durante le quali per\u00f2 il cantante Silenius abbandona per motivi personali, il nuovo cantante \u00e8 dunque Thurisaz e l'album viene pubblicato il 17 maggio 1999.\nL'anno successivo viene rinnovato il contratto con la Napalm Records e nel 2001 esce \"Satanized (A Journey Through Cosmic Infinity)\".\nIn maggio per\u00f2 Thomas Tannenberger lascia la band a causa di contrasti con gli altri membri e al suo posto subentra Moritz Neuner.\nL'ultimo album della band, \"Fractal Possession\", \u00e8 datato 2007, e decret\u00f2 il passaggio della band a sonorit\u00e0 pi\u00f9 legate all'industrial metal."}
{"id": "1201227", "revid": "1543377", "url": "https://it.wikipedia.org/wiki?curid=1201227", "title": "Base Dru\u017enaja 2", "text": "La base Dru\u017enaja 2 (in russo \u0411\u0430\u0437\u0430 \u0414\u0440\u0443\u0436\u043d\u0430\u044f-2) era una base antartica estiva sovietica ubicata nella Lassiter Coast, Penisola antartica\nLocalizzata ad una longitudine di 75\u00b036\u2032 sud e ad una latitudine di 57\u00b052\u2032 ovest, la base ha operato dal 1982 al 1986. \u00c8 attualmente abbandonata, ma accoglie sporadicamente personale russo per ricerche specifiche."}
{"id": "1201228", "revid": "339392", "url": "https://it.wikipedia.org/wiki?curid=1201228", "title": "Stazione Druzhnaya 2", "text": ""}
{"id": "1201230", "revid": "1318658", "url": "https://it.wikipedia.org/wiki?curid=1201230", "title": "Idronio", "text": "Ione idronio \u00e8 il termine obsoleto utilizzato in passato per indicare il catione ossonio, detto anche senza ambiguit\u00e0 idrossonio (o impropriamente \"idrogenione\" o semplicemente \"protone\"), con formula bruta reale H3O+, in quanto l'ossigeno forma tre legami covalenti di uguale lunghezza ed angoli di 108\u00b0, mentre il quarto orbitale ibrido \"sp\"3 \u00e8 riempito da una coppia elettronica libera (\"lone pair\", in inglese). Ci\u00f2 rende il catione idrossonio un tipico acido di Br\u00f8nsted-Lowry.\nIl catione \u00e8 responsabile del carattere acido di tutte le sostanze in ambiente acquoso e del relativo effetto livellante. Esso consiste in un catione derivante direttamente dalla formazione di un legame covalente fra uno ione H+ (denominato idrone, che in soluzione acquosa non pu\u00f2 esistere allo stato libero) e una molecola di H2O. Si trova secondo la teoria di dissociazione di Br\u00f8nsted-Lowry di sostanze anfotere e in tutti gli acidi inorganici e organici, siano essi forti o deboli.\nIn conclusione, lo ione idrossonio ha una struttura tetraedrica; l'atomo di ossigeno ibridato \"sp\"3 \u00e8 posto al centro del tetraedro, i tre atomi di idrogeno occupano i tre vertici della base triangolare, mentre il quarto orbitale \"sp\"3 \u00e8 occupato da una coppia di elettroni di non legame, o \"lone pair\", che \u00e8 responsabile della maggior parte delle propriet\u00e0 chimico-fisiche del catione stesso. I tre angoli di legame H-O-H sono approssimativamente di 108\u00b0. Esperimenti di marcatura radioisotopica con trizio hanno evidenziato che i tre atomi di idrogeno sono equivalenti, ovvero quando lo ione ossonio si dissocia per tornare a formare acqua, lo ione H+ scambiato non \u00e8 necessariamente quello acquisito in precedenza. In soluzione acquosa il catione idrossonio stabilisce legami a idrogeno solvatandosi con ulteriori tre molecole di acqua, assumendo la struttura pi\u00f9 complessa (e maggiormente in accordo coi dati sperimentali) H9O4+. L'originale meccanismo di Grotthuss rende conto della peculiare dinamica e cinetica di trasferimento del protone in soluzione acquosa.\nProduzione di cationi idrossonio: sostanze anfotere e acidi.\nIl catione H3O+ \u00e8 naturalmente presente nelle sostanze anfotere in soluzione acquosa, come ad esempio l'anione idrogenocarbonato HCO3-, l'anione mono-idrogenosolfato HSO4- e l'acqua stessa (vedi autodissociazione dell'acqua). Esso deriva dall'equilibrio di autoprotolisi, secondo il quale queste sostanze tendono a perdere un protone tramutandosi nella propria base coniugata e liberando un protone H+; questo non pu\u00f2 esistere libero in soluzione e, come detto in precedenza, si lega all'acqua formando un catione idrossonio. Alcuni esempi sono:\nInoltre, anche gli acidi in soluzione acquosa contengono ioni idrossonio a diverse concentrazioni; proprio da questo valore, esprimibile come [H3O+], dipende poi il pH delle sostanze. Gli acidi forti si ionizzano (dissociano) completamente se disciolti in acqua, e - poich\u00e9 tutte le reazioni chimiche sono di equilibrio - la loro reazione di dissociazione \u00e8 completamente spostata verso destra. Un esempio \u00e8 la seguente:\nGli acidi che invece sono definiti deboli danno luogo a reazioni di equilibrio di dissociazione in soluzione acquosa con formazione di cationi idrossonio. Ci\u00f2 \u00e8 quanto per esempio accade all'aceto, che \u00e8 essenzialmente una soluzione acquosa diluita di acido acetico:\nInfine, il catione idrossonio \u00e8 presente anche nelle soluzioni delle sostanze che non hanno carattere acido, le basi, ma in concentrazioni assolutamente trascurabili, in quanto dev'essere sempre rispettato il valore del prodotto ionico dell'acqua KW = [H3O+] [OH-] che \u00e8 pari a M2 in condizioni standard."}
{"id": "1201231", "revid": "287204", "url": "https://it.wikipedia.org/wiki?curid=1201231", "title": "H3O+", "text": ""}
{"id": "1201233", "revid": "78273", "url": "https://it.wikipedia.org/wiki?curid=1201233", "title": "Idrossonio", "text": ""}
{"id": "1201234", "revid": "228587", "url": "https://it.wikipedia.org/wiki?curid=1201234", "title": "Comandi AT", "text": "La maggior parte dei modem fonici utilizza i comandi AT Hayes, uno specifico insieme di comandi originalmente sviluppato per il modem \"Hayes Smartmodem\" da 300 baud.\nLa stringa di inizializzazione consiste in una serie di comandi che prepara il modem per la comunicazione, impostando caratteristiche come il tipo di connessione, i tempi di attesa, la rilevazione del segnale di occupato eccetera. Nei modelli di modem pi\u00f9 recenti l'inizializzazione viene gestita da programmi con una qualche interfaccia grafica, in modo che l'utente non debba digitare questi comandi e neanche conoscerne l'esistenza.\nOgni funzione del modem \u00e8 governata dal relativo comando AT (che sta per \"ATtention\", cio\u00e8 in lingua inglese: attenzione). Per inviare un comando occorre trasmettere sulla porta seriale del modem una stringa ASCII formata da AT seguito da uno o pi\u00f9 comandi e da un carattere di ritorno a capo (CR). Esempio:\nLista dei comandi AT standard pi\u00f9 usati.\nElenchiamo di seguito i comandi standard pi\u00f9 usati:\n B0 E1 L2 M1 N1 Q0 T V1 W0 X3 Y1 &amp;C1 &amp;D0 &amp;G2 &amp;J0 &amp;K3 &amp;Q5 &amp;R1 \n &amp;S0 &amp;T4 &amp;X0 &amp;Y0 S00:000 S01:000 S02:043 S03:013 S04:010 S05:008 \n S06:004 S07:060 S08:001 S09:006 S10:014 S11:095 S12:050 S18:000 \n S25:005 S26:001 S36:007 S37:000 S38:010 S44:010 S46:138 S48:007 \n S95:003\nAT&amp;V\n ACTIVE PROFILE: B1 E1 L2 M1 Q0 V1 X4 Y0 &amp;C1 &amp;D2 &amp;G0 &amp;L0 &amp;M0\n &amp;O0 &amp;P0 &amp;R0 &amp;S0 &amp;X0 &amp;Y0 %D1 %L012 %P0 %S0 %A000 %C1 \\A3 \\C0\n \\E0 \\G0 \\H0 \\J0 \\K5 \\N0 \\Q3 \\T000 \\V1 \\X0 S00:001 S06:002 S07:045\n S08:002 S09:006 S10:014 S11:095 S12:050 S14:8BH S16:33H S18:000\n S21:30H S22:76H S23:16H S25:005 S26:001 S27:00H S28:10H\n STORED PROFILE 0: B0 E1 L2 M1 Q0 V1 X3 Y0 &amp;C1 &amp;D2 &amp;G0 &amp;L0 &amp;M0\n &amp;O0 &amp;P0 &amp;R0 &amp;S0 &amp;X0 %D1 %L012 %P0 %S0 %A000 %C1 \\A3 \\C0 \\E0\n \\G0 \\H0 \\J0 \\K5 \\N0 \\Q3 \\T000 \\V1 \\X0 S00:001 S14:8BH S18:000\n S21:30H S22:66H S23:15H S25:005 S26:001 S27:00H\n STORED PROFILE 1: B1 E1 L2 M1 Q0 V1 X4 Y0 &amp;C1 &amp;D2 &amp;G0 &amp;L0 &amp;M0\n &amp;O0 &amp;P0 &amp;R0 &amp;S0 &amp;X0 %D1 %L012 %P0 %S0 %A000 %C1 \\A3 \\C0 \\E0\n \\G0 \\H0 \\J0 \\K5 \\N6 \\Q3 \\T000 \\V1 \\X0 S00:001 S14:9BH S18:000\n S21:30H S22:76H S23:15H S25:005 S26:001 S27:00H\n TELEPHONE NUMBERS\n &amp;Z0= &amp;Z1= &amp;Z2= &amp;Z3="}
{"id": "1201235", "revid": "148107", "url": "https://it.wikipedia.org/wiki?curid=1201235", "title": "Permanganato", "text": "Il permanganato \u00e8 un ossoanione del manganese di formula MnO.\nIl manganese ha stato di ossidazione +7 ed \u00e8 isoelettronico con il cromato. I suoi composti sono forti ossidanti.\nSintesi.\nI permanganati possono essere prodotti per ossidazione dei composti del manganese con forti agenti ossidanti, come ipoclorito, biossido di piombo, bismutato:\noppure, meno efficientemente, per dismutazione dei manganati:\nProduzione industriale.\nViene sintetizzato a partire da minerali contenenti il biossido.\nPer arrostimento vengono fatte le prime due ossidazioni: a Mn(V) e Mn(VI). Nel primo stadio si utilizza un impasto di minerale e potassa caustica, a temperature comprese tra 390 \u00b0C e 420 \u00b0C:\nPoi a temperature comprese tra 180 e 330\u00a0\u00b0C e pi\u00f9 lentamente:\nL'ultima ossidazione avviene per via elettrochimica.\nReattivit\u00e0.\n\u00c8 un forte ossidante, similmente al perclorato. Pu\u00f2 distruggere completamente i composti organici.\nIn soluzione acida, il permanganato si riduce all'incolore stato di ossidazione +2 dello ione Mn2+; il potenziale standard di riduzione \u00e8 pari a E0 = 1,51 V:\nIn soluzione fortemente basica, il permanganato si riduce allo stato di ossidazione +6, verde, dello ione manganato (MnO).\nIn ambiente debolmente basico o neutro a diossido di manganese (MnO2) con potenziale standard di riduzione E0 = 1,23 V:\nIn ambiente di acido fosforico si forma Mn(III).\nI permanganati non sono termicamente stabili. Per esempio, il permanganato di potassio si decompone a 230 \u00b0C:\nPer riduzione con solfito d\u00e0 ipomanganato (MnO).\nPreparazione delle soluzioni.\nIl permanganato reagisce con molte impurezze che possono essere presenti nell'acqua usata per la preparazione della soluzione, in particolare sostanze organiche. Si decompone anche in presenza di biossido solido:\ne con Mn2+:\nPertanto le soluzioni preparate di fresco devono essere bollite per un'ora e filtrate su lana di vetro o setto poroso.\nComposti.\nFra i composti pi\u00f9 utilizzati:"}
{"id": "1201236", "revid": "43530", "url": "https://it.wikipedia.org/wiki?curid=1201236", "title": "Permanganati", "text": ""}
{"id": "1201237", "revid": "110157", "url": "https://it.wikipedia.org/wiki?curid=1201237", "title": "Base Dru\u017enaja 3", "text": "La base Dru\u017enaja 3 (in russo \u0411\u0430\u0437\u0430 \u0414\u0440\u0443\u0436\u043d\u0430\u044f-3) era una base antartica estiva sovietica ubicata nella costa della principessa Martha, Terra della regina Maud\nLocalizzata ad una longitudine di 71\u00b006\u2032 sud e ad una latitudine di 10\u00b049\u2032 ovest la base, aperta nel 1987, \u00e8 attualmente abbandonata, ma accoglie sporadicamente personale russo per ricerche specifiche."}
{"id": "1201238", "revid": "339392", "url": "https://it.wikipedia.org/wiki?curid=1201238", "title": "Stazione Druzhnaya 3", "text": ""}
{"id": "1201240", "revid": "43530", "url": "https://it.wikipedia.org/wiki?curid=1201240", "title": "MnO4", "text": ""}
{"id": "1201244", "revid": "33689", "url": "https://it.wikipedia.org/wiki?curid=1201244", "title": "X2 (protocollo)", "text": "X2 \u00e8 un protocollo di comunicazione proprietario sviluppato da U.S. Robotics che fornisce un canale di trasmissione di tipo asimmetrico che permette la comunicazione fra utente ed ISP alla velocit\u00e0 di 33,6 kbit/s e un canale di ricezione da ISP a utente a 56 kb/s. Fu soppiantato dallo standard V.90 promosso dalla ITU che concilia il protocollo X2 con il concorrente K56flex creato da Lucent e Rockwell International."}
{"id": "1201246", "revid": "33689", "url": "https://it.wikipedia.org/wiki?curid=1201246", "title": "K56flex", "text": "k56flex \u00e8 un protocollo di comunicazione proprietario sviluppato da un consorzio di produttori formato da Rockwell International e Lucent Technologies.\n\u00c8 stato progettato prima della diffusione su larga scala delle tecnologie di comunicazione dati DSL per ampliare le capacit\u00e0 trasmissive del precedente standard V.34 su rete telefonica generale, costituita per l'ultimo miglio da doppini di rame ancora oggi comunemente utilizzati. In particolare, ha permesso di incrementare la capacit\u00e0 trasmissiva in download da 34 Kbps a 56 Kbps. Trattandosi di un protocollo proprietario e sperimentale, non era supportato dalla totalit\u00e0 dei modem analogici domestici: alcuni dei quali infatti (in particolare i modelli U.S. Robotics) utilizzavano un analogo protocollo concorrente X2.\n\u00c8 stato soppiantato dallo standard V.90 ratificato dall'ITU, come risposta alla necessit\u00e0 di standardizzazione richiesta per garantire l'interoperabilit\u00e0 dei sistemi di comunicazione su Internet."}
{"id": "1201247", "revid": "1645873", "url": "https://it.wikipedia.org/wiki?curid=1201247", "title": "Ovambo", "text": "Gli ovambo (o owambo) sono un'etnia di ceppo bantu che abita una regione della Namibia settentrionale detta Ovamboland, lungo il confine con l'Angola. Il gruppo \u00e8 suddiviso in otto sottogruppi principali: ondonga, ukwanyama, ukwambi, ongandjera, ukualuudhi, ombalantu, onkolonkadhi ed eunda, e costituisce l'etnia pi\u00f9 numerosa della Namibia (circa 900.000 persone). Parlano diverse lingue denominate collettivamente lingue oshiwambo (od oshivambo), fra cui il kwanyama e lo ndonga.\nGli ovambo sono originari dell'alta valle dello Zambesi, e giunsero in Ovamboland intorno al XIV secolo in seguito ad una delle grandi migrazioni bantu. L'Ovamboland \u00e8 un territorio di pianure sabbiose attraversate da piccoli corsi d'acqua chiamati \"oshanas\", che periodicamente alluvionano la regione. La parte settentrionale del territorio \u00e8 caratterizzata da una vegetazione subtropicale.\nCultura e religione.\nA partire dal 1870 l'Ovamboland divenne meta dei missionari finlandesi, che convertirono gran parte degli Ovambo al Cristianesimo luterano. Gli Ovambo moderni vestono all'occidentale e hanno abbandonato gran parte delle loro tradizioni. I matrimoni ovambo, che coniugano riti luterani e pratiche tradizionali, sono lo specchio del sincretismo religioso di questo popolo.\nLe abitazioni ovambo, dette \"kraal\", sono costituite da un insieme di capanne adibite a diverse funzioni (camera da letto, magazzino, cucina) circondate da recinti di grossi pali verticali, ma non sono rare le abitazioni costruite all'occidentale, in blocchi di cemento. L'acqua corrente \u00e8 fornita in genere da fontane pubbliche.\nGli Ovambo vivono principalmente di allevamento, pesca e agricoltura. Allevano capre, vacche e galline, ed occasionalmente qualche maiale. I giovani hanno il compito di pascolare il bestiame. Coltivano principalmente miglio, da cui viene prodotto un denso porridge. Altre coltivazioni includono fagioli, angurie, zucche e sorgo. Durante la stagione delle piogge, quando gli oshanas sono ricchi d'acqua, la dieta degli Ovambo si arricchisce di pesce, uccelli e rane.\nGli Ovambo sono anche abili artigiani, e producono cestini, ceramiche, gioielli, manufatti di legno, frecce e spade di ferro, strumenti musicali e medaglioni d'avorio (detti \"omakipa\").\nLa religione tradizionale ovambo \u00e8 caratterizzata dalla credenza negli spiriti buoni e cattivi, e dal culto di Kalunga, lo spirito supremo. Gli Ovambo credono che Kalunga assuma sembianze umane e si muova fra gli uomini inosservato, e che abbia il compito di proteggere il villaggio dalla carestia e dalla epidemie. La vita ovambo \u00e8 scandita tutt'oggi da numerose superstizioni legate alle credenze tradizionali. Per esempio, se un uomo entra nel kraal del capo, si pensa che debba togliersi i sandali, oppure un membro della famiglia reale morir\u00e0. Il fuoco acceso nel kraal del capo non deve mai spegnersi, altrimenti l'intero villaggio scomparirebbe.\nI capi dei villaggi sono membri della famiglia reale di Ovamboland, noti come \"aakwanekamba\"; l'appartenenza alla famiglia reale \u00e8 basata su relazioni di eredit\u00e0 matrilinee."}
{"id": "1201248", "revid": "122917618", "url": "https://it.wikipedia.org/wiki?curid=1201248", "title": "Il ragazzo della via Gluck (album)", "text": "Il ragazzo della via Gluck \u00e8 il secondo (sesto per le discografie accreditate) album studio di Adriano Celentano pubblicato su vinile dall'etichetta discografica Clan Celentano di propriet\u00e0 dell'artista (catalogo ACC-S/LP 40007) nel 1966. \nIl disco.\nL'inaspettato successo nelle vendite della canzone \"\"Il ragazzo della via Gluck\", nonostante l'eliminazione dopo la prima serata al Festival di Sanremo 1966, induce Celentano e il suo Clan, a pubblicare un album con lo stesso titolo del brano, pochi mesi dopo averlo inserito nella raccolta \"La Festa\", destinata esclusivamente ai lettori della rivista di fotoromanzi \"Bolero Film\".\nLa copertina, identica a quella del 45 giri uscito in precedenza, raffigura Celentano a passeggio con un suo amico, entrambi di schiena.\nTutte le canzoni sono arrangiate dal maestro Detto Mariano, che dirige la sua orchestra.\nNel 1983 la CGD / MusicA pubblica un'antologia su LP (LSM 1013) con lo stesso titolo, ma includendo anche canzoni diverse rispetto a quelle presenti nell'album originale. Compilation NON presente nella discografia ufficiale dell'artista.\nNel 1991, la CDG e il Clan Celentano in collaborazione, pubblicano l'album per la prima volta su CD, utilizzando lo stesso numero di catalogo (9031-74551-2), inoltre lo ristampano nei formati Long playing (9031-74551-1) e musicassetta (9031-74551-4). \nAll'edizione su CD del 1995 (Clan Celentano / RTI Music SP 60782) viene aggiunto, come bonus track, il provino inedito di \"Nessuno mi pu\u00f2 giudicare\"\", canzone che Celentano avrebbe dovuto presentare al 16\u00ba Festival di Sanremo, ma che, scartata e affidata ad una ancora sconosciuta Caterina Caselli (in abbinamento con Gene Pitney), raggiunger\u00e0 il secondo gradino del podio nella stessa manifestazione.\nNel 2012, l'album originale, senza traccia aggiuntiva, \u00e8 stato rimasterizzato con tecniche digitali (Clan Celentano CLN 2102), su CD e LP.\nTracce.\nL'anno indicato \u00e8 quello di pubblicazione del singolo.\nLato A\nLato B\nDurata totale: 41:24"}
{"id": "1201249", "revid": "1543377", "url": "https://it.wikipedia.org/wiki?curid=1201249", "title": "Base Dru\u017enaja 4", "text": "La base Dru\u017enaja 4 (in russo \u0411\u0430\u0437\u0430 \u0414\u0440\u0443\u0436\u043d\u0430\u044f-4) \u00e8 una base antartica estiva russa (precedentemente sovietica) localizzata nella costa Ingrid Christensen, Terra della principessa Elisabetta (Territorio antartico australiano).\nLocalizzata ad una latitudine di 69\u00b044\u2032 sud e ad una longitudine di 73\u00b042\u2032 est in una zona libera dai ghiacci ad un'altitudine di 20 metri.\nLa base \u00e8 stata inaugurata il 18 gennaio del 1987 ed ha operato con continuit\u00e0.\nLa popolazione estiva \u00e8 di 50 abitanti, che si occupano principalmente di cartografia, geomagnetismo e sismologia."}
{"id": "1201250", "revid": "339392", "url": "https://it.wikipedia.org/wiki?curid=1201250", "title": "Stazione Druzhnaya 4", "text": ""}
{"id": "1201258", "revid": "85780477", "url": "https://it.wikipedia.org/wiki?curid=1201258", "title": "Legge di iniziativa popolare nella Repubblica di San Marino", "text": "La legge di iniziativa popolare \u00e8 un istituto legislativo relativo all'iniziativa legislativa, presente anche nella Repubblica di San Marino, mediante il quale i cittadini facenti parte del corpo elettorale possono, attraverso una raccolta di firme, presentare al Consiglio Grande e Generale (e per esso ai Capitani Reggenti) un progetto di legge redatto in articoli, affinch\u00e9 questo sia poi discusso e votato.\nNella Repubblica di San Marino il numero di firme necessarie alla presentazione di una \"legge di iniziativa popolare\" \u00e8 di almeno 60 firme di cittadini elettori.\nL'art. 34 della legge 28 novembre 1994, n.101, stabilisce che il progetto, accompagnato dalle firme degli elettori proponenti, segua lo stesso iter previsto per tutte le altre leggi di iniziativa consiliare e che i presentatori, attraverso un loro rappresentante, possano partecipare con diritto di parola alla fase di esame della proposta da parte delle Commissioni politico-consiliari."}
{"id": "1201262", "revid": "110157", "url": "https://it.wikipedia.org/wiki?curid=1201262", "title": "Oshakati", "text": "Oshakati \u00e8 una delle cittadine pi\u00f9 sviluppate dell'Ovamboland, nel nord della Namibia. \u00c8 la capitale della regione dell'Oshana, la seconda delle tredici regioni della Namibia per popolosit\u00e0. Si trova sulla B1, la principale autostrada della Namibia, che va dal confine col Sudafrica al confine settentrionale con l'Angola passando per la capitale Windhoek. Il nome \"Oshakati\", nella lingua oshivambo del popolo ovambo, significa \"ci\u00f2 che \u00e8 in mezzo\". \nLa citt\u00e0 ha iniziato a svilupparsi da quando la Namibia \u00e8 diventata indipendente nel 1990. Nell'aprile del 2006 il presidente del Botswana Festus Mogae vi ha inaugurato il palazzo del comune. Nei pressi della citt\u00e0, a circa met\u00e0 strada dalla vicina cittadina di Ondangwa, sorge un aeroporto."}
{"id": "1201265", "revid": "298229", "url": "https://it.wikipedia.org/wiki?curid=1201265", "title": "Caesars Palace", "text": "Il Caesars Palace \u00e8 un hotel casin\u00f2 situato sulla Las Vegas Strip (per la precisione al \"3570 Las Vegas Blvd South\"), una delle zone pi\u00f9 importanti della citt\u00e0 di Las Vegas, in Nevada.\nIl Caesars Palace \u00e8 propriet\u00e0 della Harrah's Entertainment, una delle pi\u00f9 importanti catene di hotel casin\u00f2 del mondo; l'edificio sorge tra altri due famosissimi casin\u00f2: il Bellagio e il The Mirage, che per\u00f2 sono di una compagnia concorrente: la MGM Mirage.\nIl Caesars \u00e8 dotato di 3.349 stanze divise in 5 torri: \"Augustus\", \"Centurion\", \"Forum\", \"Palace\", e \"Roman\". La torre \"Forum\" \u00e8 dotata di suite che arrivano a 1.000 piedi quadri (circa 92,9 m\u00b2).\nStoria.\nNel 1962, Jay Sarno, un proprietario di piccoli hotel, chiese e ottenne dieci milioni di dollari in prestito dalla \"Teamsters Central States Pension Fund\" per poter costruire un nuovo hotel casin\u00f2 su un terreno concessogli da Kirk Kerkorian (all'epoca semplice imprenditore), lo stesso Sarno ide\u00f2 e progett\u00f2 l'albergo pianificando e soprintendendo la costruzione che fu particolarmente complicata perch\u00e9 fu assegnata a diverse compagnie, ognuna delle quali fabbricava delle parti dell'edificio.\nLa prima versione del Caesars Palace (inaugurata nel 1966) era costituita da una sola torre dotata di 680 stanze. Sarno lott\u00f2 a lungo con i suoi finanziatori per poter scegliere il nome della sua nuova attivit\u00e0, alla fine riusc\u00ec a imporsi e chiam\u00f2 la sua creazione Caesars Palace, scelse questo nome perch\u00e9 credeva che l'immagine del condottiero romano Giulio Cesare evocasse nella mente dei visitatori pensieri di nobilt\u00e0 e di valore, inoltre mise questo nome che tradotto letteralmente significa \"Palazzo DEI cesari\" piuttosto che \"Caesar's Palace\" cio\u00e8 \"Palazzo DI Cesare\" per far capire al visitatore che dentro l'albergo chiunque verr\u00e0 trattato come un Cesare.\nL'inaugurazione dell'hotel casin\u00f2 avvenne il 5 agosto 1966, in quell'occasione si esibirono artisti come Andy Williams e Phil Richards, due giorni dopo ci fu il primo matrimonio all'interno del Caesars Palace, il chitarrista latino Xavier Cugat spos\u00f2 la cantante e ballerina Charo, il successo del casin\u00f2 fu immediato e gi\u00e0 pochi mesi dopo l'apertura Sarno pot\u00e9 comprare il terreno su cui sorgeva l'hotel da Kerkorian per la cifra di 9 milioni di dollari.\nIl 31 dicembre 1967, Evel Knievel prov\u00f2 con la sua motocicletta a saltare le fontane dell'albergo ma il tentativo fall\u00ec.\nNel corso degli anni moltissimi artisti si sono esibiti in questo albergo, tra questi George Burns, C\u00e9line Dion, Elton John, Diana Ross, Cher, Julio Iglesias, Judy Garland, David Copperfield, Gloria Estefan, ma il pi\u00f9 famoso resta Frank Sinatra.\nha subito diversi ampliamenti, restauri e restyiling nel 1974, 1979, 1992, 2001 e 2005.\nNel 2005 la \"Harrah's Entertainment\" lo ha acquistato dalla \"Caesars Entertainment\".\nNel parcheggio del celebre casino si sono svolte due edizioni del Gran Premio di Las Vegas di Formula 1 (1981 e 1982). La pi\u00f9 famosa \u00e8 l'edizione del 1981 che assegn\u00f2 il titolo a Nelson Piquet. Oltre a ci\u00f2 il parcheggio ospit\u00f2 nel 1993 il pay-per-view della WWE WrestleMania IX.\nL'albergo.\nL'albergo \u00e8 dotato di 3.349 stanze e di numerose suite, \u00e8 costruito (come si intuisce anche dal nome) con uno stile che richiama visibilmente l'Impero Romano, tuttavia al suo interno non tutto \u00e8 dedicato esclusivamente all'Impero Romano, sono presenti diversi ristoranti, alcuni molto famosi come per esempio il \"Restaurant Guy Savoy\", \"808\", \"Bradley Ogden\", \"Empress Court\", \"Hyakumi\", \"Mesa Grill\". Inoltre ospita diversi show e spesso avvenimenti sportivi, in genere incontri di pugilato o wrestling (la IX edizione di Wrestlemania ebbe molto successo) ma nel corso della sua storia ha ospitato diverse gare automobilistiche. All'interno dell'edificio \u00e8 particolarmente famoso il \"Forum Shops\", un insieme di negozi situati in edifici in stile romano che offrono vari tipi di prodotti ai clienti.\nStorica la drammatica sfida di pugilato del 13 novembre 1982 tra l'italoamericano Ray Mancini e il sudcoreano Kim Duk Koo, un match fatale al pugile asiatico che mor\u00ec 5 giorni dopo.\nIl \"Colosseum\".\nLa celebre cantante canadese C\u00e9line Dion si \u00e8 esibita al Caesars Palace con il suo secondo residency show, \"Celine\", nel \"Colosseum\", teatro costruito appositamente per lei all'inizio degli anni Duemila in occasione della sua prima residency, \"A New Day...\", in scena dal 2003 al 2007. Elton John si \u00e8 esibito fino al 22 aprile 2009 con \"The Red Piano Tour\", e dal 2011 fino al 2018 \u00e8 stato in scena con \"The Million Dollar Piano\". Un'altra superstar canadese, Shania Twain, tenne qui il suo residency show \"Shania: Still the One\" dal 2012 al 2014. Nel maggio 2015 ci si \u00e8 esibita anche Mariah Carey in \"#1 to Infinity\". Al Caesars Palace si sono esibite in residency shows anche Bette Midler e Cher tra il 2008 e il 2010/2011 rispettivamente.\nIl casin\u00f2.\nLe sale da gioco del Caesars Palace coprono una superficie complessiva di 15.442\u00a0m\u00b2 e offrono ai giocatori una molteplice possibilit\u00e0 di intrattenimento."}
{"id": "1201268", "revid": "110157", "url": "https://it.wikipedia.org/wiki?curid=1201268", "title": "Grootfontein", "text": "Grootfontein \u00e8 una citt\u00e0 della Namibia settentrionale. Il nome \"Grootfontein\", in afrikaans, significa \"la grande sorgente\", con riferimento alla grande sorgente d'acqua calda che si trova vicino alla citt\u00e0. Grootfontein \u00e8 ricca di vegetazione d'estate, ma il clima diventa decisamente secco in inverno.\nDurante la Campagna dell'Africa Tedesca del Sud-Ovest, la citt\u00e0 di Grootfontein divenne la capitale provvisoria della colonia tedesca; Windhoek era infatti stata occupata dalle truppe sudafricane.\nStoria.\nIl primo insediamento di Grootfontein fu creato nel 1885 da 40 famiglie di coloni boeri provenienti dal Sudafrica. I coloni erano Dorslandtrekker diretti in Angola; quando l'Angola fu presa dai portoghesi, i coloni tornarono verso sud e si fermarono a Grootfontein, fondando la repubblica boera di Upingtonia. La colonia fu abbandonata appena due anni dopo, e in seguito fu scelta come quartier generale della Compagnia dell'Africa Sudoccidentale (nel 1893).\nMonumenti e luoghi d'interesse.\nIn citt\u00e0 si trova una vecchia fortezza delle Schutztruppe (edificata nel 1896), che oggi \u00e8 adibita a museo della storia locale. L'economia della citt\u00e0 ha per anni ruotato attorno alle miniere di Berg Aukas e Abenab, situata a nordest dell'abitato; vi si produceva zinco e vanadio; oggi sono chiuse. Nei depositi di carbonati nei dintorni della citt\u00e0 sono stati trovati numerosi fossili di Simiiformes e Pongidae preistorici. 24\u00a0km a ovest di Grootfontein si trova il meteorite di Hoba, probabilmente il pi\u00f9 grande meteorite presente sul suolo terrestre, e la pi\u00f9 grande massa di ferro del pianeta.\nInfrastrutture e trasporti.\nGrootfontein si trova sulla B8, una strada statale che congiunge Windhoek alla striscia di Caprivi. \u00c8 anche una delle estremit\u00e0 della ferrovia del TransNamib, e un grande aeroporto dove atterrano mezzi militari e civili."}
{"id": "1201270", "revid": "287204", "url": "https://it.wikipedia.org/wiki?curid=1201270", "title": "Jachymov", "text": ""}
{"id": "1201271", "revid": "119665891", "url": "https://it.wikipedia.org/wiki?curid=1201271", "title": "Joachimsthal", "text": "Joachimsthal \u00e8 una citt\u00e0 di abitanti del Brandeburgo, in Germania.\nAppartiene al circondario (\"Landkreis\") del Barnim (targa BAR), ed \u00e8 capoluogo della comunit\u00e0 amministrativa (\"Amt\") di Joachimsthal (Schorfheide).\nGeografia fisica.\nJoachimsthal si trova nella parte settentrionale del Barnim, e comprende nel suo territorio i laghi Werbellinsee e Grimnitzsee. \u00c8 compreso nella riserva biologica Schorfheide-Chorin, ed il comune pi\u00f9 vicino \u00e8 Alth\u00fcttendorf.\nStoria.\nJoachimsthal venne fondata nel 1247 e nel 1604 ottenne lo status di citt\u00e0.\nInfrastrutture e trasporti.\nLa cittadina \u00e8 capolinea di una linea ferroviaria, che la collega a Eberswalde. La tratta Joachimstal-Templin \u00e8 stata soppressa nel 2006. Vi sono due stazioni ferroviarie: \"Joachimsthal\" e \"Joachimsthal Kaiserbahnhof\"."}
{"id": "1201279", "revid": "767487", "url": "https://it.wikipedia.org/wiki?curid=1201279", "title": "Paolo Rossi (cestista)", "text": "Carriera.\nA 15 anni esordisce in Serie C a Roma, per poi passare tre anni dopo in Serie B nella Fiamma Roma vincendo la classifica marcatori.\nLa sua carriera sul campo continua poi dal 1967 al 1974 alla Scavolini Pesaro in Serie A, nel 1974-75 a Pescara in Serie B, per poi tornare un anno dopo a Pesaro in Serie B e giocare sempre nella medesima categoria anche i due anni successivi con Rimini.\nNel 1978-79 smette di giocare per diventare assistant coach a Rimini per 3 anni consecutivi, diventando poi capo allenatore per le due stagioni seguenti al posto dell'esonerato Pippo Faina. Dopo quest'esperienza in Serie A, diventa il responsabile del settore giovanile della Scavolini Pesaro.\nNel 1985 decide di passare alla pallacanestro femminile andando ad allenare la formazione di Cesena con la quale, in sette anni (dal 1985 al 1992), vince uno Scudetto e una Coppa Campioni. In seguito allena a Parma dal 1993 (quando subentr\u00f2 a stagione in corso a Gaspare Borlengo) al 1996 vincendo 1 Coppa Ronchetti, passa poi a Vittuone in A1 per due stagioni per poi ritornare a Parma nel 1998 per tre stagioni dove conquista una Coppa Ronchetti, uno Scudetto e una Coppa Italia. Successivamente va a Chieti in A1 per una stagione, per poi approdare a Faenza nel 2003 a stagione gi\u00e0 iniziata.\nLa stagione successiva, nel 2004-05, guida la HS Penta Faenza alla sua prima finale scudetto. Nell'estate ritorna nella maschile con Rimini in Legadue dove si piazza al 4\u00ba posto in classifica, stagione chiusa ai quarti di finale playoff con l'eliminazione da parte di Montegranaro.\nNel 2006-07 ritorna a Faenza dove conquista la Coppa Italia, primo trofeo per la societ\u00e0 faentina, raggiunge la finale in EuroCoppa, si classifica primo al termine della stagione regolare per poi perdere la finale scudetto contro Napoli. Nel 2007-08 la squadra rende al di sotto delle attese, classificandosi solo al settimo posto in \"regular season\" e venendo eliminata nel primo turno dei play-off. L'anno seguente il roster \u00e8 rivoluzionato e, sotto la guida del coach romano, la squadra manfreda disputa un'ottima stagione giungendo in semifinale nei playoff e conquistando la Coppa Italia del 2009. Rimane ancora negli anni seguenti, fino alla rifondazione della societ\u00e0 nel 2012-13, ma con il ritiro del Club Atletico Romagna manifesta l'intenzione di chiudere la sua carriera da allenatore.\nNonostante ci\u00f2, Rossi nell'agosto 2013 accetta un nuovo ritorno al Basket Rimini Crabs impegnato nel campionato maschile di DNB. Il 19 gennaio 2014 viene esonerato a fronte di una striscia di 9 sconfitte consecutive, l'ultima delle quali contro il fanalino di coda Lugo che fin l\u00ec aveva collezionato una sola vittoria.\nNel 2015 assume la guida della prima squadra dell'Happy Basket, formazione riminese femminile di Serie C, e della relativa squadra Under-18. Al termine della stagione 2016-17 lascia l'incarico al figlio Pierfilippo.\nIn vista della stagione 2019-20, all'et\u00e0 di 71 anni, torna a sedere su una panchina di Serie A2 femminile con l'ingaggio da parte del Faenza Basket Project. Nel novembre del 2020, nonostante la squadra fosse capolista con 6 vittorie su 6, viene esonerato a causa di divergenze progettuali con la societ\u00e0."}
{"id": "1201281", "revid": "1271241", "url": "https://it.wikipedia.org/wiki?curid=1201281", "title": "Alfa Romeo 33 Stradale", "text": "L'Alfa Romeo 33 Stradale \u00e8 una fuoriserie prodotta dall'Alfa Romeo in 18 esemplari tra il 1967 e il 1969.\nIl contesto.\nLa 33 Stradale, basata sull'omonima vettura da competizione, \u00e8 la versione omologata per la circolazione su strada della Tipo 33 ed \u00e8 considerata da molti una delle pi\u00f9 belle auto di tutti i tempi perch\u00e9 l'estetica non risente assolutamente dei 50 anni trascorsi (festeggiati al Museo Storico Alfa Romeo di Arese), al punto che la linea delle moderne 8C Competizione e 4C si ispira, e ricorda moltissimo, quella di questa vettura.\nUn modello, quello della 33 Stradale, ancora oggi portato ad esempio per descrivere il perfetto bilanciamento tra la meccanica raffinata e lo stile che la riveste, in un equilibrio che si pu\u00f2 sintetizzare in una frase cara al marchio: \u201c\"La bellezza necessaria\"\u201d.\nLa carrozzeria di questa autovettura venne disegnata da Franco Scaglione e costruita dalla Carrozzeria Marazzi e fu la prima vettura da strada ad avere le portiere ad apertura \"a farfalla\" incernierate anche sul tetto. L'autotelaio completo di motore e cambio veniva realizzato invece direttamente dall'Autodelta, il reparto corse dell'Alfa Romeo, a fianco delle Tipo 33 da competizione.\nLa vettura.\nIl motore, lo stesso della Tipo 33 da competizione posto in posizione centrale, \u00e8 un 8 cilindri a V di 90\u00b0 da 1995\u00a0cm\u00b3 con alesaggio di 78\u00a0mm e corsa di 52,2\u00a0mm, progettato dal Direttore della Progettazione Meccanica Alfa Romeo Giuseppe Busso e poi sviluppato dall'Autodelta di Carlo Chiti, cofondatore e responsabile.\nAutentico gioiello tecnologico, costruito interamente in alluminio e magnesio, dispone di distribuzione a doppio albero a camme in testa per bancata, 2 valvole per cilindro al sodio inclinate di 48\u00b0 (33\u00a0mm di diametro quella di aspirazione e 28\u00a0mm di diametro quella di scarico), sedici candele (2 per cilindro), impianto di iniezione meccanica indiretta Spica con doppia pompa della benzina elettrica e lubrificazione a carter secco. Nella versione da competizione il propulsore erogava 270 CV di potenza a 9600 giri/min con un rapporto di compressione 11:1 mentre nella versione stradale la potenza veniva limitata a 230 CV erogati ad un regime di 8800 giri/min grazie al rapporto di compressione abbassato a 10:1 per rendere pi\u00f9 adatto il motore all'uso stradale; tuttavia questo rimane uno dei 2.000\u00a0cm\u00b3 aspirati pi\u00f9 potenti mai realizzati e con un regime di rotazione record per l'epoca, che anche oggi rimane elevatissimo per un'auto da strada. I suoi 230 CV sono una potenza elevata per un'autovettura stradale se ottenuta con la sola tecnologia meccanica e senza l'ausilio della gestione elettronica adottata dalle automobili moderne.\nQuesto propulsore \u00e8 abbinato ad una trasmissione manuale a 6 rapporti abbinata ad un differenziale autobloccante montata a sbalzo oltre l'assale posteriore. Il rapporto al ponte \u00e8 di 9/41 mentre i rapporti del cambio a sei marce sono i seguenti: I 3,25:1; II 2,18:1; III 1,60:1; IV 1,30:1; V 1,20:1; VI 0,96:1; Rm 3,273:1.Il telaio, grazie all'impiego di tecnologie aeronautiche, \u00e8 realizzato in lega leggera ed \u00e8 derivato da quello della Sport Tipo 33 con forma \"ad H\" asimmetrica che incorpora i serbatoi del carburante ma qui \u00e8 allungato al centro di 100 mm per favorire l'abitabilit\u00e0 e chiuso con elementi tubolari in acciaio. Su questo telaio Franco Scaglione disegna una carrozzeria, poi realizzata in Peraluman H35 spesso 1 mm dalla Carrozzeria Marazzi, dalle curve slanciate e sinuose estremamente bella e punto di riferimento per il design negli anni a venire. Due elementi distintivi del design sono le porte \"a farfalla\" con i cristalli che avvolgono il padiglione, progettate per stupire ma anche pratiche perch\u00e9 migliorano l'accessibilit\u00e0 ad un abitacolo molto basso e relativamente stretto, e le griglie sui passaruota anteriori e posteriori, aperte per evitare dannose sovrapressioni causate dal movimento delle ruote.\nLa 33 Stradale \u00e8 molto leggera (690 kg) e compatta ed era capace di prestazioni molto elevate per l'epoca, come per oggi, con un 2 litri aspirato, infatti la velocit\u00e0 massima dichiarata era di 260\u00a0km/h e l'accelerazione da 0 a 100\u00a0km/h in 5,6 secondi. La rivista Auto Italiana, che prov\u00f2 la vettura nel febbraio 1969, registr\u00f2 4,9 secondi da 0 a 100 Km/h e 245 Km/h di velocit\u00e0 massima.\nProduzione.\nLa \"33 Stradale\" fu presentata in anteprima sul Circuito di Monza, nell'ambito delle manifestazioni motoristiche organizzate in occasione del Gran Premio d'Italia e, poche settimane dopo, venne esposta al salone dell'automobile di Torino del 1967.\nVennero prodotti solo 18 telai tra il novembre 1967 e il marzo 1969 dall'Autodelta e dalla Carrozzeria Marazzi. Tra ognuno di questi esemplari vi sono lievi differenze estetiche, le pi\u00f9 evidenti delle quali sono rappresentate dalla presenza di due soli fari anteriori in luogo dei quattro del prototipo e del tergicristallo incernierato in alto o in basso. Inoltre alcune hanno un interno meglio rifinito di altre perch\u00e9 in origine erano previsti 50 esemplari (poi non realizzati) da dividere tra la pi\u00f9 confortevole versione A o \"Lusso\", con finestrini discendenti, sedili comodi e impianto di riscaldamento, e la pi\u00f9 sportiva versione B o \"Competizione Gr. 4,\" con prestazioni simili a quelle delle Tipo 33 da corsa, finestrini fissi e sedili da corsa e senza riscaldamento.\nLa 33 Stradale figurava regolarmente a listino presso i concessionari a ben 9.750.000 lire, il che la rese una delle auto pi\u00f9 costose sul mercato quando fu messa in vendita; per fare degli esempi nel 1968 una Fiat 500 F costava 475.000 lire, un'Alfa Romeo Giulia Super 1.665.000 lire, una Jaguar E-Type 5.030.000 lire, per una Ferrari 275 GTB occorrevano 6.500.000 lire e per una Lamborghini P400 Miura si richiedevano 7.700.000 lire.\nConcept car.\nDei 18 telai pare che soltanto 12 furono effettivamente finiti e solo 11 venduti ai clienti mentre sulla base degli ultimi 6 i migliori carrozzieri italiani realizzarono una serie di concept car straordinarie. In particolare la Pininfarina realizz\u00f2 nel 1968 la Roadster, di Paolo Martin, nel 1969 la Coup\u00e9 Prototipo Speciale, su disegno di Leonardo Fioravanti, e nel 1971 la Cuneo; la Bertone realizz\u00f2 nel 1968 Carabo e nel 1976 la Navajo, entrambe di Marcello Gandini, mentre la Italdesign di Giorgetto Giugiaro cre\u00f2 l'Iguana nel 1969. Tutte le concept car portano il marchio e nome Alfa Romeo e sono ora esposte al Museo Storico Alfa Romeo di Arese insieme al prototipo della 33 Stradale (versione con quattro fari) disegnato da Franco Scaglione."}
{"id": "1201282", "revid": "1632387", "url": "https://it.wikipedia.org/wiki?curid=1201282", "title": "Speak of the Dead", "text": "Speak of the Dead \u00e8 il quindicesimo album in studio del gruppo musicale power metal tedesco Rage, pubblicato nel 2006 dalla Nuclear Blast.\nQuesto \u00e8 l'ultimo disco in studio con Mike Terrana alla batteria.\nIl disco.\nL'album si pu\u00f2 dividere in due parti principali: la prima parte, dedicata all'orchestra, \u00e8 rappresentata dalla suite \"Lingua Mortis\", accostabile al sound di album quali \"Lingua Mortis\", \"XIII\" e \"Ghosts\", mentre la seconda parte, legata al sound pi\u00f9 classico dei Rage, \u00e8 rappresentata dalle altre tracce, accostabile ad album come \"The Missing Link\" e \"Black in Mind\"."}
{"id": "1201287", "revid": "486946", "url": "https://it.wikipedia.org/wiki?curid=1201287", "title": "Sindrome da multi-sensibilit\u00e0 chimica", "text": ""}
{"id": "1201292", "revid": "767487", "url": "https://it.wikipedia.org/wiki?curid=1201292", "title": "The Last Kind Words", "text": "The Last Kind Words \u00e8 il terzo album del gruppo groove death metal statunitense DevilDriver pubblicato dalla Roadrunner Records il 19 giugno 2007 in Gran Bretagna e il 31 luglio negli Stati Uniti insieme a due bonus track e ad un poster."}
{"id": "1201293", "revid": "7336", "url": "https://it.wikipedia.org/wiki?curid=1201293", "title": "Sindrome da stanchezza cronica", "text": ""}
{"id": "1201294", "revid": "767487", "url": "https://it.wikipedia.org/wiki?curid=1201294", "title": "Vitalij Michajlovi\u010d Abalakov", "text": "Fratello di Evgenij, \u00e8 considerato il padre dell'arrampicata sovietica.\nComincia la sua carriera alpinistica sui pilastri del Krasnojar nel 1915. Nel corso degli anni compie grandi imprese, spesso delle prime assolute e su montagne ai confini del mondo, ricordiamo in particolare la prima al Picco Lenin nel 1934.\nAd Abalakov sono legate innumerevoli invenzioni:\nDa ricordare inoltre la nota calata su ghiaccio, su clessidra artificiale (serve per attrezzare una sosta o in caso di necessit\u00e0 per fare una discesa in corda doppia), motivo per il quale il nome di Abalakov \u00e8 conosciuto tra gli alpinisti occidentali."}
{"id": "1201295", "revid": "121620498", "url": "https://it.wikipedia.org/wiki?curid=1201295", "title": "Laurieddhu", "text": "Il Laurieddhu o Scazzamurrieddhru \u00e8 un dispettoso folletto del folklore dell'Italia meridionale. Il nome \"Laurieddhu\" viene utilizzato in particolare nell'area ionico-salentina. A Barletta \u00e8 conosciuto come Schezzamurid, ad Andria come Scazzamrridd. In Daunia \u00e8 noto come \"Scazzamurill\", a Napoli come Munaciello, in Irpinia come \"Scazzamauriello\", nel Vulture Melfese (nord della Basilicata) come \"Scazzamauridd,\" mentre in Abruzzo e Molise come \"Mazzemarill\". Ha inoltre molte somiglianze con il Tumm\u00e0 barese e con l'Avurie (o Aure o La\u00f9re) della zona tarantina, soprattutto nei comportamenti e nel modo di liberarsene (comunemente strappargli il berretto di testa), che per\u00f2 ha forma animale, di solito un gatto.\nDescrizione e comportamento.\n\u00c8 descritto sia come poco pi\u00f9 che un bambino o anche come un omino brutto e peloso, delle dimensioni di un bambino di circa tre anni, con un abito color tabacco, spesso scalzo e con un cappello a punta in testa, \"lu cappiddhuzzu\". Nonostante le piccole dimensioni sarebbe assai forte e pesantissimo, e ha l'abitudine di sedersi sulla pancia o sul petto di chi dorme, guastandogli il sonno (si riferiscono a questo fatto nomi come \"Carcaluru\", da \"calcare\", \"fare pressione\"). Non appare mai di giorno.\nPer ingraziarselo gli si possono donare un paio di scarpe, o si possono lasciare dei sassolini nelle proprie pantofole la notte; lo Scazzamurrieddhru ripaga queste gentilezze con monete d'oro, o indicando al suo benefattore il luogo dove \u00e8 nascosto un tesoro. Lo si pu\u00f2 invece ricattare rubandogli il cappello.\nAppare inoltre se si prova a entrare in un cimitero di notte, in questo caso la pena che dovr\u00e0 subire il malcapitato \u00e8 la tortura e morte per mano dello Scazzamurrieddhru che gli salter\u00e0 sul petto provocandogli delle incontenibili risate, che a loro volta causano appunto la morte.\nOltre a tormentare i dormienti fa altri dispetti, come rompere i vetri delle finestre, far chiasso con le pentole in cucina, deridere e schernire chi si imbatte in lui. Con gli animali domestici ha un rapporto particolare; talvolta li cura e li nutre, talaltra li tormenta (per esempio annodando le criniere e le code dei cavalli, creando trecce cos\u00ec resistenti che si diceva che l'unico pettine efficace fosse il crocifisso). Capita anche che mostri di odiare un certo animale e amarne un altro e, per esempio, sottragga il cibo dal primo per darlo al secondo.\n\u00c8 benevolo con le fanciulle, e le protegge dalle angherie delle matrigne e delle padrone, arrivando a fare i lavori di casa al posto loro. Ama anche i bambini, e regala loro dolcetti e monete.\nSi dice che custodiscano numerosi tesori seppelliti durante le guerre. Se catturati, spesso acconsentono a rivelare l'ubicazione delle loro ricchezze, ma in seguito trovano il modo di confondere chi ha ottenuto questa informazione e salvare il proprio oro in extremis. Un racconto molto diffuso \u00e8 che un contadino (o un ragazzo) lo cattura e lo obbliga a rivelargli la posizione di un tesoro nascosto. Il laurieddhu lo assicura che il tesoro \u00e8 seppellito in un campo dietro una particolare pianta. Il contadino lega un nastro rosso alla pianta e strappa alla creatura la promessa che non toglier\u00e0 il nastro, poi va a prendere un badile. Al suo ritorno, vede che ogni albero nel campo ha un nastro identico. Si racconta che se si riesce a rubargli il cappello si potr\u00e0 diventare ricchissimi.\nAlcuni racconti lo rappresentano come particolarmente burlone; se, dopo essere stato ridotto all'impotenza , per farsi restituire il cappello domanda \"vuoi cocci o soldi?\", se si risponde \"cocci\" porta soldi, e viceversa.\nIl cantautore Domenico Modugno nel 1954 gli ha dedicato una canzone, chiamandolo con il nome usato nel Brindisino cio\u00e8 Scarcagnulu (cio\u00e8 scalcagnato, scalzo, malridotto).\n\u00c8 diventato una delle \"icone\" della recente riscoperta culturale e turistica del Salento, come uno dei principali soggetti raffigurati dall'artigianato locale della cartapesta e della terracotta, usato come \"gadget\", soprammobile, portafortuna o come nano da giardino.\nOrigine.\nL'origine del mito dello Scazzamurrieddhru si pu\u00f2 far risalire a quello dello spirito incubo citato da Petronio Arbitro, Plinio, Sant'Agostino e altri, ma anche, per altri aspetti, alle figure dei lari (da cui il nome laurieddhu) e dei penati. Altra origine del nome \"Laurieddhu\" potrebbe essere il termine \"laure\", grotte e cavit\u00e0 naturali un tempo abitate da monaci anacoreti orientali che tra l'VIII e XI secolo si insediarono nel Salento per sfuggire alla persecuzione iconoclasta cominciata da Leone III Isaurico, da cui anche il termine con cui il folletto \u00e8 chiamato \"Munaciello\" o \"Monacieddhru\" e altri simili a seconda delle varianti dialettali.\nTradizioni analoghe.\nSi riscontrano figure assai simili e corrispondenti a questo spiritello anche in altre regioni italiane, dove prende il nome di buffardello o linchetto o nella tradizione del Leprechaun irlandese."}
{"id": "1201296", "revid": "7336", "url": "https://it.wikipedia.org/wiki?curid=1201296", "title": "Sindromi", "text": ""}
{"id": "1201300", "revid": "857769", "url": "https://it.wikipedia.org/wiki?curid=1201300", "title": "Dmitriy Sautin", "text": ""}
{"id": "1201302", "revid": "1522738", "url": "https://it.wikipedia.org/wiki?curid=1201302", "title": "Macario il Grande", "text": "\u00c8 considerato il fondatore della regione monastica nota con il nome di Scete. Dopo essere stato cammelliere, occupato nel trasporto del salnitro, nel 320 si ritir\u00f2 in una cella sul limite di un villaggio egiziano. Non deve essere confuso con l'omonimo e contemporaneo san Macario di Alessandria.\nBiografia.\nDiscepolo di sant'Antonio abate, tra il 330 e il 340 incontr\u00f2 il maestro e visse a lungo con lui.\nSi ritir\u00f2 all'inizio in un villaggio dove fu ordinato presbitero. Qui fu soggetto a calunnia da parte di una giovane donna che lo accus\u00f2 di averla messa incinta. Quando si scopr\u00ec la menzogna della giovane, al momento del parto, nel 330 Macario decise di fuggire le lodi della gente e di allontanarsi nel deserto. Attorno a lui si riunirono numerosissimi monaci che divennero suoi figli spirituali.\nEgli fond\u00f2 un primo gruppo di discepoli tra cui Sisoe, Isaia, Aio: dopo il 356 la colonia monastica di Scete era gi\u00e0 numerosa, cos\u00ec si cre\u00f2 un secondo gruppo di discepoli tra cui Mos\u00e8 e Pafnuzio.\nNel 373 venne esiliato da Lucio (vescovo ariano di Alessandria) in un'isola del Nilo: qui cre\u00f2 un terzo gruppo di discepoli tra i quali Zaccaria e Teodoro di Ferme.\nNel 388 visit\u00f2 Nitria e due anni dopo nel 390 mor\u00ec a Scete.\nIl culto.\nLa sua festa liturgica era fissata in giorni diversi secondo i numerosi sinassari copti e bizantini. Attualmente nella Chiesa copta ortodossa la sua dipartita \u00e8 festeggiata il 5 aprile (27 paremhat) mentre il ritorno del suo corpo al suo monastero a Scete il 25 agosto (19 mesori). In Occidente fu Adone che per primo l'introdusse al 19 gennaio \"In Aegypto beati Macharii abbatis, discipuli beati Antonii\", questa formula e giorno furono mantenuti da Cesare Baronio nel Martirologio Romano."}
{"id": "1201313", "revid": "599013", "url": "https://it.wikipedia.org/wiki?curid=1201313", "title": "Jou", "text": ""}
{"id": "1201317", "revid": "7336", "url": "https://it.wikipedia.org/wiki?curid=1201317", "title": "Catto comunismo", "text": ""}
{"id": "1201318", "revid": "7336", "url": "https://it.wikipedia.org/wiki?curid=1201318", "title": "Catto-comunismo", "text": ""}
{"id": "1201319", "revid": "339392", "url": "https://it.wikipedia.org/wiki?curid=1201319", "title": "Aleksandr Volynets", "text": ""}
{"id": "1201321", "revid": "2184448", "url": "https://it.wikipedia.org/wiki?curid=1201321", "title": "Tripura", "text": "Tripura (bengalese: \u09a4\u09cd\u09b0\u09bf\u09aa\u09c1\u09b0\u09be) \u00e8 uno stato nel nord-est dell'India.\nConfina con il Bangladesh nel nord (Divisione di Sylhet), a sud e ad ovest (Divisione di Chittagong) mentre gli stati indiani di Assam e Mizoram si trovano ad est.\nLa capitale \u00e8 Agartala. Le lingue ufficiali sono il bengalese e l'inglese.\nStoria.\nAnche se non ci sono prove di insediamenti del Paleolitico medio e inferiore, utensili di legno fossile risalenti al Paleolitico superiore sono stati ritrovati nelle valli di Haora e Khowai. Tutte le principali fonti letterarie e storiche indiane, dal \"Mahabharata,\" ai antichi testi religiosi, sino ai Pur\u0101\u1e47a e gli Editti di Asoka menzionano Tripura. L'antico nome della regione era \"Kirat Desh\" (tradotto come: \"la terra di Kirat\"), riferendosi probabilmente ai Regni di Kirata o al termine pi\u00f9 comune \"Kirata\". La regione fu sotto il dominio del Regno di Twipra per secoli, anche se non \u00e8 possibile datare il periodo esatto per assenza di fonti documentate. Una cronaca di sovrani Tipra, il \"Rajmala,\" incominciato a scrivere nel XV secolo, fornisce una lista di 179 sovrani, partendo dall'antichit\u00e0 sino al 1850. La veridicit\u00e0 di questo documento per\u00f2 \u00e8 dibattuta. Le cronache tracciano gli antenati del re alla mitologica dinastia lunare del var\u1e47a K\u1e63atriya.\nLa religione dell'epoca comprendeva l'adorazione di quattordici divinit\u00e0 conosciute come \"Chibrwi Mwtai\" (in lingua Kokborok) ed \u00e8 ancora oggi praticata nella citt\u00e0 vecchia di Agartala da alcuni sacerdoti conosciuti come Chontai o Ochai, che sovrintendono le feste di Kharchi e Ker secondo le tradizioni. Il culto era simile alle antiche religioni popolari cinesi.\nMedioevo.\nLe prime fonti storiche riguardanti il regno risalgono al XIII secolo, quando fu oggetto di pressione da parte delle conquiste islamiche dell'India. Questo fu anche il periodo di origine della dinastia Manikya, iniziata quando il sovrano Ratna Fa adott\u00f2 il titolo di \"Manikya.\" Il titolo fu conservato da tutti i sovrani di Tripura sino alla morte del re Bir Bikram Kishore Manikya nel 1947.\nIl Tripura era formalmente un regno indipendente conosciuto anche come \"Tipra\" La casa regnante apparteneva alla trib\u00f9 dei Tipra, un popolo stanziato nella valle di Kapili, in Assam, gi\u00e0 dal XIII secolo. Dopo una migrazione nella valle di Cachar, la trib\u00f9 stabil\u00ec le fondamenta del regno, facendo della citt\u00e0 di Agartala la capitale. Sino al XVI secolo il regno comprendeva la valle di Cachar e parti degli attuali distretti bengalesi di Sylhet, Noakhali e Chittagong. Il regno fu uno dei tanti stati che respinse le numerose ondate di invasione di popoli musulmani, come i turchi, i musulmani etiopi, gli afghani e Moghul. In molte occasioni i Tripuri riuscirono a respingere anche invasioni birmane e arakanesi da est. Tuttavia, nonostante il regno riusc\u00ec a difendersi dan numerose invasioni, durante il periodo Moghul, i confini del regno furono ridimensionati entro quelli dello stato odierno: le pianure di Tripura caddero nelle mani dei Moghul. Queste pianure comprendevano le aree di Comilla e la regione sudorientale di Dacca.\nIn questo periodo si verificarono fenomeni di stratificazione sociale che avevano origine dai primi secoli del medioevo. L'influenza braminica e il processo di sanscritizzazione che ne derivarono fecero notevoli progressi in questo periodo. In quegli anni inoltre si consolid\u00f2 il regno di Tripura. La famiglia regnante si integr\u00f2 linguisticamente e culturalmente con le popolazioni locale. La famiglia regnante fu quindi conosciuta come \"Thakur\" e occup\u00f2 la posizione pi\u00f9 alta all'interno della societ\u00e0 e del regno. Le classi pi\u00f9 umili entrarono al servizio dei governanti e dell'aristocrazia. Gradualmente, il sistema politico pass\u00f2 da uno tribale a una monarchia. Tuttavia, il sistema di caste che si cre\u00f2 conseguentemente non fu cos\u00ec rigido come nel resto dell'India.\nEt\u00e0 coloniale.\nIl Tripura cadde sotto il dominio della Compagnia delle Indie Orientali nel 1765. Tuttavia, durante la dominazione coloniale inglese, il regno divenne uno Stato principesco, che pagava tale sovranit\u00e0 con un tributo di avorio ed elefanti. Lo stato sovrano principesco di Tripura fu designato dagli inglesi con il nome di Hill Tipperah. A quel tempo il regno, assieme all'odierno distretto di Noakhali, formavano un'unica entit\u00e0 amministrativa; nel 1822 furono separate e da quel momento vi furono altre variazioni dei confini. Con l'eccezione di un'unica grande incursione di indigeni Kukis o Lushais nella regione nel 1860, nulla disturb\u00f2 la pace del regno.\nStoria contemporanea.\nA seguito dell'indipendenza indiana del 1947, il distretto divenne parte del Pakistan orientale, e Hill Tippera fu sottoposto a un consiglio reggente sino al 1949. Il Reggente Maharani di Tripura firm\u00f2 l'Accordo di Fusione di Tripura il 9 settembre 1949, entrando ufficialmente a far parte dell'India. Si trasform\u00f2 di uno Stato federato senza legislatura nel 1956, e nel 1963 fu insediato un ministro. I nuovi confini territoriali sorti dall'indipendenza indiana fecero s\u00ec che il Tripura sub\u00ec numerosi contraccolpi economici e infrastrutturali. Le strade che collegavano Calcutta e Agartala prima dell'indipendenza erano lunghe circa 350 km, ma aumentarono a 1.700 con la creazione del Pakistan Orientale. L'isolamento geopolitico era aggravato dall'assenza di un collegamento ferroviario con gli altri distretti.\nAlcune regioni dello Stato furono bombardate dall'esercito pakistano durante la guerra indo-pakistana del 1971. A seguito della guerra, il governo indiano riorganizz\u00f2 la regione nordorientale per assicurarsi un controllo pi\u00f9 efficace dei propri confini. Tre nuovi Stati quindi emersero il 21 gennaio 1972: Meghalaya, Manipur e Tripura. Sin dalla nascita dell'India, molti bengalesi ind\u00f9 migrarono verso il Tripura come rifugiati dal Pakistan Orientale. Gli insediamenti di bengalesi hindu aumentarono ulteriormente a seguito della guerra di liberazione bengalese del 1971. I primi bengalesi si rifugiarono a Tripura per fuggire alle persecuzioni religiosi della maggioranza musulmana nel Pakistan Orientale. Prima dell'indipendenza, la maggior parte della popolazione di Tripura era indigena. Conflitti etnici tra la trib\u00f9 dei Tipra e la comunit\u00e0 bengalese, prevalentemente immigrata, portarono a violenze diffuse e a un'insurrezione a che si protrasse per decenni. Il 12 marzo 1989 Dhananjoy Reang fond\u00f2 il Fronte di Liberazione Nazionale di Tripura al fine di ottenere l'indipendenza di Tripura dall'India. Questa situazione si \u00e8 gradualmente attenuata in seguito all'istituzione di un consiglio distrettuale autonomo tribale e all'uso di operazioni strategiche di contro-insurrezione. Il Tripura \u00e8 pacificata dal 2016.\nGeografia fisica.\nIl Tripura \u00e8 uno Stato senza sbocco al mare dell'India nordorientale. Assieme agli stati confinanti di Arunachal Pradesh, Assam, Manipur, Meghalaya, Mizoram e Nagaland forma l'agglomerato degli \"Seven Sister States.\" Tripura \u00e8 il terzo stato pi\u00f9 piccolo del Paese, con una superficie di 10.491,69 km2. La sua massima estensione misura circa 178 km da nord a sud e 131 km da est a ovest. Il Tripura confina con il Bangladesh a ovest, a nord e a sud; e con gli stati indiani dell'Assam a nord-est; e Mizoram a est. \u00c8 accessibile dalle autostrade nazionali che attraversano il distretto di Karimganj di Assam e il distretto di Mamit di Mizoram.\nTerritorio.\nIl suo territorio \u00e8 caratterizzata da catene montuose, valli e pianure. Lo stato ha cinque catene di colline anticlinali che vanno da nord a sud, dal Boromura versp ovest, attraverso Atharamura, Longtharai e Shakhan, fino alle Colline di Jampui a est. Le valli di Agartala\u2013Udaipur, Khowai\u2013Teliamura, Kamalpur\u2013Ambasa, Kailasahar\u2013Manu and Dharmanagar\u2013Kanchanpur creano le formazioni sinclinali della regione. Il punto pi\u00f9 elevato della regione \u00e8 il monte Betling Shib (939 m), facente parte della catena di Jampui. Le piccole collinette isolate sparpagliate in tutto lo stato sono note come \"tillas\", mentre le strette e fertili valli alluvionali, per lo pi\u00f9 presenti ad ovest, sono chiamate \"lungas\". Alcuni fiumi nascono sulle colline del Tripura e sfociano nel Bangladesh. I fiumi Khowai, Dhalai, Manu, Juri e Longai scorrono verso nord; il Gumti a ovest; e i fiumi Muhuri e Feni a sud-ovest.\nI dati litostratigrafici pubblicati dal Geological Survey of India datano le rocce, sulla scala dei tempi geologici, tra l'epoca oligocenica, circa 34-23 milioni di anni fa, e l'epoca olocenica, iniziata 12.000 anni fa. Le colline hanno una terra rossa laterite che \u00e8 porosa. Le pianure alluvionali e le strette valli sono sovrapposte da terreni alluvionali, e quelle a ovest e a sud costituiscono la maggior parte dei terreni agricoli. Secondo il Bureau of Indian Standards, il territorio \u00e8 a forte rischio sismico.\nGeografia antropica.\nSuddivisioni amministrative.\nPer scopi amministrativi lo stato \u00e8 diviso in 4 distretti, 17 suddivisioni e 40 blocchi di sviluppo.\nNel gennaio 2012, le principali modifiche sono state implementate nelle divisioni amministrative di Tripura. Quattro nuovi distretti sono stati ricavati degli attuali quattro esistenti al 2012: Khowai, Unakoti, Sipahijala e Gomati. Sono stati inoltre aggiunti sei nuovi suddivisioni e cinque nuovi blocchi. A partire dal 2012, lo stato aveva otto distretti, 23 suddivisioni e 45 blocchi di sviluppo.\nLe maggiori citt\u00e0 dello Stato sono:\nBadharghat, Jogendranagar e Indranagar fanno ora parte della municipalit\u00e0 di Agartala.\nSociet\u00e0.\nEvoluzione demografica.\nIl Tripura \u00e8 il secondo Stato pi\u00f9 popoloso dell'India nordorientale dopo l'Assam. Secondo un censimento del 2011, il Tripura ha una popolazione di 3.671.032 individui, di cui 1.871.867 uomini e 1.799.165 donne. La popolazione dello stato costituisce il 0,3% della popolazione totale indiana. Il rapporto tra i sessi \u00e8 di 961 donne per mille uomini, superiore al rapporto nazionale di 940. La densit\u00e0 di popolazione \u00e8 di 350 persone per chilometro quadrato. Il tasso di alfabetizzazione di Tripura nel 2011 \u00e8 stato dell'87,75 per cento, superiore alla media nazionale del 74,04 per cento, e il terzo migliore tra tutti gli stati indiani.\nIl Tripura \u00e8 classificato al sesto posto nell'Indice di Sviluppo Umano (Isu) tra 35 stati e territori dell'India, secondo una stima del 2006 condotta dal Ministero indiano per lo sviluppo delle donne e dell'infanzia.\nEtnie e minoranze straniere.\nSecondo un censimento del 2001, i bengalesi rappresentavano quasi il 70% della popolazione di Tripura, mentre i Tipra indigeni circa il 30%. Le trib\u00f9 dello stato, gruppi storicamente svantaggiati di persone riconosciute dalla costituzione del paese, sono composte da 19 gruppi etnici e molti sottogruppi, con lingue e culture diverse. Altri gruppi maggioritari sono i Reang, i Jamatia, i Cahkma, gli Halam, i Mog, i Munda, i Kuki e i Garo.\nInfrastrutture e trasporti.\nTripura \u00e8 collegata al resto del paese attraverso il vicino stato federale dell'Assam da 44\u00a0km di linea ferroviaria cos\u00ec come attraverso l'autostrada National Highway 44. L'Aeroporto di Agartala ha dei voli con Calcutta, Guwahati, Chennai e Silchar ed \u00e8 il solo aeroporto dello Stato."}
{"id": "1201325", "revid": "57342", "url": "https://it.wikipedia.org/wiki?curid=1201325", "title": "Associazione delle universit\u00e0 americane", "text": ""}
{"id": "1201326", "revid": "57342", "url": "https://it.wikipedia.org/wiki?curid=1201326", "title": "Universit\u00e0 di Columbia", "text": ""}
{"id": "1201328", "revid": "6923", "url": "https://it.wikipedia.org/wiki?curid=1201328", "title": "Franchino Gaffurio", "text": "Cantore, insegnante e amministratore, Gaffurio incarn\u00f2 l'uomo colto del Rinascimento, dedito a numerose attivit\u00e0 intellettuali e artistiche.\nBiografia.\nLe informazioni sulla vita di Gaffurio sono contenute nella biografia dell'autore lodigiano Pantaleone Malegolo, che ha redatto il testo probabilmente sotto la supervisione di Gaffurio stesso. Franchino Gaffurio nacque a Lodi il 14 gennaio 1451 da Bettino 'di Almenno', paese vicino a Bergamo, e da Caterina Fissiraga di Lodi. Fu avviato sin dall'infanzia alla carriera ecclesiastica nel monastero benedettino di San Pietro in Lodi Vecchio, che lasci\u00f2 dopo il settembre del 1473; fu ordinato sacerdote nel tardo 1473 o 1474, sotto il vescovo umanista Carlo Pallavicino.\nInizi\u00f2 lo studio della musica con Johannes Bonadies (o Godendach) probabilmente sempre a Lodi, dove cant\u00f2 nella cattedrale in occasione dell'Ascensione il 18 maggio 1474. Nello stesso anno, and\u00f2 a Mantova con il padre e trascorse altri due anni impegnato nello studio. Si trasfer\u00ec poi a Verona, dove insegn\u00f2 e parallelamente scrisse il \"Musice institutionis collocutiones\" e \"Flos musice\", due trattati entrambi perduti, proseguendo i suoi studi.\nFu chiamato a Genova dal doge Prospero Adorno nel 1477 e, dopo aver insegnato per un anno, nel novembre 1478 segu\u00ec Adorno in esilio a Napoli; l\u00ec si dedic\u00f2 alla musica speculativa, sostenendo disquisizioni teoriche con il compositore fiammingo Johannes Tinctoris e altri, e dando alle stampe la sua prima importante pubblicazione, il \"Theoricum opus musicae disciplinae\"\n(1480).\nLa peste e l'invasione turca della Puglia lo indussero ad accettare l'invito di Carlo Pallavicino di tornare a Lodi; visse nel castello del prelato, a Monticelli d'Ongina (in territorio cremonese), dal 1480 al 1483, insegnando e scrivendo la prima parte del \"Practica musicae\".\nDal 19 maggio al 27 ottobre 1483 fu a Bergamo, dove ricopr\u00ec l'incarico di maestro di cappella a presso la Basilica di Santa Maria Maggiore (Bergamo), ma lasci\u00f2 il posto a causa della guerra di Ferrara. Il 22 gennaio 1484 fu nominato \"magister\" della Cappella Musicale del Duomo di Milano, dove rimase per quasi quarant'anni, fino alla morte, dando prova di \u00ab\"bona prudentia ac solicitudo\"\u00bb. A Milano pubblic\u00f2 le revisioni dei suoi trattati \"Theorica musicae\" (1492) e \"Practica musice\" (1496). Nel duomo insegn\u00f2 e apport\u00f2 alcune importanti riforme al coro, imponendo una severa disciplina che prevedeva multe per chi mancava alle prove; riorganizz\u00f2 la \"schola puerorum\" con la selezione dei piccoli cantori per i quali predispose sia la preparazione musicale sia quella grammaticale.\nPer il lungo e intenso impegno profusi, Gaffurio \u00e8 considerato il vero fondatore del coro del Duomo, di cui accrebbe considerevolmente il repertorio, la disciplina e il prestigio, tanto che nel 1492 Ludovico il Moro lo volle a corte come primo cantore, con compiti prevalentemente di insegnante.\nPensiero.\nGaffurio incarn\u00f2 l'ideale umanistico dello studioso dedito a numerose arti e discipline, ma i suoi contributi pi\u00f9 influenti e celebri rimangono i trattati \"Theorica musicae\" e \"Practica musicae\". Dotato di ricca e vasta cultura, sin dalla sua prima formazione Gaffurio acquist\u00f2, studi\u00f2 e trascrisse molti trattati dell'epoca, sia di autori famosi che anonimi, o opere del tutto sconosciute; tali letture si riflessero ampiamente nei suoi scritti, che mostrano la sua approfondita conoscenza delle teorie di Severino Boezio, Johannes Tinctoris, Johannes de Muris, Philippe de Vitry, Guillaume Dufay, Marchetto da Padova etc.Riprendendo la tradizione medievale risalente al \"De institutione musica\" di Severino Boezio, Gaffurio svilupp\u00f2 una sorta di \"filosofia della musica\" in cui l'arte dei suoni veniva assimilata alla scienza dei numeri e trattata in base a proporzioni matematiche, raccordandosi in tal modo alla tradizione pitagorica e neoplatonica che considerava l'armonia dei suoni come il risultato di precisi rapporti numerici. La musica dunque non era pi\u00f9 e solo un'arte pratica, ma anche una disciplina speculativa le cui leggi erano simili a quelle che regolavano il moto dei corpi celesti.\nLe due opere di Gaffurio, in particolare il \"Practica musicae\", ebbero grande diffusione e insieme contribuirono allo sviluppo di rigorose indagini filosofiche e scientifiche intorno alla musica.\nAll'epoca, tuttavia, per affermare le proprie idee musicali dovette affrontare una dura controversia con i teorici bolognesi che sostenevano invece le teorie dello spagnolo Bartolom\u00e9 Ramos de Pareja. Nel 1491 Giovanni Spataro lo critic\u00f2 aspramente nella sua \"Bartolomei Ramis honesta defensio in Nicolai Burtii parmensis opusculum\", cui Gaffurio rispose con altrettanta durezza nel 1520 con l\"'Apologia Franchini Gafurii musici adversus Ioannem Spatarium et complices musicos Bononienses\". Spataro gli replic\u00f2 l'anno successivo con una \"Dilucide et probatissime demonstratione de maestro Zoanne Spatario musico bolognese contra certe frivole et vane excusatione da Franchino Gafurio (maestro de li errori) in lude aducte\", ma qui la polemica s'interruppe per la scomparsa di un contendente.\nMorte e persistenze.\nFranchino Gaffurio mor\u00ec a Milano nel 1522 e fu sepolto nella chiesa di San Marcellino a Porta Comasina, di cui era rettore, in un sarcofago realizzato dallo scultore Agostino Busti. Nella Pinacoteca Ambrosiana di Milano si conserva un \"Ritratto di musico\", dipinto da Leonardo da Vinci intorno al 1485, che forse lo raffigura. A Milano \u00e8 stata dedicata a Gaffurio una strada nella zona della stazione centrale.\nA Lodi, sua citt\u00e0 natale, nel 1917 venne fondata dal compositore Giovanni Spezzaferri la \"Scuola musicale Gaffurio di Lodi\", poi \"Civico istituto musicale Franchino Gaffurio\", che oggi prosegue la propria attivit\u00e0 sotto il nome di \"Accademia di musica e danza Franchino Gaffurio\". La scuola \u00e8 gestita dall'omonima Associazione musicale, che ha come fine statutario \u00abla diffusione dell'interesse per tali arti (musica e danza) in tutte le loro espressioni\u00bb.\nDal 1983, nella chiesa parrocchiale di Quartiano di Mulazzano in provincia di Lodi si svolge ogni anno \u2013 sotto la direzione artistica di Giovanni Acciai \u2013 il \"Concorso corale di esecuzione polifonica\" dedicato a Gaffurio. Il concorso persegue fra i suoi scopi prioritari la riscoperta e la diffusione dell'operato e della musica di Gaffurio, anche con l'esecuzione di brani obbligati (Gran premio Franchino Gaffurio).\nAl nome del maestro lodigiano \u00e8 intitolato il \"Coro Polifonico Franchino Gaffurio\" di Ostia Lido, fondato nel 1985 da Luciano Luciani.\nOpere.\nUmanista eccelso, Gaffurio scrisse una serie di trattati musicali dalla vasta popolarit\u00e0: trattati che approfondiscono il fenomeno musicale sotto ogni aspetto. Tuttavia, secondo Sardi de Letto, andrebbe in parte rivista la concezione secondo cui influ\u00ec notevolmente sul pensiero di Gioseffo Zarlino; il suo aspetto conservatore, rispetto allo Spataro, sembra infatti radicarlo pi\u00f9 fortemente alla teorica boeziana e alle consuetudini della propria epoca.\nGaffurio fu un compositore fecondo, specialmente nello stile dei maestri fiamminghi. A noi sono pervenuti 11 magnificat, 37 mottetti e 15 messe, che sono conservati in alcuni codici dell'archivio capitolare milanese, oltre a madrigali e altre opere. Le sue composizioni non denotano un approfondimento della tecnica polifonica, ma un tentativo di semplificazione."}
{"id": "1201330", "revid": "767487", "url": "https://it.wikipedia.org/wiki?curid=1201330", "title": "Simca 8", "text": "La Simca 8 \u00e8 un'autovettura di fascia medio-bassa prodotta dal 1938 al 1951 dalla casa automobilistica francese SIMCA.\nProfilo e storia.\nIntrodotta nel 1938, la Simca 8 era la replica della Fiat 508C \"Nuova Balilla\" prodotta dalla Simca su licenza concessa dalla Fiat. Occupava quindi una fascia medio-bassa, un settore in cui la concorrenza non era ai livelli attuali, ma stava comunque cominciando a crescere.\nIl corpo vettura e la meccanica ricalcavano la \"sorella\" italiana. Abbiamo quindi esternamente un frontale con calandra ad uovo e tondi fari sporgenti bene in evidenza. La carrozzeria era pi\u00f9 morbida ed aerodinamica rispetto a quella della Simca-Fiat 6CV che andava a sostituire.\nIl motore era un 4 cilindri da 1089 cm\u00b3 di cilindrata, in grado di erogare una potenza massima di 32 CV a 4200 giri/min. La distribuzione era a valvole in testa. Le sospensioni erano a ruote indipendenti all'avantreno e ad assale rigido al retrotreno. L'impianto frenante si avvaleva di freni a tamburo sui due assi con circuito idraulico. La trazione era posteriore ed il cambio era a 4 marce. La velocit\u00e0 massima era di 110\u00a0km/h.\nLa Simca 8 riscosse un buon successo in Francia, mentre in Italia si punt\u00f2 ovviamente sulla versione con marchio Fiat, un po' per campanilismo, ma soprattutto perch\u00e9 all'epoca i dazi doganali per un'auto estera (ricordiamo che l'auto, pur essendo di origine italiana era marchiata Simca ed era assemblata in Francia) rendevano sconveniente comprare oltreconfine.Alla fine della Seconda guerra mondiale, in Italia era gi\u00e0 in listino la Fiat 1100 B al posto della 508C, mentre in Francia, la Simca 8 continu\u00f2 imperterrita senza farsi sostituire dal nuovo modello italiano. Anzi, usufru\u00ec di un lieve restyling di dettaglio, che interess\u00f2 in particolare paraurti e calandra. In questa occasione, ricevette un nuovo motore, sempre di origine Fiat e della cilindrata di 1221\u00a0cm\u00b3, in grado di erogare 41\u00a0CV.\nNel 1948 fu introdotta anche la \"Simca 8 Sport\", pi\u00f9 potente con i suoi 50\u00a0CV ed in grado di raggiungere i 135\u00a0km/h di velocit\u00e0 massima.\nLa Simca 8 Sport fu tolta di produzione nel 1950; la berlina le sopravvisse di un anno, per poi essere pensionata nel 1951.\nFu sostituita da due vetture: inizialmente, in alto, la sostitu\u00ec la Aronde, mentre pi\u00f9 in la, nella fascia bassa, arriv\u00f2 la Simca 1000."}
{"id": "1201339", "revid": "1652635", "url": "https://it.wikipedia.org/wiki?curid=1201339", "title": "Polypodium vulgare", "text": "La felce dolce o falsa liquirizia (Polypodium vulgare L.) \u00e8 una piccola felce della famiglia delle Polypodiaceae. Il nome comune deriva dal sapore dolciastro del rizoma, simile a quello della liquirizia, usato in fitoterapia come espettorante naturale.\nEtimologia.\nIl nome del genere deriva dal greco \"polys\" (molti), e \"pod\u00f2s\" (piede), perch\u00e9 ogni foglia sembra indipendentemente ancorata al suolo.\nDescrizione.\nPianta perenne; rizoma strisciante, di sapore agrodolce (come sopra descritto) foglie a contorno oblungo-lanceolato, lunghe 20\u201330\u00a0cm, pennate; sori rotondi in due serie, parallele al nervo mediano di ciascun lobo.\nHabitat.\nVive in rupi ombrose, boschi e luoghi umidi fino a 2050 m.\nPeriodo di sporificazione.\nMarzo - Settembre\nDistribuzione.\nComune."}
{"id": "1201340", "revid": "29244", "url": "https://it.wikipedia.org/wiki?curid=1201340", "title": "Felce dolce", "text": ""}
{"id": "1201341", "revid": "125666930", "url": "https://it.wikipedia.org/wiki?curid=1201341", "title": "Ascolto (casa discografica)", "text": "La Ascolto \u00e8 stata una casa discografica italiana attiva tra il 1977 e i primi anni ottanta.\nStoria della Ascolto.\nLa Ascolto fu fondata all'inizio del 1977 da Caterina Caselli con la collaborazione di Guido Carota e Alberto Pugnetti, provenienti dalle prime radio private italiane e di Cesare Montalbetti, fotografo gi\u00e0 noto per avere realizzato le copertine dei dischi di diversi artisti tra i quali Lucio Battisti. Montalbetti cur\u00f2 anche la grafica delle prime pubblicazioni dell'etichetta. Il nome d'arte \"Caesar Monti\", con cui firm\u00f2 molte delle prime copertine, fu suggerito dallo stesso Battisti, con lo scopo di allontanare possibili accuse di nepotismo (il fratello Pietruccio Montalbetti era il leader dei Dik Dik).\nL'artista emiliana si era ritirata dall'attivit\u00e0 di cantante, e aveva iniziato a collaborare con il marito, Piero Sugar, nella gestione della casa discografica fondata da suo padre Ladislao Sugar e di cui era diventato direttore nel 1968, la CGD.\nCon il pretesto di voler lanciare un suo compaesano, il cantautore Pierangelo Bertoli (che all'epoca firmava i dischi solo con il nome 'Angelo'), che era sotto contratto con la CGD ma che non era seguito come era necessario dalla sua casa discografica, la Caselli decise di fondare una nuova etichetta che avesse particolare attenzione alla musica di impegno e di ricerca.\nOltre a Bertoli, la Ascolto mise sotto contratto il gruppo degli Area, Mauro Pagani (ex PFM) ed alcuni giovani cantautori come Franco Fanigliulo, Pepe Maina, Faust'O, Mixo e l'ex componente dell'Assemblea Musicale Teatrale Gian Piero Alloisio.\nCome produttore del primo album di Franco Fanigliulo venne chiamato l'ex chitarrista dell'Equipe 84, Franco Ceccarelli mentre per il lavoro in puro dialetto emiliano di Pierangelo Bertoli, \"S'at ven in meint\", vi fu la collaborazione \"artistica\" di Michele Luciano Straniero, noto musicologo gi\u00e0 fondatore del gruppo storico I Cantacronache.\nIl 13 settembre 1979 Caterina Caselli riceve il Telegatto, premio ideato e organizzato dal settimanale Tv Sorrisi e Canzoni come miglior etichetta, durante una serata dedicata agli addetti ai lavori della discografia italiana.\nDopo qualche anno l'etichetta fu costretta a chiudere per gli scarsi risultati economici, e la Caselli continu\u00f2 l'attivit\u00e0 di discografico presso la CGD, prima di fondare nel 1989 un'altra etichetta, stavolta indipendente, che verr\u00e0 chiamata Sugar in riconoscenza alla sua famiglia acquisita.\nI dischi pubblicati.\nPer la datazione ci siamo basati sull'etichetta del disco, o sul vinile o, infine, sulla copertina; qualora nessuno di questi elementi avesse una datazione, ci siamo basati sulla numerazione del catalogo; se esistenti, abbiamo riportato oltre all'anno il mese e il giorno (quest'ultimo dato si trova, a volte, stampato sul vinile).\nTre differenti tipi di grafica per l'etichetta: una prima, ideata da Cesare Montalbetti, con un'immagine fotografica e il logo dell'etichetta in rosso, venne realizzata sia in tonalita grigia sia in tonalit\u00e0 ocra alternate senza una logica precisa di data o di artista. (Teoricamente la grigia \u00e8 precedente a quella ocra, ma questa comparve gi\u00e0 1977 sul disco di Bertoli. L'lp esiste con entrambe le grafiche, per\u00f2 mantenendo la datazione nei solchi e sull'etichetta al '77. Quindi non \u00e8 chiaramente identificabile, l'edizione ocra, come una ristampa).\nNel 1980 il logo venne ridisegnato e rifatta anche la grafica delle etichette (una sezione della conchiglia di Nautilus pompilius su un fondo viola/rosa sfumato).\nIo e me di Franco Fanigliulo sulla copertina \u00e8 datato 1978, ma nei solchi vuoti la data di pressaggio indicata \u00e8 4-1-79 (distribuito poi dopo la partecipazione sanremese dell'12 gennaio 1979, in modo da mantenere inedito il brano fino al momento opportuno)\nL'lp di Mixo \u00e8 uscito con una veste grafica che ha la particolarit\u00e0 di avere la copertina frontale sia davanti sia dietro. Le immagini sono del tutto differenti (da un lato un'attempata chitarrista, mentre dall'altro una modella, Laura Righi, con gli occhiali da sole) ed \u00e8 leggermente differente il titolo: \"Greatest Hits vol. III &amp; II\" dove c'\u00e8 la chitarrista e \"Greatest Hits vol. II &amp; III\" nell'altra variante. Sull'etichetta il lato A \u00e8 indicato come \"III &amp; II\" e il B come \"II &amp; III\".\n\"Suicidio\" di Faust'O pur essendo programmato per comparire su etichetta Ascolto, venne stampato su etichetta CGD, cos\u00ec come il singolo estratto.\n\"Poco Zucchero\" venne anticipato da un disco promozionale con quattro brani, distribuito unicamente alle radio e ai giornalisti (\"copia riservata agli operatori musicali\" \u00e8 la dicitura in copertina) numero di catalogo Ascolto - ASC 15010"}
{"id": "1201343", "revid": "29244", "url": "https://it.wikipedia.org/wiki?curid=1201343", "title": "Falsa liquirizia", "text": ""}
{"id": "1201347", "revid": "1305772", "url": "https://it.wikipedia.org/wiki?curid=1201347", "title": "Primula vulgaris", "text": "La primula comune (\"Primula vulgaris\", ) \u00e8 una pianta della famiglia delle Primulaceae, che fiorisce agli inizi della primavera.\nViene chiamata anche coi nomi primavera e occhio di civetta.\nSistematica.\nLa \"Primula vulgaris\" appartiene al genere (\"Primula\") il quale comprende circa 500 specie. Anche la famiglia di appartenenza (\"Primulaceae\") \u00e8 ampia e comprende 12 generi(anche se alcuni studiosi arrivano a descriverne fino a 28), diffusi quasi esclusivamente nella zona temperata boreale.\nDato il grande numero di specie del genere \"Primula\", questo viene suddiviso in trentasette sezioni. La specie di questa scheda appartiene alla sezione \"Vernales\" caratterizzata dall'avere foglie membranacee, rugose e gradualmente ristrette verso la base e con fiori sempre peduncolati.\nVariabilit\u00e0.\nNell'elenco che segue sono indicate alcune variet\u00e0 e sottospecie (l'elenco pu\u00f2 non essere completo e alcuni nominativi sono considerati da altri autori dei sinonimi della specie principale o anche di altre specie):\nIbridi.\nNell'elenco che segue sono indicati alcuni ibridi interspecifici:\nSinonimi.\nLa \"Primula vulgaris\" ha avuto nel tempo diverse nomenclature. L'elenco che segue indica alcuni tra i sinonimi pi\u00f9 frequenti:\nSpecie simili.\nDal punto di vista tassonomico invece questa specie sembra essere molto vicina alla \"Primula elatior\" per la forma del calice e il colore della corolla, a parte naturalmente la presenza di un fusto. Pignatti ipotizza che la \"Primula vulgaris\" derivi dalla \"Primula elatior\" per progressiva riduzione del fusto. In effetti viste dall'alto le due specie sono molto simili, inoltre, sempre lo stesso Autore, c'informa che diverse specie di \"Primula\" sono prive di fusto (specialmente in Asia dove si trova la maggioranza di queste piante). Esiste anche la variante \"Primula vulgaris\" var. \"caulescens\" Koch che appunto \u00e8 una \u201cPrimula comune\u201d dotata di un fusto.\nUna pianta simile come forma ma con corolla rossa (o purpurea) \u00e8 la specie \"Primula sibthorpii\" Hoffmgg., ma non si trova in Italia allo stato spontaneo (\u00e8 originaria dell'Asia Minore e Caucaso). Alcuni botanici per\u00f2 la considerano una variet\u00e0 della specie di questa scheda.\nEtimologia.\nIl nome del genere (\u201cPrimula\u201d) deriva da un'antica locuzione italiana che significa \"fior di primavera\" (e prima ancora potrebbe derivare dal latino \"primus\"). All'inizio del Rinascimento questo termine indicava indifferentemente qualsiasi fiore che sbocciasse appena finito l'inverno, ad esempio cos\u00ec si indicavano le primaverili margheritine (\"Bellis perennis\" \u2013 Pratolina). In seguito per\u00f2 il significato si restrinse come nome specifico (nel parlare corrente) alla pianta di questa scheda (chiamata alla fine \u201cPrimula comune\u201d), e come nome dell'intero genere nei trattati botanici. Nella letteratura scientifica uno dei primi botanici a usare il nome di \u201cPrimula\u201d per questi fiori fu P.A. Matthioli (1500 \u2013 1577), medico e botanico di Siena, famoso fra l'altro per avere fatto degli studi su Dioscoride, e per aver scritto una delle prime opere botaniche moderne. Nome confermato nel XVII secolo anche dal botanico francese Joseph Pitton de Tournefort (5 giugno 1656 \u2014 28 dicembre 1708) al quale normalmente si attribuisce la fondazione di questo genere.\nIl termine specifico (\"vulgaris\") \u00e8 spiegato abbondantemente dal significato della controparte in lingua italiana (\u201ccomune\u201d).\nL'attuale binomio scientifico (\"Primula vulgaris\") \u00e8 stato definito dal botanico inglese William Hudson (1730 ca. \u2013 23 maggio 1793) nella sua opera \"\u201dFlora Anglica\u201d\" del 1762.\nIn lingua tedesca questa pianta si chiama \"Schaftlose Schl\u00fcsselblume\" oppure \"Erd-Primel\"; in francese si chiama \"Primev\u00e8re sans tige\" oppure \"Primev\u00e8re vulgaire\"; in inglese si chiama \"Primrose\".\nMorfologia.\n\u00c8 una pianta erbacea perenne acaule (ossia i fiori e le foglie nascono direttamente dal rizoma sottostante). La fioritura \u00e8 unica nel corso dell'anno (sono piante \u201cmonocarpiche\u201d = un solo frutto nell'arco della stagione). L'altezza varia da 8 \u2013 15\u00a0cm. La forma biologica \u00e8 del tipo emicriptofita rosulata (H ros), ossia sono piante con gemme svernanti al livello del suolo e protette dalla lettiera o dalla neve, con foglie disposte a formare una rosetta basale.\nRadici.\nLe radici sono secondarie (piuttosto robuste e ispessite) da rizoma.\nFoglie.\nLe foglie sono spiralate in rosetta (sono presenti solo le foglie basali o radicali). Sono obovate (od obovate-bislunghe), attenuate verso il picciolo (che \u00e8 breve e allargato, ossia alato), con la pagina superiore glabra di colore verde chiaro e quella inferiore villosa e di colore grigio-verde; la superficie \u00e8 rugosa-reticolata (i nervi principali sono infossati nel parenchima) \u00e8 inoltre irregolarmente dentata o crenulata. Il margine della foglia \u00e8 revoluto, ossia ripiegato verso il basso (specialmente da giovani), mentre l'apice \u00e8 arrotondato. Dimensioni delle foglie alla fioritura (s'ingrandiscono ulteriormente fino al doppio nel corso della stagione): larghezza 1 \u20132\u00a0cm; lunghezza 5 \u2013 9\u00a0cm.\nInfiorescenza.\nL'infiorescenza \u00e8 formata da diversi fiori (da 1 o 2 fino a 20 o 30), tutti capitati (posti all'apice di uno scapo afillo) e disposti ad ombrella. I fiori sono inseriti direttamente al centro della rosetta delle foglie ognuno con una suo peduncolo; a volte quest'ultimo \u00e8 ridotto al minimo. Lunghezza del peduncolo : 4 \u2013 7\u00a0cm.\nFiori.\nI fiori sono ermafroditi, attinomorfi, tetraciclici (hanno i 4 verticilli fondamentali delle Angiosperme: calice \u2013 corolla \u2013 androceo \u2013 gineceo), pentameri (calice e corolla divisi in 5 parti). All'interno del fiore \u00e8 presente del nettare e i fiori sono lievemente profumati. Dimensioni del fiore: larghezza 3\u00a0cm; lunghezza 2 \u2013 3\u00a0cm.\nFrutti.\nIl frutto \u00e8 una capsula ovoidale e deiscente alla sommit\u00e0 per 5-10 denti. Contiene numerosi semi che maturano da aprile ad agosto. Lunghezza della capsula : 5\u00a0\u2013 10\u00a0mm.\nFitosociologia.\nDal punto di vista fitosociologico la specie di questa scheda appartiene alla seguente comunit\u00e0 vegetale:\nUsi.\nCucina.\nLe foglie e i fiori trattate come il t\u00e8 possono essere usate per bevande, mentre da giovani (prima della fioritura) si mangiano in insalata o lessate come gli spinaci o in minestra con altre verdure. In alcune zone con i fiori si usa fare della marmellata, mentre il rizoma pu\u00f2 servire per aromatizzare la birra.\nGiardinaggio.\n\u00c8 nell'orticoltura che si accentra il maggior interesse per queste piante. Infatti le \"Primule\" accomunano due propriet\u00e0 molto importanti: sono rustiche di facile impianto e molto decorative. I fioristi quindi si sono cimentati a creare un numero grandissimo di cultivar (soprattutto dalla subsp. \"sibthorpii\" o ibridi tra le varie sottospecie) variando la colorazione dei petali, la grandezza del fiore, la bellezza delle foglie, ma anche il numero dei petali o il suo disegno (fimbriato, arricciato, ondulato, frastagliato, ecc.).\nNotizie culturali.\nLa \u201cPrimula\u201d, in Inghilterra, \u00e8 l'emblema politico del Partito Conservatore (\"\u201dPrimrose league\u201d\") voluto nel 1884 da lord Randolph Churchill."}
{"id": "1201348", "revid": "29244", "url": "https://it.wikipedia.org/wiki?curid=1201348", "title": "Primula acaulis", "text": ""}
{"id": "1201350", "revid": "33689", "url": "https://it.wikipedia.org/wiki?curid=1201350", "title": "BNCR", "text": ""}
{"id": "1201354", "revid": "138790", "url": "https://it.wikipedia.org/wiki?curid=1201354", "title": "Istituto centrale per i beni sonori ed audiovisivi", "text": "L'Istituto centrale per i beni sonori ed audiovisivi (gi\u00e0 Discoteca di Stato) \u00e8 un ente pubblico italiano nato nel 1928 con l'obiettivo di raccogliere il patrimonio sonoro italiano. Attualmente l'archivio conta oltre 300.000 supporti.\nStoria.\nLa nascita della \"Discoteca di Stato\".\nL'istituto nacque sulla spinta della raccolta di documenti fonografici effettuata da Rodolfo De Angelis, un autore e cantante di canzoni molto in voga, molto conosciuto negli ambienti delle avanguardie futuriste e in quello teatrale in genere. Di sua iniziativa, De Angelis si era messo a raccogliere \"a futura memoria\" su dischi a 78 giri le voci che riteneva degne di essere tramandate ai posteri. Questo lavoro avrebbe costituito, nelle idee dell'autore futurista, la base di un pi\u00f9 vasto progetto, che sarebbe poi stato portato avanti da un istituto pubblico (ancora da creare).\nNel 1927, De Angelis vendette la propria raccolta alla Associazione nazionale mutilati ed invalidi di guerra, che a sua volta si impegn\u00f2 a sostenere il suo progetto di ampliare l'archivio sonoro. Il 10 agosto 1928, venne cos\u00ec approvata una legge che costituiva una Discoteca di Stato, \u00ab[r]itenuta la necessit\u00e0 assoluta ed urgente di disciplinare e sviluppare [...] la raccolta e diffusione di dischi fonografici riproducenti la voce di cittadini italiani benemeriti della Patria\u00bb.\nGli anni trenta.\nIl primo direttore dell'Istituto, Gavino Gabriel, contribu\u00ec notevolmente a determinare gli scopi e gli intenti della Discoteca: su sua iniziativa, nel 1934 fu approvata una legge che estese l'attivit\u00e0 a \u00abtutto quanto nel campo dei suoni interessi la cultura scientifica, artistica e letteraria\u00bb e, pi\u00f9 in particolare, alla raccolta di canti e dialetti da tutte le regioni e colonie d'Italia, cos\u00ec come agli studi di glottologia e storia. Inoltre, l'istituto inizi\u00f2 anche una collezione di strumenti di riproduzione sonora, attraverso la donazione dei fratelli Loreto, rappresentanti italiani della Gramophone (febbraio 1938).\nIl 1\u00ba aprile 1935, la responsabilit\u00e0 della Discoteca di Stato fu assunta dal Sottosegretariato di Stato per la stampa e la propaganda, per poi passare al Ministero della cultura popolare nel 1939. Con la stessa legge, la Discoteca ottenne un ulteriore ampliamento della propria attivit\u00e0, in relazione soprattutto alla crescente produzione discografica musicale.\nDal dopoguerra agli anni 2000.\nA causa della Seconda guerra mondiale, le attivit\u00e0 dell'istituto furono interrotte e il suo patrimonio trasferito verso il nord Italia (trasferimento che caus\u00f2 anche la perdita di parte dell'archivio). Nel 1948, le attivit\u00e0 furono riorganizzate e riprese presso Palazzo Mattei di Giove a Roma (che tuttora ospita l'istituto) e la Discoteca fu posta sotto il controllo della Presidenza del Consiglio dei ministri.\nNel 1975, entr\u00f2 a far parte del neo-costituito Ministero per i beni culturali e ambientali.\nNel 1999, la Discoteca ottenne l'autonomia scientifica, organizzativa, amministrativa e finanziaria, oltre a ottenere l'istituzione del Museo dell'audiovisivo, con l'obiettivo di \u00abraccogliere, conservare e assicurare la fruizione pubblica dei materiali sonori, audiovisivi, multimediali, realizzati con metodi tradizionali o con tecnologie avanzate\u00bb. Nel 2004, il processo fu concluso con l'assegnazione alla Discoteca dell'obbligo di deposito legale di tutti i beni sonori ed audiovisivi prodotti e distribuiti in Italia. L'ICBSA ha il compito di documentare, valorizzare e conservare il patrimonio sonoro e audiovisivo nazionale implementato dal deposito legale previsto dalla Legge n.106 del 15 aprile 2004.\nLa riforma del 2007.\nIl 26 novembre 2007, la Discoteca di Stato fu trasformata in Istituto centrale per i beni sonori ed audiovisivi (ufficialmente subentrato alla Discoteca, di cui ha acquisito \u00able competenze, il personale, le risorse finanziarie e strumentali, le attrezzature e il materiale tecnico e documentario\u00bb).\nIl 6 luglio 2012, l'Istituto fu dichiarato soppresso dal Governo Monti, ma in seguito a una mobilitazione di varie associazioni di settore la decisione fu annullata il 7 agosto.\nNorme anti-covid.\nDal 6 agosto 2021, l\u2019ingresso \u00e8 regolato secondo le norme stabilite dal Decreto Legge 23 luglio 2021 \u201cMisure urgenti per fronteggiare l\u2019emergenza epidemiologica da COVID-19 e per l\u2019esercizio in sicurezza di attivit\u00e0 sociali ed economiche\u201d."}
{"id": "1201360", "revid": "1313191", "url": "https://it.wikipedia.org/wiki?curid=1201360", "title": "Geranium sylvaticum", "text": "Il geranio silvano (nome scientifico Geranium sylvaticum ) \u00e8 una pianta erbacea perenne appartenente alla famiglia delle Geraniaceae, originaria di Europa, Russia asiatica e Groenlandia.\nSistematica.\nLa famiglia di appartenenza del \u201cgeranio silvano\u201d (Geraniaceae) \u00e8 un gruppo vegetale di medie proporzioni organizzato in 12 generi per un totale di circa 700 specie.&lt;br&gt; Il genere di appartenenza (\"Geranium\") \u00e8 abbastanza numeroso e comprende circa 420 specie, diffuse soprattutto nelle regioni temperate di tutto il mondo. Una trentina di queste specie sono proprie della flora italiana.&lt;br&gt;\nQueste sono raggruppate in sezioni; la specie di questa scheda appartiene alla sezione \"Geranium\".\nVariabilit\u00e0.\nLa variabilit\u00e0 di questa specie si presenta nelle seguenti caratteristiche morfologiche:\nAltre particolarit\u00e0 si possono presentare (soprattutto nelle zone alpine) nella dimensione dei petali (ridotti fino a 6 \u2013 9\u00a0mm) e fiori solo femminili per atrofizzazione degli stami.&lt;br&gt;\nNell'elenco che segue sono indicate alcune variet\u00e0 e sottospecie (l'elenco pu\u00f2 non essere completo e alcuni nominativi sono considerati da altri autori dei sinonimi della specie principale o anche di altre specie):\nSinonimi.\nLa specie di questa scheda ha avuto nel tempo diverse nomenclature. L'elenco che segue indica alcuni tra i sinonimi pi\u00f9 frequenti:\nEtimologia.\nL'etimologia del nome generico (\"Geranium\") si riferisce alla parola greca \"\u201dgh\u00e9ranos\u201d\" che significa \u201cgru\u201d. Questa associazione probabilmente \u00e8 nata molto anticamente ed \u00e8 dovuta alla particolare forma (a becco) dell'ovario e del frutto delle piante di questo genere. In effetti gi\u00e0 Plinio (Como, 23 \u2013 Stabia) conosceva questo nome se lo cita nel suo \u201cLibro XXVI\u201d, anche se \u00e8 opportuno precisare che il Geranio citato dallo scrittore latino era probabilmente un \"Erodium\", in quanto il \u201cgeranio\u201d (\"Pelargonium\") come lo conosciamo noi oggi venne importato dall'Africa nel XVII secolo.&lt;br&gt;\nL'epiteto specifico \"\u201dsylvaticum\u201d\" (e anche quello comune - \u201csilvano\u201d) deriva dal suo tipico habitat.&lt;br&gt;\nIl binomio scientifico attualmente accettato (\"Geranium sylvaticum\") \u00e8 stato proposto da Carl von Linn\u00e9 (Rashult, 23 maggio 1707 \u2013Uppsala, 10 gennaio 1778), biologo e scrittore svedese, considerato il padre della moderna classificazione scientifica degli organismi viventi, nella pubblicazione \"Species Plantarum\" del 1753. &lt;br&gt;\nIn lingua tedesca questa pianta si chiama \"Wald-Storchschnabel\"; in francese si chiama \"G\u00e9ranium des for\u00e8ts\"; in inglese si chiama: \"Wood Crane's-bill\".\nMorfologia.\nL'altezza media di questa pianta \u00e8 di circa 3\u20135 dm (minima 20\u00a0cm; massima 80\u00a0cm). La forma biologica \u00e8 emicriptofita scaposa (H scap), ossia \u00e8 una pianta erbacea, perenne con gemme svernanti al livello del suolo e protette dalla lettiera o dalla neve, dotata di un asse fiorale pi\u00f9 o meno eretto e con poche foglie.\nRadici.\nLe radici sono secondarie da rizoma.\nFoglie.\nLa forma delle foglie in generale \u00e8 palmatosetta (a nervatura pure palmata) con diversi lobi o segmenti; ogni segmento a sua volta \u00e8 ripartito in altri lobi o lacinie; i lobi a sua volta sono dentati (con 10 o pi\u00f9 denti per lobo). L'apice delle lacinie \u00e8 acuto (angolo tra i 30\u00b0 - 80\u00b0). La lamina delle foglie \u00e8 larga quanto \u00e8 lunga (contorno pi\u00f9 o meno pentagonale o esagonale a seconda del numero dei segmenti) ed \u00e8 pelosa su entrambe le facce (quasi tomentose). Le foglie sono inoltre picciolate. La zona centrale indivisa delle lacinie \u00e8 di 5 \u2013 20\u00a0mm. Sono presenti delle stipole a forma lanceolata.\nInfiorescenza.\nL'infiorescenza \u00e8 di tipo corimboso (anche 10 fiori per pianta); ogni singolo peduncolo \u00e8 biflore. I peduncoli sono inoltre ghiandolosi e alla fruttificazione sono eretti. Sono presenti delle bratteole lanceolate.\nFiore.\nI fiori sono ermafroditi, attinomorfi (con lieve tendenza al zigomorfismo: i petali superiori possono essere appena un po' diversi da quelli inferiori), proterandri (infatti gli stimmi maturano dopo le antere del verticillo pi\u00f9 esterno), pentaciclici (a cinque verticilli: calice \u2013 corolla \u2013 androceo su 2 verticilli - gineceo), pentameri (calice e corolla a cinque elementi), dialisepali e dialipetali (sia i sepali che i petali sono liberi \u2013 non saldati tra di loro). Diametro del fiore: 20 \u2013 30\u00a0mm.\nFrutti.\nIl frutto \u00e8 una capsula (di tipo schizocarpo) composta da 5 acheni (o mericarpi). Ogni achenio contiene un solo seme (achenio monosperma). La parte inferiore del frutto \u00e8 avvolta nel calice accrescente, mentre la parte superiore consiste in un becco allungato di 2 \u2013 3\u00a0mm sormontato dallo stilo persistente. Il frutto \u00e8 deiscente con elasticit\u00e0 per cui il seme viene proiettato lontano con il rispettivo carpello; eventuali animali poi hanno il compito inconscio di portarli lontano. La superficie dei frutti \u00e8 liscia. Lunghezza dei frutti: 2 \u2013 3\u00a0cm.\nFitosociologia.\nDal punto di vista fitosociologico la specie di questa scheda appartiene alla seguente comunit\u00e0 vegetale:"}
{"id": "1201362", "revid": "29244", "url": "https://it.wikipedia.org/wiki?curid=1201362", "title": "Geranio selvatico", "text": ""}
{"id": "1201363", "revid": "78273", "url": "https://it.wikipedia.org/wiki?curid=1201363", "title": "Vitaly Abalakov", "text": ""}
{"id": "1201364", "revid": "29244", "url": "https://it.wikipedia.org/wiki?curid=1201364", "title": "Geranio dei prati", "text": ""}
{"id": "1201367", "revid": "446353", "url": "https://it.wikipedia.org/wiki?curid=1201367", "title": "CODAD", "text": "Il sistema CODAD (Combined diesel and diesel) \u00e8 un tipo di propulsione navale nel quale due motori diesel agiscono su un'unica elica. Il sistema di trasmissione si occupa di fare agire uno o entrambi i motori diesel sull'asse dell'elica.\nQuesto sistema di propulsione viene utilizzato nelle fregate francesi classe La Fayette, sulla classe Yavuz (il primo gruppo di navi tipo MEKO 200 della Turchia) e sulle fregate pakistane classe Zulfiquar."}
{"id": "1201371", "revid": "1406558", "url": "https://it.wikipedia.org/wiki?curid=1201371", "title": "Mind (periodico italiano)", "text": "Mind (in precedenza \"Mente&amp;Cervello\") \u00e8 una rivista mensile di divulgazione scientifica, edizione italiana di \"Gehirn&amp;Geist\". Fondata nel 2003 come progetto parallelo alla rivista \"Le Scienze\", tratta tematiche di psicologia e neuroscienze. Fino al 2006 ha avuto una periodicit\u00e0 bimestrale diventando, successivamente, mensile. A partire dal numero di dicembre 2017 la rivista cambia nome in \"Mind\", rinnovando drasticamente la veste grafica.\nVi collaborano anche alcune firme illustri come Vittorino Andreoli, Simona Argentieri e Alberto Oliverio.\nIniziative editoriali.\nBrevi lezioni di psicologia.\nDal numero di aprile 2018 inizia una collana di libri mensili, \"Brevi lezioni di psicologia\", con lo scopo di presentare grandi temi e novit\u00e0 in campo psicologico e neuroscientifico divulgati da professionisti del settore e pubblicati originariamente dalla Oxford University Press.\nPersonal Trainer.\nUna collana di management in collaborazione con la Harvard Business Review Italia, composta da volumi che raccolgono una selezione di articoli sul management scritti da autorevoli esperti internazionali.\nTra genio e follia.\n12 volumi monografici per una collana diretta da Vittorino Andreoli che \u00abesamina i capolavori dal punto di vista artistico ed esplora la mente di chi li ha dipinti grazie all\u2019analisi di autorevoli psichiatri e psicologi\u00bb."}
{"id": "1201372", "revid": "46291", "url": "https://it.wikipedia.org/wiki?curid=1201372", "title": "Lilium bulbiferum", "text": "Il giglio rosso o giglio di San Giovanni (Lilium bulbiferum ) \u00e8 una pianta della famiglia delle Liliacee. Il nome comune fa riferimento al fatto che la specie tendenzialmente mostra un apice della fioritura verso fine giugno, periodo nel quale cade la ricorrenza di San Giovanni (24 giugno).\nDescrizione.\n\u00c8 una pianta perenne, alta 30\u201390\u00a0cm, con fusto eretto, robusto, foglioso fino in alto; foglie basali e cauline sparse, lineari lungamente acuminate; fiori (1-6) in ombrella compatta, rivolti verso l'alto; petali (6) da ellittici a largamente obovati, giallo-aranciati, con punteggiature pi\u00f9 scure in rilievo.\nFiorisce da maggio a luglio. Presenta dense infiorescenze erette di colore giallo-arancio punteggiato di marrone, su steli di circa 1 metro di altezza. Si moltiplica facilmente con i bulbilli prodotti sullo stelo.\nDistribuzione e habitat.\nLa specie \u00e8 \u00e8 diffusa in Europa centrale e meridionale Cresce spontanea sui pendii erbosi ed assolati dei monti italiani; si trova nelle radure, ai margini dei boschi e nei pascoli subalpini ed appenninici da 100 a 1800\u00a0m."}
{"id": "1201373", "revid": "1494169", "url": "https://it.wikipedia.org/wiki?curid=1201373", "title": "Giglio rosso", "text": "Per Giglio rosso si pu\u00f2 intendere:"}
{"id": "1201374", "revid": "29244", "url": "https://it.wikipedia.org/wiki?curid=1201374", "title": "Lilium croceum", "text": ""}
{"id": "1201377", "revid": "1632387", "url": "https://it.wikipedia.org/wiki?curid=1201377", "title": "Ableton Live", "text": "Ableton Live, prodotto da Ableton, \u00e8 un programma di produzione musicale affermatosi ormai da diversi anni sulla scena come uno dei pi\u00f9 versatili tra quelli proposti sul mercato. Le sue peculiarit\u00e0 d'uso lo hanno reso per molti, soprattutto nell'ambiente della musica elettronica, preferibile ad altri sequencer \"storici\" ma pensati per un utilizzo diverso e sotto certi punti di vista pi\u00f9 laboriosi.\nCome il nome stesso lascia capire, Live \u00e8 pensato con due finestre parallele tanto per la composizione in studio quanto per l'esecuzione di performance live: \u00e8 sufficientemente versatile per consentire la creazione di \"metodi d'utilizzo\" diversi, a seconda che si usi con fonti in ingresso, controller midi, effetti esterni, mixer o quant'altro.\nI pi\u00f9 noti dj che fanno uso di Ableton Live sono Armin van Buuren, David Guetta, The Chainsmokers, deadmau5, Giorgio Moroder, Skrillex, Dada Life, Paul Kalkbrenner, Ti\u00ebsto, Hardwell, Headhunterz, Daft Punk, i Booka Shade, Liam Howlett dei The Prodigy, Madeon, TheFatRat, KSHMR.\nStoria.\nLa prima edizione commerciale di Live vede la luce il 30 ottobre 2001, scritta in C++.\nDalla release 8.1.3 \u00e8 selezionabile la lingua italiana.\nVersione.\nDi Ableton Live \u00e8 attualmente disponibile la versione Live 11 in tre edizioni: Intro, Standard e Suite.\nDotazione.\nLive include diversi strumenti ed effetti progettati su misura.\nSono altres\u00ec supportati VST e Audio Unit, plugins rilasciati da terzi che rendono cos\u00ec il programma enormemente versatile.\nEffetti.\nMolti degli effetti di Live sono comuni nel mondo del digital signal processing, adattato per conformarsi all'interfaccia di Live. Sono impostati per soddisfare l'ampio target d'utenza di Live - musicisti elettronici e DJ - ma possono essere usati anche per altri scopi, come il recording, per esempio per processare il segnale di una chitarra. Gli effetti in Live sono divisi in due categorie: MIDI e Audio. Pu\u00f2 anche ospitare plug-ins VST e, nella versione Mac OS X, Audio-Units."}
{"id": "1201391", "revid": "1149807", "url": "https://it.wikipedia.org/wiki?curid=1201391", "title": "Adamantino", "text": "Adamantino \u00e8 un termine usato per indicare le qualit\u00e0 tipiche del diamante, in particolare la durezza e la purezza ma spesso trasportate anche sulle qualit\u00e0 morali di una persona come la fermezza, l'integrit\u00e0 o la irreprensibilit\u00e0. La parola deriva dal termine latino \"adamantinus\" o \"adamas\" che veniva usato per indicare appunto il diamante.\nUn sinonimo pu\u00f2 essere anche \"diamantino\" anch'esso usato per indicare oggetti splendidi o fulgidi.\nVirgilio nell'Eneide descrive Tartaro come il posto infernale dove gli dei avevano imprigionati i Titani. L'ingresso era sorvegliato dall'Idra e protetto da colonne adamantine. Per adamantino si intendeva un materiale talmente duro che niente poteva tagliarlo."}
{"id": "1201395", "revid": "6923", "url": "https://it.wikipedia.org/wiki?curid=1201395", "title": "RATPh", "text": "RATPh, sigla di \"Regia Autonoma de Transport Ploie\u0219ti\", in italiano \"Azienda di Trasporto Pubblico Ploie\u0219ti\", \u00e8 l'operatore che svolge il servizio di trasporto pubblico nella citt\u00e0 di Ploie\u0219ti in Romania.\nEsercizio.\nLa RATPh gestisce oggi 28 linee, suddivise in 24 autolinee, 2 tranvie e 2 filovie; l'azienda aderisce all\"'Uniunea Romana de Transport Public\", organismo nazionale che riunisce gli operatori rumeni di trasporto pubblico.\nParco aziendale.\nLa flotta \u00e8 costituita da:\nSede legale.\nLa sede si trova a Ploie\u0219ti."}
