{"id": "1202582", "revid": "766932", "url": "https://it.wikipedia.org/wiki?curid=1202582", "title": "Gilles Kepel", "text": "Biografia.\nFiglio dell'attore teatrale di origini ceche Milan Kepel (1928-2019), \u00e8 professore all'Universit\u00e9 de recherche Paris Sciences et Lettres (PSL) e direttore della cattedra \" Medio Oriente-Mediterraneo \u201d presso la stessa universit\u00e0, con sede all\u2019\u00c9cole Normale Sup\u00e9rieure (ENS). E anche direttore della MEM Freethinking Platform dell'Universit\u00e0 della Svizzera Italiana (USI).\nDi formazione classicista, ha iniziato a studiare arabo dopo un viaggio nel Levante nel 1974. Laureato inizialmente in filosofia ed inglese, ha completato i suoi studi di lingua araba presso l\u2019Institut Fran\u00e7ais d'etudes Arabes de Damas (IFEAD) a Damasco (1977-78) e ha conseguito poi la laurea a Sciences Po nel 1980.\nSi \u00e8 specializzato nello studio dei movimenti islamisti contemporanei e ha trascorso tre anni al Centro di ricerca francese in Egitto (CEDEJ), dove ha condotto ricerche sul campo per la sua tesi di dottorato (1983) sui movimenti islamisti in Egitto, poi pubblicata nel 1984 come suo primo libro, col titolo \"Le Proph\u00e8te et Pharaon. Aux sources des mouvements islamistes\" (trad. ital. \"Il profeta e il faraone\", Roma-Bari, Laterza, 2006). Si tratta del primo volume in assoluto che analizza la militanza islamica contemporanea e al giorno d\u2019oggi rappresenta nelle universit\u00e0 di tutto il mondo un testo di riferimento fondamentale in materia.\nDopo il suo ritorno in Francia, dove \u00e8 diventato ricercatore al CNRS (Centre National de la Recherche Scientifique), ha approfondito gli sviluppi dell\u2019islam come fenomeno politico e sociale nel suo paese, che lo ha portato alla pubblicazione di \"Les banlieues de l\u2019islam\" (1987), vero e proprio manuale sull\u2019islam nel mondo occidentale.\nSi \u00e8 dedicato successivamente allo studio comparato dei movimenti politico\u2013religiosi nell\u2019islam, nell\u2019ebraismo e nel cristianesimo e ha pubblicato nel 1991 \"La revanche de Dieu\" (trad. ital. \"La rivincita di Dio\", Milano, Rizzoli, 1991), best seller tradotto in 19 lingue.\nIn qualit\u00e0 di \"visiting professor\" all\u2019University of New York nel 1993, ha condotto ricerche sul campo tra i musulmani afroamericani negli Stati Uniti, che sono state funzionali alla comprensione di eventi quali il caso Rushdie nel Regno Unito e le polemiche sul \"hijab\" in Francia. Questi studi sono stati propedeutici alla pubblicazione del volume \"A l\u2019Ouest d\u2019Allah\" ( tr. ital. \"A ovest di Allah\", Palermo, Sellerio, 1996).\nNel 1993 ha ricevuto l\u2019abilitazione a Direttore di Ricerca (abilitazione a supervisore di dottorato) da un comitato presieduto da Ren\u00e9 Remond, preside di Sciences Po, e formato da professori quali R\u00e9my Leveau, Ernest Gellner, Alain Touraine e Andr\u00e9 Miquel.\nPromosso Direttore di Ricerca al CNRS nel 1995, ha trascorso l\u2019anno accademico 1995-96 a New York in veste di \"Consortium Professor\" (in collaborazione con la Columbia and New York Universities e la New School Social Researches). Ha approfittato delle risorse bibliografiche delle universit\u00e0 del posto per preparare il suo best seller \"Jihad: expansion et declin de l\u2019islamisme\" (trad. ital. \"Jihad. Ascesa e declino\", Roma, Carocci, 2003), basato su due anni di ricerche sul campo nel mondo musulmano dall\u2019Indonesia all\u2019Africa, pubblicato in inglese nel 2001 e tradotto in una dozzina di lingue.\nPur avendo ricevuto una buona accoglienza per i suoi obiettivi di ricerca, questo libro \u00e8 stato criticato dopo gli attentati dell\u2019undici settembre per la sua tesi sul declino della mobilitazione politica islamista alla fine degli anni Novanta. Kepel ha risposto alle critiche con il suo diario di viaggio \"Chronique d\u2019une guerre d\u2019Orient\" (2002), in cui ha analizzato in prospettiva il declino dell\u2019islamismo come parte finale di una prima fase, che in seguito avrebbe designato come \u201cdialettica del jihadismo\u201d.\nLa prima fase incarna la lotta contro il \u201cnemico vicino\u201d, seguita da una seconda fase, quella di al-Q\u0101\u02bfida, che ha imparato dagli errori della prima e si \u00e8 concentrata sulla lotta al \u201cnemico lontano\u201d. A sua volta, per\u00f2, questa strategia si \u00e8 rivelata fallimentare, non riuscendo a mobilitare le masse musulmane sotto la bandiera del jih\u0101dismo. In seguito, a questa fase ne \u00e8 succeduta una terza, quella dello Stato Islamico (ISIS), caratterizzata da una filiale di cellule jihadiste radicate in Europa, Medio Oriente e Africa. Questa trilogia del \"jih\u0101d\" \u00e8 stata approfondita in \"Fitna. Guerre au Coeur de l\u2019islam\" (2004, trad. ital. \"Fitna. Guerra nel cuore dell\u2019islam\", Roma\u2013Bari, Laterza, 2004)) e in \"Terreur et martyre : relever le d\u00e9fi de civilization\" (2008, trad. ital. \"Oltre il terrore e il martirio\", Milano, Feltrinelli, 2009). Con i suoi studenti, Kepel \u00e8 stato anche co-autore di \"Al Qaeda dans le texte\" (\"Al Qaeda. I testi\", Roma\u2013Bari, Laterza, 2006), traduzione ed analisi di una raccolta di testi di ideologi del jihadismo quali \u02bfAbd All\u0101h al-\u02bfAzz\u0101m, Os\u0101ma bin L\u0101den, Ayman al-Zaw\u0101hir\u012b e Ab\u016b Mu\u1e63\u02bfab al-Zarq\u0101w\u012b.\nNel 2001 \u00e8 stato nominato professore di scienze politiche a Sciences Po, dove ha creato il programma di ricerca su \"Medio Oriente e Mediterraneo\" e il forum EuroGolfe. \u00c8 stato supervisore di pi\u00f9 di 40 tesi di dottorato ed ha creato la serie \"ProcheOrient\" presso la casa editrice Presses Universitaires de France (PUF), per far in modo che i suoi dottorandi pubblicassero il loro primo libro dopo la discussione della tesi. Dal 2004 al 2017 la serie comprende 23 volumi, molti dei quali in corso di traduzione in inglese.\nNel dicembre del 2010 (mese in cui l\u2019attivista tunisino Mohamed Bouazizi si era dato fuoco in segno di protesta a Sidi Bouzid, in Tunisia, dando inizio alla cosiddetta \u201cRivoluzione dei Gelsomini\u201d, la prima delle cosiddette \"Primavere arabe\"), Sciences Po ha chiuso il programma di ricerca su Medio Oriente e Mediterraneo.\nKepel \u00e8 stato nominato Senior Fellow all\u2019Istituto di Francia per cinque anni (2010-2015), incarico che gli ha permesso di concentrarsi di nuovo sulle ricerche sul campo. Gli \u00e8 stato anche offerto il posto di \"visiting professor\" presso la cattedra \u201cPhilippe Roman\u201d di Storia e relazioni internazionali presso la London School of Economics (2009-2010). Ha anche insegnato in 2008-2009 alla LUISS (Libera Universit\u00e0 Italiana per le Scienze Sociale Guido Carli) di Roma, come \"Professore invitato\", un corso sul Medio Oriente.\nNel 2012 ha pubblicato \"Banlieue de la R\u00e9publique\", un\u2019indagine sulle rivolte nelle banlieues francesi del 2005, in particolare nell\u2019area di Clichy-Montfermeil, nel nord di Parigi, da cui hanno esse hanno preso le mosse. Lo studio si \u00e8 basato su un anno di ricerche, seguendo il metodo dell\u2019osservazione partecipante insieme a un gruppo di studenti, e in cooperazione col \"think thank\" Institut Montaigne. Il sequel, \"Quatre-vingt treize\" (93, dal nome del codice postale del distretto Seine\u2013Saint Denis a nord di Parigi), rappresenta un\u2019indagine con una prospettiva pi\u00f9 generale sull\u2019islam in Francia, 25 anni dopo \"Les banlieues de l\u2019islam\".\nNel 2013, ha documentato i tumulti nel mondo arabo nel diario di viaggio \"Passion arabe\", un best seller insignito del Premio P\u00e9trarque da parte della radio France Culture e scelto come libro dell\u2019anno dal quotidiano Le Monde.\nNel 2014 ha pubblicato \"Passion Fran\u00e7aise\", diario di viaggio e indagine che documenta la prima generazione di candidati di estrazione musulmana alle elezioni parlamentari del 2012, focalizzandosi in particolare su Marsiglia e Roubaix. Il volume rappresenta il terzo libro di una tetralogia culminata nel 2015 con \"Terreur dans l\u2019Hexagone. Gen\u00e8se du djihad fran\u00e7ais', \"che descrive e analizza in prospettiva gli attacchi terroristici d'impronta jihadista compiuti in Francia. Best seller tradotto in cinque lingue, il libro ha reso Kepel un intellettuale tra i pi\u00f9 noti del momento, ma anche un bersaglio dei jihadisti.\nNel 2016 pubblica \"La fracture\", basato sulle cronache radiofoniche in onda su \"France Culture\" nel 2015-2016, che si sofferma sull\u2019impatto del terrorismo jihadista nell\u2019ambito della recrudescenza degli attacchi che hanno colpito la Francia e l\u2019Europa. L\u2019autore analizza gli attacchi in prospettiva con l\u2019ascesa dei movimenti di estrema destra in Europa e si concentra sulle fratture sociali e politiche del vecchio continente.\nNel febbraio 2016 \u00e8 stato nominato direttore della cattedra d\u2019eccellenza \u201cMediterraneo e Medio Oriente\u201d, creata di recente e con sede all\u2019ENS. Dirige gli incontri mensili del seminario \u201cViolenza e dogma: l\u2019uso del passato nell\u2019islamismo contemporaneo\u201d.\nIn ottobre 2018, ha pubblicato \"Sortir du Chaos : Les crises en M\u00e9diterran\u00e9e et au Moyen-Orient\" (ed. Gallimard, Parigi). Il 29 agosto 2019 \u00e8 stata pubblicata l'edizione italiana a cura di Dr. Federica Frediani: \"Uscire del caos: le crisi nel Mediterraneo e nel Medio Oriente,\" Milano, Raffaello Cortina Editore. In novembre 2018, \u00e8 stato nominato Professore aggregato all\u2019Universit\u00e0 della Svizzera Italiana (USI)."}
{"id": "1202583", "revid": "486946", "url": "https://it.wikipedia.org/wiki?curid=1202583", "title": "Telemnar", "text": ""}
{"id": "1202584", "revid": "773636", "url": "https://it.wikipedia.org/wiki?curid=1202584", "title": "Chiesa di San Giorgio (Montemerano)", "text": "La chiesa di San Giorgio \u00e8 un edificio religioso situato a Montemerano, frazione del comune di Manciano, nella provincia di Grosseto.\nL'edificio \u00e8 affacciato su piazza della Chiesa e affiancato sul lato sinistro dalla cinta muraria del borgo.\nStoria.\nLa chiesa di San Giorgio fu costruita nel corso del Trecento ed ampliata in epoca rinascimentale con l'aggiunta del transetto e dell'abside (1430 circa).\nNel corso dei secoli successivi sono stati effettuati alcuni interventi sia all'interno che alla facciata. Una serie di restauri effettuati tra la fine del secolo scorso e l'inizio del nuovo millennio hanno permesso di riportare all'antico splendore l'edificio religioso, che attualmente appare ottimamente conservato.\nDescrizione.\nLa chiesa presenta una pianta a croce latina a navata unica, con abside, transetto e copertura a capanna.\nEsterno.\nLa facciata, in bozze di travertino, si caratterizza per il portale architravato su cui poggia un arco a sesto acuto, sopra il quale si apre, fuori asse, una finestra rettangolare; nel complesso, pur mantenendo le originarie strutture in pietra, \u00e8 il frutto di rifacimenti successivi.\nAll'angolo sinistro della facciata, \u00e8 addossata ad L una piccola torre incompiuta a sezione quadrangolare, con alcuni ornamenti sulle pareti, che sarebbe dovuta divenire, una volta terminata, il campanile della chiesa.\nSui lati esterni del transetto e dell'abside si aprono una serie di monofore risalenti all'epoca di costruzione.\nInterno.\nL'interno della chiesa di San Giorgio si presenta a navata unica, con due cappelle laterali e con l'abside coperto da una volta a crociera con archi a sesto acuto, che si differenziano da quelli a tutto sesto del transetto.\nOpere d'arte.\nLa chiesa di San Giorgio custodisce al suo interno opere d'arte di inestimabile valore; sul lato destro del transetto \u00e8 collocata una bacheca contenente una serie di preziosi oggetti ed arredi sacri.\nDi fronte, \u00e8 collocata all'interno di una vetrata la celebre \"Madonna della Gattaiola\", un caratteristico dipinto realizzato da un artista chiamato Maestro di Montemerano attorno alla met\u00e0 del XV secolo. Non sono stati ancora chiariti i dubbi se il dipinto \u00e8 stato realizzato direttamente su una porta chiaramente adibita al passaggio dei gatti, o se la tavola fu successivamente utilizzata con tali scopi, aggiungendovi in seguito il foro circolare in basso a destra. Una leggenda avvalora quest'ultima ipotesi, narrando un parroco avrebbe utilizzato la tavola trasformandola in porta e praticandovi il foro per permettere il passaggio dei gatti per eliminare i topi che stavano infestando gli ambienti sacri.\nTra le altre opere di rilievo, spiccano un polittico raffigurante la \"Madonna in trono col Bambino e santi\" (1458) di Sano di Pietro, una statua lignea di \"san Pietro\" (1445 circa) e un\"'Assunzione di Maria\" (1460 circa) realizzate entrambe dal Vecchietta, un tabernacolo ligneo quattrocentesco intagliato, dorato e decorato con le figure dell'Assunta e di alcuni angeli e santi.\nGli affreschi che decorano le pareti interne e il soffitto della chiesa risalgono alla fine del XV secolo e sono attribuibili al pittore senese Andrea di Niccol\u00f2; nel lato destro sono raffigurate le \"Storie di San Giorgio e il drago\"."}
{"id": "1202585", "revid": "773636", "url": "https://it.wikipedia.org/wiki?curid=1202585", "title": "Chiesa di Santo Stefano a Cornetole", "text": "La chiesa di Santo Stefano a Cornetole si trova nella frazione di Campomigliaio del comune di Scarperia e San Piero, a destra del torrente Carza. \nQuesta chiesa \u00e8 ricordata fino dal 1123, anche se ha avuto una ricostruzione nel 1848-1850. I suoi patroni furono i Pitti-Gaddi e poi i Medici.\nInterno si presenta ad un'unica navata con volta a botte e tre altari. Appartiene alla chiesa una interessante scultura in terracotta policroma del XV secolo raffigurante la \"Vergine orante\" o \"Madonna dell'Umilt\u00e0\"."}
{"id": "1202587", "revid": "121427", "url": "https://it.wikipedia.org/wiki?curid=1202587", "title": "Elkhonon goldberg", "text": ""}
{"id": "1202588", "revid": "1013865", "url": "https://it.wikipedia.org/wiki?curid=1202588", "title": "B\u00e9k\u00e9scsaba", "text": "B\u00e9k\u00e9scsaba (in italiano: \"Ciabapacifico\"; in tedesco: \"Tschabe\"; in slovacco: \"B\u00e9ke\u0161sk\u00e1 \u010caba\"; in rumeno: \"Bichi\u0219ciaba\") \u00e8 una citt\u00e0 che si trova nel Sud-est dell'Ungheria. \u00c8 il capoluogo della Provincia di B\u00e9k\u00e9s.\nIl piccolo paese dista circa 200\u00a0km da Budapest e circa 35\u00a0km dal confine con la Romania.\nSociet\u00e0.\nEvoluzione demografica.\nDemograficamente, a seguito di alterne vicende storiche ed a causa della sua vicinanza con la Romania e l'Ucraina la citt\u00e0 ha una composizione etnica molto varia. Secondo il censimento del 2001 gli abitanti residenti sono 67.383, rispettivamente di etnia:\nDal censimento del 1880 risulta che la citt\u00e0 era abitata principalmente da slovacchi, 25.339, mentre gli ungheresi erano 6.579.\nStoria.\nL'area dove ora sorge la citt\u00e0 era abitata sin dalla preistoria.\nDurante l'Et\u00e0 del ferro la zona fu oggetto di conquista da parte degli Sciti, in seguito sopraggiunsero i Celti che a loro volta furono sovrastati dagli Unni.\nInfine con la conquista dei magiari il territorio rimase saldamente nelle loro mani e numerosi furono i villaggi che sorsero nel circondario.\nTra questi il villaggio di \"Csaba\" fu il primo ad essere menzionato nel 1330, il cui nome \u00e8 di origine turca (nella zona tuttora \u00e8 anche un popolare nome maschile).\nOltre a Csaba vi erano altri otto villaggi nel perimetro dove ora sorge il centro urbano.\nQuando i Turchi conquistarono l'Ungheria nel XVI secolo, ed il Paese divenne parte dell'Impero Ottomano, il piccolo centro abitato sopravvisse, ma fu distrutto poco tempo dopo durante la lotta contro i conquistatori nel XVII secolo.\nNel 1715 si parla di Csaba come di un posto deserto, ma solo un anno dopo il suo nome era rintracciabile in un documento che la elencava tra le cittadine che pagavano le tasse. Probabilmente la nuova Csaba fu fondata da J\u00e1nos Gy\u00f6rgy Harruckern, un latifondista ungherese di origine tedesca che si era particolarmente distinto nella guerra di liberazione contro i Turchi e acquist\u00f2 l'area della contea di B\u00e9k\u00e9s.\nDal 1847 la citt\u00e0 era annoverata tra le venti pi\u00f9 grandi d'Ungheria, con una popolazione che contava 22.000 abitanti.\nNonostante ci\u00f2, Csaba era nei fatti ancora come un grande villaggio, con strade fangose e case ammassate.\nNel 1858 la ferrovia raggiunse la citt\u00e0. Questo evento apport\u00f2 un notevole sviluppo per il centro magiaro: nuove case e fabbriche videro la luce e la citt\u00e0 inizi\u00f2 a prosperare.\nTuttavia, dopo anni lucenti arriv\u00f2 la crisi e verso la fine del XIX secolo la disoccupazione crescente fin\u00ec per esasperare gli animi di molti degli abitanti di B\u00e9k\u00e9scsaba; questi esplosero in una rivolta nel 1891 che fu repressa anche grazie all'aiuto di soldati provenienti dalla vicina Romania.\nDurante tale periodo una della personalit\u00e0 pi\u00f9 importanti di tale centro, politicamente parlando, fu Andr\u00e1s L. \u00c1chim che fond\u00f2 il partito dei contadini e riusc\u00ec ad ottenere per la citt\u00e0 l'elevazione a rango di 'citt\u00e0 con assemblea amministrativa'.\nCon la Prima guerra mondiale la citt\u00e0 visse un momento di particolare sofferenza a seguito dell'invasione da parte delle truppe rumene che la tennero nelle loro mani nel biennio 1919-1920. A seguito del Trattato del Trianon l'Ungheria perse le citt\u00e0 di Arad, Gran Varadino (Oradea) e Temesv\u00e1r (Timi\u0219oara) e cos\u00ec B\u00e9k\u00e9scsaba divenne il centro pi\u00f9 importante della regione rimasta sotto il controllo magiaro.\nNel periodo tra le due guerre una forte depressione economica port\u00f2 una crisi occupazionale che mise in ginocchio l'economia locale; a peggiorare la situazione fu un'alluvione che nel 1925 contribu\u00ec ad aggravare la situazione gi\u00e0 disastrosa della citt\u00e0.\nLa Seconda guerra mondiale risparmi\u00f2 i territori circostanti B\u00e9k\u00e9scsaba dall'infuriare dei combattimenti, ma due episodi tragicamente fatali segnarono ulteriormente la storia di questo centro.\nTra il 24 ed il 26 giugno del 1944 circa 3.000 ebrei furono deportati ad Auschwitz e il successivo 21 settembre un bombardamento dell'aviazione anglo-americana distrusse la stazione e le aree ad essa circostanti causando la morte di 100 persone.\nIl 6 ottobre del 1944 le truppe sovietiche entrarono ed occuparono la citt\u00e0.\nFinita la guerra, sotto il regime socialista, tale municipio venne posto a capo della provincia di B\u00e9k\u00e9s nel 1950.\nDa allora inizi\u00f2 anche una crescita industriale, in particolare nel settore alimentare, che ha conosciuto una crisi piuttosto importante nel 1990 a seguito della dissoluzione del regime; tuttavia oggi sembra che lo spettro della recessione sia stato spazzato via e B\u00e9k\u00e9scsaba \u00e8 tornata a veder crescere il proprio sviluppo."}
{"id": "1202589", "revid": "1522738", "url": "https://it.wikipedia.org/wiki?curid=1202589", "title": "Fonit Cetra", "text": "La Fonit Cetra \u00e8 stata una casa discografica italiana, attiva tra il 16 dicembre 1957 e il 19 ottobre 1998.\nStoria.\nLa Fonit Cetra nasce ufficialmente il 16 dicembre 1957 dalla fusione di due case discografiche antecedenti: la Cetra, azienda di stato di propriet\u00e0 della Rai (e prima ancora dell'EIAR), con sede a Torino (fino agli anni cinquanta in via Assarotti 6, poi in via Avogadro 30 e infine da settembre 1961 in via Bertola 34), e la milanese Fonit (l'acronimo \u00e8 Fon. I.T., e significa Fonodisco Italiano Trevisan), nata nel 1911. Anche Cetra \u00e8 un acronimo e significa \"Compagnia Editoriale Teatrale Radio Audizioni\".\nEntrambe le etichette avevano una posizione di rilievo nel mercato discografico italiano del dopoguerra, la Cetra grazie ad artisti come Nilla Pizzi, Achille Togliani e, a partire dal 1957, Claudio Villa (e all'opera del suo direttore generale, Edgardo Trinelli), e la Fonit grazie a Natalino Otto e Domenico Modugno (che aveva strappato alla RCA Italiana nel 1956).\nCon la fusione, nel 1957 e fino agli anni settanta, le due aziende continuarono a pubblicare i dischi con le due diverse etichette. Inoltre mantennero le due sedi, con sede legale a Torino, magazzini e fabbrica a Milano e ufficio promozionale a Roma. Nel 1978 la sede di via Bertola 34 a Torino fu chiusa e l'attivit\u00e0 concentrata tutta a Milano in via Meda 45.\nLa sede di Torino aveva, inoltre, anche uno studio di registrazione dove furono incisi molti dei dischi della casa discografica; il direttore artistico era Mario Zanoletti, mentre il tecnico del suono era Edoardo Massucci, figlio di Riccardo Massucci, il regista della famosa trasmissione dell'EIAR \"I Quattro Moschettieri\" e con la chiusura della sede anche lo studio cess\u00f2 le attivit\u00e0.\n\u00c8 questo l'inizio di un periodo difficile per l'azienda, che entra in crisi al punto che, negli anni ottanta, non ha pi\u00f9 una distribuzione autonoma e si deve appoggiare per quest'attivit\u00e0 alla Dischi Ricordi.\nCon un atto datato 23 luglio 1987 la denominazione sociale cambia in \"Nuova Fonit Cetra\"; viene cos\u00ec rilanciata per un decennio l'attivit\u00e0, grazie al nuovo Amministratore Lucio Salvini.\nNel 1997 entra in Rai Trade SpA, ma il 19 ottobre 1998 la societ\u00e0 viene ceduta dalla Capogruppo RAI alla Warner Music che ne acquisisce il catalogo.\nTra i molti artisti che hanno inciso per la Fonit Cetra ricordiamo Narciso Parigi, Claudio Villa, il Quartetto Cetra, Sergio Endrigo, Marisa Sannia, Marco Armani, i New Trolls, i Delirium, Patty Pravo, Milva, Bruno Venturini, Roberto Balocco, Otello Profazio, Gipo Farassino, Amedeo Minghi, Mietta, Mango, Loretta Goggi, Raffaella Carr\u00e0, Mia Martini, Ivano Fossati e Fausto Papetti, Luca Barbarossa, Manuel De Peppe, Michele Zarrillo, i Ricchi e Poveri, Gino Paoli, Gigi Finizio, gli Osanna, Renzo Arbore, Gigi D'Alessio, Nancy Cuomo, Rosa Balistreri, Maria Carta, Antonietta Laterza, l'attrice Dalila Di Lazzaro, e tanti altri."}
{"id": "1202590", "revid": "228587", "url": "https://it.wikipedia.org/wiki?curid=1202590", "title": "Olivier Roy", "text": "Biografia.\n\u00c8 professore all'Istituto Universitario Europeo e titolare della Cattedra Mediterranea al Robert Schuman Centre for Advanced Studies dal settembre 2009. In anni passati \u00e8 stato direttore di ricerca al Centre national de la recherche scientifique (CNRS) francese e professore sia alla \"School for Advanced Studies in the Social Sciences\" (EHESS) sia all\"'Istituto di studi politici di Parigi (IEP)\". Dal 1984 \u00e8 consulente al ministero degli Affari Esteri francese. Nel 1988 Roy ha lavorato come consulente anche dell'Ufficio delle Nazioni Unite, incaricato di coordinare i soccorsi in Afghanistan (UNOCA). A partire dall'agosto 1993 Roy \u00e8 stato uno dei rappresentanti dell'Organizzazione per la Cooperazione e lo Sviluppo Economico (OCSE) in Tagikistan fino al febbraio 1994 quando fu eletto capo missione OCSE in Tajikistan, posto che ha retto fino all'ottobre 1994.\nRoy ha ricevuto un'\"Agregation\" in Filosofia e un Master in Lingue e civilt\u00e0 persiane nel 1972 presso l\"'Institut National des Langues et Civilisations Orientales\" francese. Nel 1996 ha conseguito il PhD in Scienze Politiche dall'IEP.\nRoy ha scritto numerosi libri su Iran, Islam e politica asiatica, tra cui: \"Globalized Islam: The search for a new ummah\", \"La Turquie aujourd'hui, un pays europ\u00e9en?\" (la Turchia d'oggi, un paese europeo?) ed \"Les Illusions du 11 septembre. Le d\u00e9bat strat\u00e9gique face au terrorisme\" (Le illusioni dell'11 settembre. Il dibattito strategico di fronte al terrorismo).\nIl suo libro pi\u00f9 noto \u00e8 \"L'Echec de l'Islam politique (\"Il fallimento dell'Islam politico\")\" , del 1996, un libro di testo standard per gli studenti di Islamistica."}
{"id": "1202592", "revid": "228587", "url": "https://it.wikipedia.org/wiki?curid=1202592", "title": "Union Sportive Arlequins Perpignanais", "text": "L'Union Sportive des Arlequins Perpignanais (USAP) (cat. \"Uni\u00f3 Esportiva Arlequins de Perpiny\u00e0\", \"Unione sportiva degli arlecchini di Perpignano\") \u00e8 un club francese di rugby a 15 di Perpignano.\nSette volte campione di Francia (la pi\u00f9 recente nel 2008-09), vanta il sesto palmar\u00e8s nazionale - a pari merito del Bordeaux - dopo Tolosa, Stade fran\u00e7ais, B\u00e9ziers, Agen e Lourdes.\nLa squadra \u00e8 sempre stata presente in prima divisione francese dal 1911; solo il citato Tolosa vanta un'ininterrotta militanza pi\u00f9 lunga; a livello europeo il suo miglior risultato di sempre \u00e8 la finale della Heineken Cup 2002-03, persa proprio contro il Tolosa.\nI colori sociali del club riprendono quelli della Catalogna e della citt\u00e0 di Perpignano, il giallo oro e il rosso; la squadra disputa i suoi incontri interni allo stadio Aim\u00e9 Giral, la cui capienza \u00e8 di circa 15\u00a0000 spettatori.\nStoria.\nIl 13 settembre 1902 un gruppo di giovani provenienti dalla nobilt\u00e0 fondar\u00f2 il primo club di rugby a Perpignano, l\"'Association sportive perpignanaise\" (ASP), imponendosi da subito come una delle formazioni sportive pi\u00f9 rappresentative del Rossiglione. A causa di alcune tensioni all'interno del club, nel 1912 si form\u00f2 lo \"Stade Olympien Perpignanais\" (SOP) dai membri fuoriusciti dall'ASP.\nPer la stagione 1912-13, l'arrivo del tecnico gallese Rowland Griffiths, reduce dalla finale del campionato precedente con il Racing Club, divent\u00f2 decisivo per la crescita del club: la stagione successiva accedette al girone nazionale con , e i campioni in carica del . Perpignano, Tolosa e Bayonne terminano a pari punti e si rese necessario uno spareggio; il triangolare vide trionfare i catalani e permettergli l'accesso alla finale. Contro la trasformazione di Aim\u00e9 Giral consegn\u00f2 il primo titolo al Perpignano. La guerra fece numerose vittime tra cui proprio Giral a cui verr\u00e0 intitolato lo Stadio Aim\u00e9 Giral.\nAlla fine della prima guerra mondiale, il 7 maggio 1919, i due club perpignanesi (ASP e SOP) si unirono dando vita all\"'Union Sportive Perpignanaise \" (USP). Nel frattempo un altro club perpignanese raggiunse l'\u00e9lite del rugby francese: il club \"Arlequin Club Perpignanais\" (chiamato \"Quins\" o \"Arlequin\" in catalano). Per sigillare l'accordo i leader adottarono la maglia celeste, su pantaloncini bianchi e calze color sangue e oro. Nel 1921, a B\u00e9ziers, arriv\u00f2 il secondo successo in campionato. Tra il 1924 e il 1926, l'USP disput\u00f2 tre finali consecutive: dopo aver perso contro il , vinse quella del 1925 contro (5-0 nella seconda finale dopo l'interruzione della prima a 0-0 a causa del maltempo) e perde l'ultima contro il suo grande rivale .\nNel frattempo tra gli altri club esistenti a Perpignano, l\"'Arlequin Club Perpignanais\" (chiamato \"Quins\") arriv\u00f2 alla finale della seconda divisione (sconfisse 18 a 6 contro il ) e raggiunse l'\u00e9lite del rugby francese nel 1927 proponendo derby infuocati con la pi\u00f9 blasonata USP. I due club persero alcuni giocatori importanti che si unirono al a cui vennero fatte accuse di professionismo. Privati dei loro migliori giocatori, i due club catalani giocarono campionati mediocri fino al 1930 quando le critiche al professionismo furono all'origine della divisione tra l'Unione francese rugby dilettantistico (UFRA) e la Federazione Rugby francese (FFR): l'USP scelse di seguire i club dissidenti e competere nel campionato UFRA mentre gli Arlequins rimasero nella FFR.\nUnion Sportive Arlequins Perpignanais.\nL'Union Sportive Arlequins Perpignanais nasce il 5 maggio 1933, momento in cui i due maggiori club della citt\u00e0 si fusero (US Perpignan e l'Arlequins) dando vita all'USAP, il presidente fu Pierre Nicolau (ex presidente dell'USP) e il suo vice Joseph Bazia (ex presidente degli Arlequins). Nuove tensioni interne esplosero e nel 1934 venne rifondata l\"'Association sportive perpignanaise\" (ASP) che si avvicin\u00f2 al Rugby Football League e pi\u00f9 tardi, il 24 agosto 1934, fu fondato un club di rugby league, il XIII Catalan (tra i costituenti della Ligue Fran\u00e7aise de Rugby \u00e0 XIII). \nNonostante il conflitto tra le due discipline, alimentato dal professionismo, l'Union Sportif Arlequin Perpignan riusc\u00ec a conquistare il titolo nel 1937-38 e disputare numerose finali. Inizia la seconda guerra mondiale e nel settembre 1940, il club fu costretto a lasciare lo Stadio Jean-Laffon e si trasfer\u00ec allo Stade Aim\u00e9-Giral. Nel 1942, sotto la pressione dello Stato di Vichy, il termine \"Arlequins\" \u00e8 sostituito da \"Athl\u00e9tique\". La guerra far\u00e0 nuove vittime tra i ranghi perpignanesi tra cui spicca Gilbert Brutus. Alla ripresa delle attivit\u00e0 sportive, nel campionato 1943-44 arriv\u00f2 il quinto titolo nella finale di Parigi contro i campioni in carica del . \nNegli anni '50 a dominare la scena rugbistica francese fu il che i catalani troveranno in due finali: quella persa nel 1951-52 e la vittoria nel 1954-55. Gli anni sessanta videro il club aprirsi verso l'esterno con l'arrivo di giocatori non catalani tra cui Jo Maso. Fatta eccezione per la stagione 1976-77 in cui si raggiunse la finale per il titolo persa contro , furono anni bui per l'USAP, nonostante un fiorente settore giovanile.\nAll'inizio degli anni '90, il club torn\u00f2 ai vertici raggiungendo regolarmente le finali senza riuscire a superare i quarti di finale. Finalmente nel 1994 il primo trofeo dal 1955: la terza Challenge Yves du Manoir contro (18-3). \nL'era professionistica.\nNel 1995, l'IRB accett\u00f2 il professionismo e il club dovette strutturarsi come societ\u00e0 per azioni con oggetto sportivo (SAOS) presieduto da Jacques Rodor. Dal punto di vista sportivo, la squadra disput\u00f2 la prima finale allo Stade de France nel 1998, persa contro lo (34-7). Nella prima met\u00e0 degli anni 2000, il club catalano raggiunse sistematicamente i play-off del campionato e disput\u00f2 una nuova finale, persa nel 2004 ancora una volta contro lo Stade fran\u00e7ais (38-20).\nPerpignan gioca regolarmente anche la Heineken Cup giocando una finale nel 2003 contro lo persa per 22-17.\nNel 2007 Jacques Brunel assunse il ruolo di allenatore e durante la stagione 2008-2009 l'USAP termin\u00f2 al primo posto la fase regolaree, dopo aver eliminato lo Stade Fran\u00e7ais, il club conquist\u00f2 il suo settimo Bouclier de Brennus della sua storia contro l'. L'anno successivo fu Clermont ad avere la meglio.\nA cento anni dal primo titolo (1914), nel campionato 2013-14 termin\u00f2 al penultimo posto e venne retrocessa in Pro D2. Dopo anni con prestazioni altalenanti, finalmente vince il campionato Pro D2 2017-18 e viene promossa nel campionato Top 14 che per\u00f2 non riesce a confermare e dopo una solo stagione e nuovamente retrocessa.\nIdentit\u00e0.\nNel 1997, il club ha preso il nome di \"Union des sports athl\u00e9tiques Perpignan-Roussillon\" ed ha cambiato i colori delle maglie, abbandonando l'azzurro-cielo tradizionale per il \"sangue e oro\" della Catalogna. Questo a simboleggiare la forte identit\u00e0 catalana sempre evidenziata in anni recenti. Il motto del club (in catalano) \u00e8 \"Sempre Endavant\", che significa \"Sempre avanti\". Il suo inno ufficiale \u00e8 l'\"estaca\", inno catalano contro l'oppressione di Franco composto nel 1968 da Llu\u00eds Llach. Il club sta cercando di sviluppare e diffondere il rugby oltre i Pirenei. Nel 2004, ha lanciato una partnership con il FC Barcelone, club sportivo estremamente potente, che ha anche una sezione di rugby. Ha in programma di svolgere regolarmente alcune partite a Barcellona in futuro.\nClub \"focoso\", l'USAP non ha sempre brillato per la stabilit\u00e0 dei suoi presidenti, soprattutto dopo l'avvento del professionismo nel rugby (1995).\nMarcel Dagrenat, uomo d'affari arrivato al club nel 1996 come manager nominato Presidente nel Consiglio del 25 ottobre 2000, \u00e8 riuscito a modernizzare e consolidare il club come entit\u00e0 professionale in grado di svolgere un ruolo guida sia a livello francese che europeo. Crea la holding \"'USAP per sempre\"', principale azionista del club (circa l'80% delle azioni), di cui \u00e8 presidente e presiede anche la societ\u00e0 sportiva.\nStanco delle lotte intestine, in particolare con l'associazione che gestisce il settore amatoriale del club, e criticato per la sua gestione a volte autoritaria, si dimette il 17 ottobre 2006. Con un colpo teatrale un mese dopo, il 23 novembre 2006 con il suo gruppo, riprende le redini della holding \"'USAP per sempre\"' , grazie al voto dell'Associazione dei veterani dell'USAP che detiene solo l'1% delle azioni della holding ma che si \u00e8 rivelato decisivo. Marcel Dagrenat \u00e8 notoriamente associato con Jordi Pujol, figlio dell'ex presidente del governo autonomo della Catalogne.\nNel luglio 2007, un cambio di alleanza nell'azienda mette in minoranza il gruppo di Marcel Dagrenat che \u00e8 stato deposto il 13 luglio e viene sostituito da Paul Goze che \u00e8 nominato presidente della SASP USAP nel corso dell'Assemblea del 6 agosto 2007.\nNel giugno 2010, il nuovo presidente del FC Barcellona, Sandro Rosell, ha dichiarato il suo desiderio di un accordo di collaborazione tra il club di Barcellona e l'USAP. Questo accordo ha permesso il coinvolgimento del Bar\u00e7a nell'organizzazione dei quarti di finale della Heineken Cup 2010-2011 tra USAP e , disputata allo Stadio olimpico Llu\u00eds Companys di Barcellona.\nStoria dei colori.\nAll'epoca della ASP (Association Perpignan Sport), il club ha giocato in maglia bianca con un inserti blu (o rossi). Alla fine della prima guerra mondiale, l'associazione ha deciso di cambiare il colore, adottando l'azzurro-cielo. Cos\u00ec, fino alla fine del 1990.\nAlla fine del 1990, la maglia \"sangue e oro\" \u00e8 diventata la maglia principale del club. Siamo entrati nell'era del rugby professionista e, per motivi commerciali, il club vuole indirizzarsi alla ricca comunit\u00e0 autonoma della Catalogna. Tuttavia, la maglia azzurra non \u00e8 stata abbandonata perch\u00e9 al suo arrivo il Presidente Paul Goze, ispirandosi a ci\u00f2 che viene fatto in altri club e altri sport, ha deciso di scegliere come divisa casalinga quella azzurra e per le trasferte quella \"sangue e oro\" . Il colore delle maglie sar\u00e0 invertito all'inizio della stagione 2015-2016, infatti, quella \"sangue e oro\" diventa la maglia domestica e quella azzurro cielo (blu marino per la prima volta) diventa la maglia da trasferta.\nOggi la maglia \"sangue e oro\" con i colori della Catalogna \u00e8 considerata maglia principale del club.\nMascotte.\nCome la maggior parte dei club del Top 14, l'USAP ha, dalla stagione 2010-2011 la sua mascotte, si tratta di un asino di nome \"Cap de burro\" (testa d'asino in catalano). In effetti, da molto tempo, l'asino \u00e8 il simbolo scelto dagli abitanti della Catalogna. Rappresenta l'intelligenza, in confronto alla forza del toro spagnolo.\nInno.\n\"El Cant de l'USAP\" \u00e8 l'inno del club. Questa canzone \u00e8 stato ideata durante la stagione 2007/2008. Ci sono altri inni come il \"L'estaca\" di Llu\u00eds Llach, ma anche la canzone \"Els hi fotrem\" di Jordi Barre che viene diffusa all'interno dello stadio ad ogni prova dell'USAP."}
{"id": "1202593", "revid": "486946", "url": "https://it.wikipedia.org/wiki?curid=1202593", "title": "Tarondor di Gondor", "text": ""}
{"id": "1202594", "revid": "486946", "url": "https://it.wikipedia.org/wiki?curid=1202594", "title": "Tarondor", "text": ""}
{"id": "1202595", "revid": "773636", "url": "https://it.wikipedia.org/wiki?curid=1202595", "title": "Chiesa di San Giusto a Fortuna", "text": "La chiesa di San Giusto a Fortuna si trova nel comune di Scarperia e San Piero, sulla sinistra del fiume Sieve, alla base della fortezza Medicea di San Martino. \nNel 1370 era guidata da un monaco vallombrosano e sottoposta al giuspatronato dei Vescovi; essa fu unita a Santo Stefano a Coldaia nel 1385 da Monsignor Acciaioli.\nQuesta chiesa conservava una terracotta invetriata attribuita al , la \"Vergine col Bambino\" che fu portata al Museo nazionale di Firenze.\nIl territorio di Fortuna apparteneva ai vescovi fiorentini. Nei pressi si trova una Villa della famiglia Pitti di Firenze e per questo alcuni storici ritengono che siano originari della zona."}
{"id": "1202599", "revid": "117683", "url": "https://it.wikipedia.org/wiki?curid=1202599", "title": "Festival internazionale delle sculture di sabbia", "text": ""}
{"id": "1202602", "revid": "1573940", "url": "https://it.wikipedia.org/wiki?curid=1202602", "title": "Postislamismo", "text": "Il postislamismo \u00e8 un movimento intellettuale presente in Iran e Turchia che discute sulla fine dell'integralismo musulmano. Nato in seno al movimento riformista iraniano che considera la rivoluzione islamica come un fallimento a livello sociale, economico e politico, ha i suoi principali esponenti in Abdolkarim Soroush e Mohammad Mojtahed Shabestari. In occidente contribuiscono al dibattito intellettuali come Gilles Kepel e Olivier Roy.\nIl postislamismo si configura come un movimento originale che, ispirandosi sia all'Islam che alla modernit\u00e0 laica, mette in discussione i fondamenti dell'islamismo con particolare riferimento al primato della religione sulla politica stabilito dall'Ayatollah Ruhollah Khomeyni (Velayat-e faqih).\nBasi teoriche.\nNel 2000, Gilles Kepel, specialista francese sull'Islam, tirando le somme sulla sconfitta degli islamisti algerini o egiziani e osservando che i successi dei riformatori in Iran, prevede l'avvento di un \"postislamismo\" democratico che concilier\u00e0 la tradizione islamica con la modernit\u00e0.\nSecondo Farhad Khosrokhavar, intellettuale iraniano, il 'postislamismo' \u00e8 caratterizzato:\nSecondo Khosrokhavar, quindi, queste tre linee di sviluppo, pur partendo tutte dall'islamismo, portano a situazioni nuove che si possono qualificare postislamiste.\nIn Turchia, tenuto conto la natura laica dello Stato, il movimento postislamista assume forme differenti che Khosrokhavar cos\u00ec descrive"}
{"id": "1202603", "revid": "773636", "url": "https://it.wikipedia.org/wiki?curid=1202603", "title": "Chiesa di Sant'Jacopo a Coldaia", "text": "La chiesa di San Jacopo a Coldaia si trova nel comune di Scarperia e San Piero, sul lato sinistro del fiume Sieve, dal quale dista circa un chilometro. La strada che conduce a questa chiesa \u00e8 situata tra Anguidola ed il torrente Rimotoso.\nStoria.\nFu sotto il patronato degli Ubaldini fino all'XI secolo, poi appartenne ai Medici fino al 1835; essa conserva un dipinto i cui soggetti fanno trasparire la delicatezza dei lineamenti, la \"Vergine col Bambino e tre figure di santi\" nello sfondo. Questo dipinto era custodito nella vecchia chiesa di San Niccol\u00f2, che si trovava nelle vicinanze della chiesa di Sant'Jacopo a Coldaia."}
{"id": "1202604", "revid": "4175", "url": "https://it.wikipedia.org/wiki?curid=1202604", "title": "Leicester Tigers", "text": "Il Leicester Football Club (soprannominato Leicester Tigers) \u00e8 una societ\u00e0 professionistica inglese di rugby a 15 che partecipa alla Aviva Premiership. Il Leicester \u00e8 il club inglese ad aver ottenuto il maggior numero di successi dell'era professionistica avendo vinto, guidato dal suo capitano Martin Johnson, nel giro di soli sette anni due Heineken Cup e cinque campionati inglesi.\n\u00c8 una delle sole quattro societ\u00e0 (insieme a Gloucester, Bath and Wasps) a non essere mai stata retrocessa in seconda divisione e non ha mai chiuso un campionato al di sotto della sesta posizione in classifica. \u00c8 inoltre l'unica formazione inglese ad essersi qualificata a disputare tutte le edizioni dell'Heineken Cup a cui la federazione inglese ha deciso di partecipare.\nLe rivalit\u00e0 pi\u00f9 accese sono quelle con Bath, London Wasps e Northampton Saints. La sfida contro Northampton \u00e8 conosciuta con il soprannome di \"East Midlands Derby\".\nStoria.\nI primi anni.\nIl \"Leicester Football Club\" venne fondato durante una riunione, tenutasi nell'agosto 1880 in una sala del George Hotel di Leicester, tra i rappresentanti di tre formazioni(Leicester Societies AFC, Leicester Amateur FC and Leicester Alert) che decisero di fondersi in una sola. Nell'ottobre dello stesso anno la nuova squadra disput\u00f2 il suo primo incontro affrontando il Moseley al \"Belgrave Cricket and Cycle Ground\" e indossando una maglia nera come primo colore sociale.\nIl soprannome di \"Tigers\" non venne usato prima di cinque anni, quando il quotidiano \"Leicester Daily Post\" scrisse che \nL'origine del soprannome non \u00e8 chiara, ma potrebbe essere stato tratto dal \"Reggimento di fanteria del Leicestershire\" (che nel 1946 divent\u00f2 \"Royal Leicestershire Regiment\"). Il reggimento aveva ricevuto il soprannome di \"Tigers\" (It. \"Tigri\") dopo aver prestato servizio in India e dal 1825 i suoi membri portavano sul berretto uno stemma con una tigre reale per sottolinearlo. Una teoria alternativa dice che quel giorno la squadra portasse una maglia a strisce marroni e gialle. Nei primi anni i giocatori del Leicester furono soprannominati anche \"The Death or Glory Boys\" (It \"I ragazzi \"Gloria o Morte\"\").\nLe ora celebri maglie rosse, verdi e bianche non furono utilizzate fino al 1891; fino al 1895 inoltre i colori sulla maglia seguivano delle strisce verticali, quando la versione a strisce orizzontali venne indossata per la prima volta.\nNel 1892 la squadra si trasfer\u00ec al Welford Road, stadio che tuttora ospita i loro incontri.\nNella stagione 1926/27 il Leicester inizi\u00f2 ad usare lettere dell'alfabeto per identificare i propri avanti, estendendo poi la pratica a tutta la squadra dalla stagione 1931/32.\nIl dopoguerra.\nCon l'arrivo di Chalkie White nel 1968 i risultati della squadra, fino ad allora non molto buoni, iniziarono a cambiare in maniera significativa. Si trattava di un allenatore dalle idee molto innovative, che pretendeva dai suoi giocatori un'ottima condizione fisica e grande attenzione alla tattica. I suoi metodi portarono il club ad aumentare i propri successi sul campo e conseguentemente il numero dei tifosi.\nLa crescita decisa del Leicester come club inizi\u00f2 verso la fine degli anni settanta. All'inizio del decennio il club aveva solo 600-700 membri e mediamente a vedere le partite andavano un migliaio di persone. Nel 1980, conquistata la prima finale di Coppa Anglo-Gallese le cose erano molto cambiate.\nNegli anni settanta la squadra disput\u00f2 regolarmente delle sfide contro i Barbarians il giorno di S. Stefano che vedevano gli spalti dello stadio gremiti di spettatori. Con l'avvento del professionismo, alla met\u00e0 degli anni '90, durante il periodo natalizio si iniziarono a disputare regolari incontri di campionato, pertanto tali sfide con i Barbarians cessarono.\nNel 1978 la prima finale di coppa, disputata a Twickenham, contro Gloucester fin\u00ec con una sconfitta, ma i Tigers vinsero le loro tre successive finali contro Moseley (15-12), London Irish (21-9) e Gosforth (22-15). La quinta finale, giocata nel 1983, non and\u00f2 bene e Leicester perse contro Bristol.\nNell'agosto 1980 Leicester divent\u00f2 il primo club inglese ad andare in tour nell'emisfero meridionale; gioc\u00f2 sei partite tra Australia e Figi per celebrare il centenario della societ\u00e0.\nGli anni novanta e oltre.\nIl Leicester inizi\u00f2 il decennio producendosi in una delle maggiori strisce vincenti relativamente alle squadre di club. La serie inizi\u00f2 quando la sua giovane mischia diede un grosso contributo nella vittoria sugli Harlequins per 23-16 nella finale di coppa del 1993. Nel 1995 divent\u00f2 campione di Inghilterra e nel 1997 vinse nuovamente la coppa (9-3 in finale sui Sale Sharks) e divent\u00f2 la prima formazione inglese a raggiungere la finale di Heineken Cup, persa per\u00f2 contro i francesi del Brive.\nNella finale di coppa Anglo-Gallese del 1996 I Tigers vennero sconfitti dal Bath dopo che l'arbitro Steve Lander assegn\u00f2 loro contro un discusso calcio di punizione all'ultimo minuto. Alla fine della partita Neil Back protestando gett\u00f2 a terra l'arbitro con uno spintone, finendo squalificato per sei mesi.\nDal 1999 al 2002, sotto la guida del capitano Martin Johnson e dell'allenatore Dean Richards, entrato in carica nel 1998, i Tigers vinsero quattro campionati inglesi consecutivi tra cui i primi due disputati con la formula del play off finale, portando il proprio record a sei vittorie complessive ed eguagliando quindi quello del Bath.\nNel 2001 e 2002 vinsero anche l'Heineken Cup, unica squadra ad averla vinta per due stagioni consecutive. Nel 2001 in finale superarono lo Stade Fran\u00e7ais 34-30 e nel 2002 il Munster 15-9.\nIn questo periodo il Leicester registr\u00f2 anche un record di risultati sul campo amico; tra il 30 dicembre 1997 e il 30 novembre 2002 rimase imbattuto tra le mura di casa per un totale di 57 partite, 52 delle quali vinte consecutivamente. In quelle quattro stagioni Leicester perse soltanto 14 delle 92 partite disputate.\nSette giocatori del Leicester fecero parte della nazionale inglese che nel 2003 vinse la Coppa del Mondo di rugby: Martin Johnson (capitano), Neil Back, Martin Corry, Ben Kay, Lewis Moody, Dorian West e Julian White. A causa delle loro prolungata assenza per\u00f2 la squadra ebbe un calo di rendimento, terminando il campionato in undicesima posizione e finendo eliminata dall'Heineken Cup gi\u00e0 nei gironi preliminari. La dirigenza decise cos\u00ec di esonerare Dean Richards, sostituendolo con l'allora allenatore degli avanti John Wells.\nIl dopo-Richards.\nJohn Wells nella sua prima stagione completa alla guida del Leicester condusse la squadra al primo posto in campionato nella stagione regolare e alla semifinale di Heineken Cup, giocata al Walkers Stadium e persa contro il Tolosa. I Tigers persero anche la finale dei play off di Premiership contro i London Wasps, partita che fu anche l'ultima giocata per la squadra da Martin Johnson e Neil Back. John Wells si dimise per diventare allenatore federale e il suo posto venne preso da Pat Howard.\nNel 2005/06 il Leicester giunse secondo in campionato dietro ai Sale Sharks, che lo superarono anche nella finale dei play off mentre in Heineken Cup venne eliminato dal Bath.\nNell'aprile 2007 Leicester vinse finalmente un trofeo dopo un'attesa di cinque anni, conquistando la coppa Anglo-Gallese con una vittoria in finale per 41-35 sugli Ospreys a Twickenham grazie alle mete di Tom Varndell, Tom Croft, Ben Kay e Alesana Tuilagi. Il successo venne bissato dalla vittoria per 44-16 nella finale della Premiership contro Gloucester. I Tigers non riuscirono per\u00f2 a conseguire una tripletta senza precedenti, finendo sconfitti dai London Wasps nella finale di Heineken Cup, giocata anch'essa a Twickenham.\nNel dicembre 2006 l'allenatore Walsh annunci\u00f2 che a fine stagione avrebbe lasciato il club per rientrare in Australia. Il suo successore fu l'allora allenatore della nazionale argentina Marcelo Loffreda, che entr\u00f2 in carica al termine della Coppa del Mondo del 2007. Loffreda guid\u00f2 il Leicester fino alla finale di coppa, nuovamente contro gli Ospreys: questa volta per\u00f2 i gallesi riuscirono ad imporsi. In Heineken Cup i Tigers persero tutti gli incontri esterni, fallendo l'approdo ai quarti di finale. In Premiership la squadra riusc\u00ec ad arrivare alla finale dei play off, persa per\u00f2 contro gli eterni rivali dei London Wasps. Dopo quella partita, pur avendo portato la squadra a ben due finali nei soli sette mesi in cui era stato alla sua guida, Loffreda venne esonerato. Come nuovo allenatore fu nominato quindi Richard Cockerill.\nNella finale di Premiership 2009 Leicester torn\u00f2 alla vittoria, sconfiggendo i London Irish 10-9 grazie a una meta di Crane e a cinque punti al piede di Dupuy. La settimana seguente perse la finale di Heineken Cup giocata ad Edimburgo contro gli irlandesi del Leinster.\nIl 6 novembre 2009 Leicester affront\u00f2 sul proprio campo i campioni del mondo degli Springboks per festeggiare l'inaugurazione di una nuova tribuna dell'impianto. I Tigers colsero una prestigiosa vittoria per 22-17 con una meta di Lucas Amorosino e 17 punti al piede del mediano di mischia Ben Youngs.\nLo stadio.\nIl club gioca le proprie partite interne al Welford Road Stadium, che si trova in Aylestone Road. Lo stadio \u00e8 stato inaugurato nel 1893 e sulla sua prima tribuna potevano trovare posto 1.100 spettatori. Dopo la prima guerra mondiale venne costruita la tribuna \"Members' and Crumbie\", mentre nel 1995 furono aperte al pubblico le tribune \"Aliiance\" e \"Leicester\". L'attuale capacit\u00e0 dello stadio \u00e8 di 24.000 spettatori."}
{"id": "1202605", "revid": "1793900", "url": "https://it.wikipedia.org/wiki?curid=1202605", "title": "Campidoglio (Columbus)", "text": "Il Campidoglio di Columbus, o Ohio Statehouse, \u00e8 la sede del governo dello Stato dell'Ohio, uno Stato federato agli Stati Uniti d'America.\nSi tratta di un edificio neoclassico ispirato alle costruzioni della Grecia antica, realizzato a seguito di un concorso di idee indetto nel 1838.\nFu progettato da Thomas Walter in collaborazione con Alexander Jackson Davis, ma i lavori iniziarono solo nel 1848, diretti da Nathan Kelley e William Russell West.\nIl Campidoglio fu inaugurato il 7 gennaio 1857."}
{"id": "1202606", "revid": "287204", "url": "https://it.wikipedia.org/wiki?curid=1202606", "title": "43955 Fixlmuller", "text": ""}
{"id": "1202607", "revid": "287204", "url": "https://it.wikipedia.org/wiki?curid=1202607", "title": "Jorg Fischer", "text": ""}
{"id": "1202609", "revid": "287204", "url": "https://it.wikipedia.org/wiki?curid=1202609", "title": "43954 Chynov", "text": ""}
{"id": "1202613", "revid": "287204", "url": "https://it.wikipedia.org/wiki?curid=1202613", "title": "George Weigel", "text": "Biografia.\nWeigel \u00e8 cresciuto a Baltimora (Maryland, USA) dove ha studiato al \"St. Mary's Seminary and University\", ha quindi ottenuto un master dall'University of St. Michael's College di Toronto. Negli anni Weigel ha ricevuto otto lauree onorarie oltre alla Croce pro Ecclesia et Pontifice e la medaglia d'oro \"Gloria Artis\" del governo polacco.\nHa vissuto a Seattle dov'\u00e8 stato assistente alla cattedra di teologia e Assistant Dean of Studies presso la \"St. Thomas Seminary School of Theology\" di Kenmore, Scholar-in-Residence al World Without War Council of Greater Seattle, prima di tornare a Washington, D.C., come ricercatore al Woodrow Wilson International Center for Scholars. Nel 1986 ha fondato la James Madison Foundation.\nAttualmente \u00e8 consigliere anziano e direttore per gli studi cattolici all\"Ethics and Public Policy Center\" di Washington D.C..\nWeigel vive con la moglie Joan a North Bethesda nel Maryland.\nOpinioni.\nGran parte degli scritti di Weigel riguardano la religione e la cultura.\nPer quanto riguarda la religione, pu\u00f2 essere considerato ortodosso e vicino ai papi Giovanni Paolo II e Benedetto XVI. Sebbene abbia avuto dissensi con i due papi (ad esempio riguardo all'opposizione ad alcuni usi della forza militare e la pena di morte) \u00e8 comunque rimasto uno strenuo difensore di entrambi ed \u00e8 considerato da molti come un promotore di un rinnovamento della Chiesa cattolica.\nNei suoi scritti politici Weigel propugna una politica estera di \"moralism without illusions\" (\"moralismo senza illusioni\"), rifiutando allo stesso modo l'utopismo degli idealisti e la realpolitik che sfuggono a considerazioni morali e considera le relazioni internazionali da un punto di vista prettamente utilitaristico. Secondo Weigel un mondo in crisi richiede pragmatismo nell'affrontare i pericoli e le trappole delle relazioni internazionali. Per questa ragione desidera per gli Stati Uniti una politica estera guidata non da ideali su come la nazione dovrebbe comportarsi, ma da un ragionamento morale.\nIn alcuni casi, aggiunge, considerazioni morali possono anche richiedere che gli Stati Uniti appoggino regimi autoritari pur di prevenire il male maggiore di decadimento morale e minacce alla sicurezza nazionale. Secondo Weigel, le deficienze dell'America non sono una scusante per non perseguire un bene morale pi\u00f9 grande.\nWeigel ha avuto rapporti anche con il Project for the New American Century, la \"think tank\" neo-conservatrice tra i principali fautori della guerra in Iraq.\nWeigel ha conseguito grande popolarit\u00e0 grazie a \"Witness to Hope\", in cui racconta gli ultimi anni di pontificato di Giovanni Paolo II e che ha fornito il soggetto per un film documentario molto premiato. Nel 2004 scrisse un articono per Commentary Magazine intitolato \"The Cathedral and the Cube\" nel quale utilizz\u00f2 il contrasto tra il moderno Grande Arche e la cattedrale di Notre Dame de Paris come metafora per la cosiddetta perdita della \"civilt\u00e0 morale\" in Europa occidentale dovuta alle lunghe tirannie secolari che l'hanno afflitta nel XX secolo (nazismo, fascismo e comunismo), insieme con la recente pesante caduta del tasso di natalit\u00e0 ed il rifiuto a riconoscere le radici cristiane della propria cultura. Weigel si chiede, inoltre, se l'Europa sia ancora capace di avere una qualche considerazione verso se stessa se rinnega la tradizione morale dalla quale \u00e8 sorta la sua cultura: \"I cristiani che condividono questa convinzione (cio\u00e8 che \u00e8 Dio che chiede ai cristiani di essere tolleranti verso chi ha una visione diversa della volont\u00e0 di Dio) -- possono giustificare la loro difesa della libert\u00e0 altrui quando questi, scettici e relativisti, trovano difficile difficile rispettare la libert\u00e0 dei Cristiani\"? Questo \u00e8 stato anche il tema di \"Senza radici\" di Marcello Pera e dell'allora cardinale Joseph Ratzinger per il quale Weigel ha composto la prefazione. Nel 2005 quell'articolo \u00e8 diventato un libro (\"The Cube and the Cathedral: Europe, America, and Politics Without God\").\nDopo la controversa lezione di papa Benedetto XVI a Ratisbona (settembre 2006), Weigel difese l'appello papale per un dialogo interreligioso fondato sulla ragione."}
{"id": "1202614", "revid": "773636", "url": "https://it.wikipedia.org/wiki?curid=1202614", "title": "Chiesa di San Lorenzo a Gabbiano", "text": "La chiesa di San Lorenzo a Gabbiano si trova nel comune di Scarperia e San Piero e dista circa tre chilometri dalla localit\u00e0 Coldaia. La sua fondazione (1300) \u00e8 attribuita alla famiglia Ubaldini da Cignano. Nel 1200 essa appartenne ai frati Vallombrosani e fu adibita ad ospizio; nel 1632 un frate vallombrosano vi costru\u00ec le sepolture dei priori e ricostru\u00ec l'altare maggiore in pietra.\nIn questa chiesa si trovava un dipinto di Jacopo Vignali, \"Madonna col Bambino e Santi\". Ora la grande e bellissima tela restaurata \u00e8 esposta alla Raccolta di Arte Sacra di Sant'Agata Mugello. (orario apertura:domeniche e festivi 15-18 con ora solare, 16-19 con ora legale) Nei pressi della chiesa c'\u00e8 un Villino chiamato \"La Quiete\", come la ben pi\u00f9 famosa villa La Quiete che si trova nei pressi di Firenze. La chiesa \u00e8 chiusa al pubblico ed in stato di decadenza"}
{"id": "1202616", "revid": "76963", "url": "https://it.wikipedia.org/wiki?curid=1202616", "title": "Anthony Blankley", "text": "Biografia.\n\u00c8 stato editorialista del \"Washington Times\", co-conduttore del programma radiofonico \"Left, Right &amp; Center\" (trasmesso in tutti gli Stati Uniti tramite il network public radio) ed autore di \"\". Inoltre era regolarmente ospitato come opinionista politico in vari show televisivi americani quali \"The McLaughlin Group\" e \"The Diane Rehm Show\". In passato ha anche collaborato regolarmente con la rivista \"George Magazine\".\nLe opinioni politiche espresse da Blankley sono vicine al conservatorismo tradizionalista. Alcuni lo hanno considerato neoconservatore, sebbene lui si definisse pi\u00f9 vicino al conservatorismo classico proposto da personaggi quali Ronald Reagan.\nLa carriera politica di Blankley si estende su diversi decenni. arrivando a anche ricoprire il ruolo di addetto stampa di Newt Gingrich quando questi era Presidente della Camera, tra il 1995 e il 1999. In precedenza aveva lavorato per il presidente Ronald Reagan come analista politico ed autore di discorsi. Prima di giungere a Washington, Blankley per 10 anni era stato pubblico ministero per Attorney general della California.\nHa frequentato l'UCLA e la Loyola Law School di Los Angeles. Nel 1972 \u00e8 anche stato ammesso all'ordine degli avvocati della California, ma poi \u00e8 decaduto per non aver mai praticato la professione.\nDa bambino ha anche sostenuto la parte di figlio di Humphrey Bogart nel film \"The Harder They Fall\" (1955).\nOpinioni.\nIn alcuni dei suoi scritti ha confrontato gli islamisti moderni ai nazisti, affermando anche che essi starebbero cercando di conquistare l'Europa. Ha sostenuto, inoltre, che la schedatura razziale (cio\u00e8 la raccolta di dati personali sulla razza a scopi di polizia), seppur criticabile, sarebbe comunque accettabile in caso di guerra."}
{"id": "1202618", "revid": "486946", "url": "https://it.wikipedia.org/wiki?curid=1202618", "title": "Telumehtar", "text": ""}
{"id": "1202619", "revid": "729019", "url": "https://it.wikipedia.org/wiki?curid=1202619", "title": "Bruce Bawer", "text": "I suoi lavori sono apparsi, tra l'altro, su \"The New Republic\", \"The Nation\", \"Newsweek\", \"The Wall Street Journal\", \"The New Criterion\", \"The American Spectator\" e \"The Hudson Review\".\n\u00c8 anche autore di diversi libri quali \"A Place at the Table: The Gay Individual in American Society\", \"Prophets and Professors: Essays On the Lives and Work of Modern Poets,\" e \"Stealing Jesus: How Fundamentalism Betrays Christianity\". Il suo libro pi\u00f9 recente \u00e8 \"Surrender: Appeasing Islam, Sacrificing Freedom\".\nCon il libro \"While Europe Slept: How Radical Islam is Destroying the West from Within\" \u00e8 stato tra i finalisti del National Book Critics Circle Award 2006 nella categoria dei critici.\nIn \"Place At the Table\" era su posizioni centriste vicine a quelle espresse dal President Bill Clinton, e afferm\u00f2 di essere un democratico liberale. In \"Stealing Jesus\" Bawer espresse critiche dure, per non dire aspre, verso evangelici, pentecostali ed altre espressioni della cristianit\u00e0 moderna, il premillenarismo e l'apoligia evangelica del capitalismo.\nNel 1998 si \u00e8 trasferito da New York ad Amsterdam, nella cui societ\u00e0 pi\u00f9 libertaria sentiva di poter vivere meglio come omosessuale.\nHa conseguito il B.A., M.A. e Ph.D. in English studies presso la State University of New York at Stony Brook, dove ha anche insegnato letteratura e composizione scritta.\nOggi vive con il suo partner ad Oslo."}
{"id": "1202620", "revid": "486946", "url": "https://it.wikipedia.org/wiki?curid=1202620", "title": "Telumehtar Umbardacil", "text": ""}
{"id": "1202621", "revid": "108682", "url": "https://it.wikipedia.org/wiki?curid=1202621", "title": "Sais Autolinee", "text": ""}
{"id": "1202622", "revid": "486946", "url": "https://it.wikipedia.org/wiki?curid=1202622", "title": "Telumehtar umbardacil", "text": ""}
{"id": "1202623", "revid": "486946", "url": "https://it.wikipedia.org/wiki?curid=1202623", "title": "Umbardacil", "text": ""}
{"id": "1202624", "revid": "4175", "url": "https://it.wikipedia.org/wiki?curid=1202624", "title": "Nazionale di rugby a 15 delle Figi", "text": "La nazionale di rugby a 15 delle Figi \u00e8 stata fondata nel 1913 e, insieme a Tonga e Samoa, \u00e8 stata affiliata alla Pacific Islands Rugby Alliance (\"PIRA\"). Il rugby nelle isole Figi rappresenta lo sport nazionale. Per una questione economica per\u00f2 molti giocatori figiani preferiscono giocare all'estero, in particolare in Europa e nel Super Rugby. Inoltre diversi giocatori di origine figiana scelgono di indossare la maglia di una nazionale differente, come i naturalizzati All Blacks Joe Rokocoko e Sitiveni Sivivatu o il nazionale australiano Lote Tuqiri.\nCome molte nazionali provenienti dall'Oceania, anche la nazionale figiana possiede una propria danza, la Cibi, che viene eseguita prima di ogni partita. Noti per la velocit\u00e0 del loro gioco, i nazionali figiani sono soprannominati \"figiani volanti\".\nStoria.\nArrivo del rugby nelle Figi.\nIl rugby a 15 fu giocato per la prima volta nelle isole Figi nel 1884 da soldati europei e figiani della \"Native Constabulary\" a Ba, nell'isola di Viti Levu. Cominci\u00f2 ad attirare l'attenzione dei media e a stabilirsi nella nazione durante i primi anni 1890. All'inizio la maggior parte dei giocatori era rappresentata da espatriati, tuttavia nel 1904 venne organizzata una competizione con squadre locali. La prima vera squadra di rugby, il Pacific Club, fu creata nel 1913 da P.J. Sheehan che con i suoi operai, provenienti da Nuova Zelanda e Australia, volle compensare la mancanza di squadre sportive e di competizioni.\nLe partite cominciarono a diventare popolari tra la popolazione locale e gli europei residenti nelle Figi. Sheehan fu contattato per formare una organizzazione che disciplinasse il rugby, cos\u00ec nacque la federazione figiana di rugby. Inoltre, in quel momento furono create due altre squadre: \"Cadets club\" e \"The United Services club\". Sir Ernest Bickham Sweet-Escott, governatore della colonia, don\u00f2 l\"'Escott Shield\" come trofeo per una competizione di rugby. Il primo trofeo venne vinto dal Pacific Club.\nNello stesso periodo, Sheehan organizz\u00f2 una partita contro gli All Blacks di ritorno da un loro tour in California. Gli All Blacks affrontarono una rappresentativa delle Figi vincendo 67-3; i tre punti realizzati dai figiani furono frutto di una meta di Sheehan, capitano e allenatore della selezione figiana.\nLa squadra delle Figi era composta da giocatori europei, come la maggior parte delle squadre dell'epoca, anche se i nativi cominciavano a interessarsi sempre di pi\u00f9 al rugby. Sheehan organizz\u00f2 una prima partita tra due squadre composte solamente da giocatori locali, poi l'anno seguente fu organizzata la prima competizione con le squadre locali, Taipou, Tarirere, Hill e Ofisa. Tarirere vinse la competizione nel 1915 e si vide assegnata la \"Davies Cup\", dal nome dell'uomo d'affari che cre\u00f2 il trofeo.\nPeriodo fra le due guerre.\nLa prima partita ufficiale a livello internazionale risale al 15 agosto 1924, quando Figi e Tonga si affrontarono a Nuku\u02bbalofa, capitale di Tonga. I tongani vinsero 9-6 ma furono sconfitti nel successivo test match 14-3, mentre l'ultima partita della serie si concluse 0-0. Tra agosto e settembre del 1924 le Figi si recarono anche a Samoa, ottenendo una vittoria 6-0 e un pareggio 0-0. L'Universit\u00e0 di Auckland fu la prima squadra a recarsi in visita nelle Figi nel 1926, disputando una serie di tre test match conclusi con una vittoria, una sconfitta e un pareggio. Nello stesso anno anche le Tonga si recarono in visita nelle Figi, e in questa occasione la nazionale figiana cominci\u00f2 a indossare per la prima volta i colori tradizionali: maglietta bianca con lo stemma della palma e pantaloncini neri. Le Figi vinsero la prima partita 10-3, ma persero le successive due 13-8 e 6-3.\nTra il 1924 e il 1938 Tonga e Figi giocarono una serie di tre incontri ad anni alterni. Durante questo periodo, quella tongana fu l'unica rappresentativa contro cui Figi gioc\u00f2. Le partite fra le due nazioni del Pacifico furono duramente combattute; molti hanno sostenuto che le antiche guerre di faida tra gli isolani furono trapiantate sul campo di rugby. I problemi sorti nel 1928 durante la terza partita delle Figi recatisi in tour nelle Tonga costrinsero ad abbandonare l'incontro con Tonga in vantaggio 11-8.\nNel 1938 i New Zealand M\u0101ori si recarono per la prima volta in tour nelle Figi. I figiani per la prima volta giocarono indossando gli scarpini, sebbene c'era ancora una certa tendenza a toglierseli lanciandoli oltre la linea di touche. La serie di tre partite si concluse in parit\u00e0: nella prima partita si registr\u00f2 il pareggio 3-3, nella seconda la vittoria figiana 11-5 e nella terza si imposero i M\u0101ori 6-3.\nNel 1939 si ebbe il primo tour delle Figi in Nuova Zelanda. Il capitano delle Figi, Ratu Sir George Cakobau, decise che la sua squadra dovesse eseguire una danza di guerra per fronteggiare la Haka neozelandese. Consigliandosi con Ratu Bola, il grande capo del clan guerriero dei Navusaradave a Bau, alla squadra venne insegnata la Cibi che da allora rappresenta la danza rituale pre partita. Con molti giocatori che ancora preferivano giocare a piedi nudi, i figiani raccolsero il risultato storico di finire imbattuti durante un intero tour della Nuova Zelanda, con un bilancio di sette vittorie e un pareggio. I New Zealand M\u0101ori furono sconfitti 14-4.\nDal dopoguerra agli anni '70.\nNel 1947 Figi continu\u00f2 la serie di partite contro Tonga ospitando due incontri vinti 25-4 e 19-9. L'anno successivo i New Zealand M\u0101ori si recarono in tour nelle Figi ottenendo due vittorie e una sconfitta nelle tre partite giocate contro i figiani. Nel 1951 le Figi tornarono in Nuova Zelanda raccogliendo la vittoria 21-14 contro i New Zealand M\u0101ori. L'anno seguente le Figi si recarono in Australia per il loro primo tour australiano, terminando in parit\u00e0 la serie di due test match (sconfitta 15-9 e vittoria 17-15). Due anni pi\u00f9 tardi le Figi tornarono nuovamente in Australia ottenendo ancora una volta una sconfitta e una vittoria durante due incontri molto combattuti. Sempre nel 1954, i figiani ospitarono un tour dei New Zealand M\u0101ori con un bilancio di una vittoria e due sconfitte subite.\nIl tour nelle Samoa del 1955 vide la nazionale figiana trionfare con tre vittorie nelle tre partite giocate contro i samoani. Il 1957 fu l'anno dello storico tour in Nuova Zelanda dove Figi si impose in entrambe le partite giocate contro i New Zealand M\u0101ori. Dopo una serie di partite giocate contro Tonga, nel 1961 le Figi si recarono nuovamente in tour in Australia perdendo le prime due partite e pareggiando il terzo e ultimo incontro della serie 3-3.\nIl primo tour delle Figi in Europa ebbe luogo nel 1964, in occasione della loro visita in Galles. I figiani giocarono cinque emozionanti partite culminate con il confronto contro il Galles XV, dove furono sconfitti 28-22 ma creando grossi problemi ai padroni di casa con il loro tipico gioco veloce, tanto che i gallesi temettero la definitiva rimonta figiana dopo il vantaggio 28-9 nel primo tempo. Per la seconda volta nella sua storia il Galles concedette sei mete a un avversario.\nGli anni 1970 iniziarono con una sconfitta 11-6 e un pareggio 9-9 in Nuova Zelanda contro i New Zealand M\u0101ori. Il 24 ottobre 1970 Figi sconfisse i Barbarians 29-9. Dopo una serie di partite giocate contro i New Zealand M\u0101ori e l'Australia verso la met\u00e0 degli anni 1970, il 16 agosto 1977 Figi ottenne una prestigiosa vittoria 25-21 contro i Lions che erano di ritorno dal loro tour in Nuova Zelanda.\nEra moderna.\nNel 1982 venne inaugurato il Pacific Tri-Nations, torneo annuale disputato da Figi, Samoa e Tonga; la prima edizione venne vinta da Samoa. Il 1985 vide le Figi impegnate in due tour, uno in Australia e uno nelle Isole Britanniche. Il bilancio fu negativo, con due nette sconfitte contro Wallabies e Galles e una sconfitta di misura 16-15 contro l'.\nLa nazionale figiana partecip\u00f2 alla prima edizione della Coppa del Mondo di rugby ospitata da Nuova Zelanda e Australia nel 1987. Nella fase a gironi, Figi vinse 28-9 contro l', ma perse le due successive partite 74-13 contro la Nuova Zelanda e 18-15 contro l'. I figiani riuscirono comunque a qualificarsi ai quarti di finale grazie al secondo posto ottenuto per la migliore differenza punti. Ai quarti di finale le Figi vennero eliminate dalla che vinse 31-16.\nNel 1988 le Figi ospitarono un tour dell'Inghilterra venendo sconfitte 25-12 nella partita giocata a Suva. L'anno seguente le Figi si recarono in Europa venendo sconfitte 38-17 dalla e 58-23 dall'.\nLa fu molto deludente per la nazionale figiana, sconfitta in tutte e tre le partite del proprio girone contro , Francia e . Nel 1994 un Galles molto rimaneggiato si rec\u00f2 a Suva per giocare contro le Figi, riuscendo comunque a vincere 23-8. La nazionale figiana non riusc\u00ec a qualificarsi alla Coppa del Mondo 1995. Al termine della competizione mondiale si rec\u00f2 in tour in Galles e Irlanda perdendo sei delle nove partite disputate, compresi i test match contro Galles e Irlanda. Nel 1998 le Figi raccolsero la loro prima storica vittoria contro la Scozia, sconfitta 51-26 a Suva.\nLa nazionale figiana, ricostruita dal nuovo allenatore Brad Johnstone, prese parte alla Coppa del Mondo 1995 qualificandosi alla fase di spareggio per l'accesso ai quarti di finale. Furono decisive le vittorie contro e , mentre un arbitraggio discutibile da parte di Paddy O'Brien cost\u00f2 la vittoria contro la Francia a Tolosa e il conseguente accesso diretto ai quarti di finale. Nello spareggio le Figi vennero sconfitte dall'Inghilterra 45-24. Subito dopo il torneo mondiale Johnstone divenne il nuovo allenatore dell'Italia.\nNel 2001 le Figi si recarono in tour in Italia e Francia subendo due sonore sconfitte 66-10 da parte dell'Italia, che cos\u00ec vendic\u00f2 la sconfitta 43-9 subita l'anno precedente nelle isole Figi, e 77-10 da parte della Francia. L'anno seguente, dopo la sconfitta 68-18 a Wellington contro gli All Blacks, la nazionale figiana si rec\u00f2 in tour in Gran Bretagna con tre nette sconfitte contro Galles, Irlanda e Scozia.\nLe Figi si qualificarono alla Coppa del Mondo 2003 ma non riuscirono a superare la fase a gironi. Dopo la sconfitta 61-18 contro la Francia, le vittorie contro e tennero vive le speranze figiane, ma nell'ultima decisiva partita contro la Scozia le Figi vennero sconfitte 22-20.\nNel 2005 si registrarono per le Figi la sconfitta casalinga 29-27 contro i New Zealand M\u0101ori e soprattutto, il 10 giugno, la pesantissima sconfitta 91-0 contro gli All Blacks. A fine anno la nazionale figiana si rec\u00f2 in tour in Europa riuscendo a vincere solamente contro il 26-17, a fronte delle sconfitte contro Galles e Italia rispettivamente col punteggio 11-10 e 23-8.\nLe Figi diedero vita a una buona prestazione alla Coppa del Mondo 2007, culminata con la qualificazione ai quarti di finale e una sola sconfitta subita per opera dell'Australia. Ne ha fatto le spese il Galles, sconfitto 38-34 nell'ultima decisiva partita del girone e quindi eliminato. Ai quarti di finale le Figi vennero sconfitte 37-20 dai futuri campioni del .\nLa nazionale figiana si rec\u00f2 nuovamente in Europa nel 2009, durante un tour in cui venne sconfitta 23-10 dalla Scozia, 41-6 dall'Irlanda, vincendo infine 29-18 contro la . Dopo avere aperto il 2010 con una sconfitta 49-3 in Australia, le Figi si recarono in Europa per i test di fine anno raccogliendo un pareggio 16-16 a Cardiff contro il Galles. Negli altri due test match europei arrivarono la sconfitta 34-12 contro la Francia e 24-16 contro l'Italia.\nL'edizione delle Coppa del Mondo 2011 fu molto deludente per i figiani, superati da Samoa al terzo posto nella fase a gironi e capaci di vincere solamente contro la Namibia. Incapaci ancora di competere pienamente contro le principali nazionali europee, nei test match degli anni successivi spicc\u00f2 soltanto la vittoria 25-14 contro l'Italia ottenuta il 7 giugno 2014 durante il tour italiano in Asia e nelle Isole del Pacifico. In precedenza, nel novembre 2013, le Figi si dimostrano gi\u00e0 un avversario ostico per gli Azzurri che riuscirono a imporsi 37-31 allo Stadio Flaminio.\nLa nazionale figiana prese parte alla gareggiando in un girone difficile, comprendente oltre ai padroni di casa dell'Inghilterra anche Galles e Australia; riusc\u00ec a ottenere una sola vittoria sconfiggendo l' 47-15.\nNella , gli isolani iniziano con due sconfitte: se quella preventivabile contro l' arriva dopo un match combattuto, inaspettata \u00e8 quella contro i Teros, che vincono 30-27.\nSquadra attuale.\nSegue la squadra composta da 31 giocatori convocata per la ."}
{"id": "1202625", "revid": "773636", "url": "https://it.wikipedia.org/wiki?curid=1202625", "title": "Chiesa di San Michele a Lucigliano", "text": "La chiesa di San Michele a Lucignano (o Lucigliano) si trova nel comune di Scarperia e San Piero ed \u00e8 raggiunta da una strada proveniente dal Convento del Bosco ai Frati. Il suo campanile \u00e8 a vela e non ha campane.\nLa chiesa \u00e8 del 1353 e in questo periodo era sotto il patronato dei Bettini. Nel 1787, con l'annessione della chiesa di Santa Maria a Soli, la chiesa fu oggetto di un radicale intervento di ristrutturazione e di ingrandimento, concluso nel 1791. In tale occasione si procedette all'elevazione delle colonne del presbiterio e alla ricostruzione della sacrestia. Lo stemma sulla facciata ricorda i Bettini, consorti degli Ubaldini, che per primi ne ebbero il patronato; all'interno si conserva un dipinto su tela raffigurante \"San Sebastiano\"."}
{"id": "1202626", "revid": "108682", "url": "https://it.wikipedia.org/wiki?curid=1202626", "title": "Sais Autolinee S.p.A", "text": ""}
{"id": "1202627", "revid": "1793900", "url": "https://it.wikipedia.org/wiki?curid=1202627", "title": "Campidoglio (Nashville)", "text": "Il Campidoglio di Nashville, o Tennessee State Capitol, \u00e8 la sede governativa dello Stato del Tennessee, negli Stati Uniti d'America, situata nella capitale Nashville.\nFu realizzato su progetto di William Strickland secondo i canoni dell'architettura neoclassica a partire dal 1845.\nL'edificio \u00e8 caratterizzato da alcuni massicci porticati sormontati da colonne ioniche.\nLa lanterna presente alla sommit\u00e0 rimanda invece al monumento coregico di Lisicrate.\nMonumenti.\nTra i monumenti del palazzo governativo del Tennessee spiccano le statue di Andrew Jackson, Andrew Johnson, Alvin York e la tomba di James K. Polk, in onore dei tre cittadini del Tennessee che furono presidenti degli Stati Uniti e il reliquiario di Charles Warterfield (\"Charles Warterfield Reliquary\"), resti di colonne e frammenti della prigione di stato del Tennessee."}
{"id": "1202628", "revid": "7", "url": "https://it.wikipedia.org/wiki?curid=1202628", "title": "Bacino di San Marco", "text": ""}
{"id": "1202629", "revid": "433605", "url": "https://it.wikipedia.org/wiki?curid=1202629", "title": "Sais", "text": "Sais \u00e8 il nome greco della localit\u00e0 egizia detta \"Zau\", situata sulla sponda orientale del ramo di Rosetta del Nilo. Il nome attuale della localit\u00e0 \u00e8 Sa el-Hagar.\nCapoluogo del quinto distretto del Basso Egitto ebbe notevole importanza durante il \"periodo tardo\" quando divenne capitale dello stato sotto i sovrani della XXIV, XXVI e XXVIII dinastia.\nFin dalla I dinastia il sito fu importante come sede del culto di Neith.\nDal punto di vista archeologico della Sais egizia rimane ben poco a causa del deliberato smantellamento delle strutture messo in atto per secoli allo scopo di recuperare i materiali da costruzione.\nErodoto descrive la citt\u00e0 come decorata da grandi obelischi da un lago sacro e da un imponente naos attribuito ad Ahmose II; mentre, ancora nel XIX secolo Lepsius riferisce di aver rilevato tracce delle fondamenta di un tempio all'interno della cinta muraria.\nSecondo alcuni studiosi il tempio di Neith sarebbe stato smantellato solamente nel XIV secolo allo scopo di procurare materiale da costruzione per le citt\u00e0 del Cairo e di Rosetta. La famosa Stele di Rosetta, l'iscrizione di epoca tolemaica che ha permesso la decifrazione dei geroglifici egizi, proverrebbe proprio da tale tempio."}
{"id": "1202631", "revid": "1318658", "url": "https://it.wikipedia.org/wiki?curid=1202631", "title": "Nazionale di rugby a 15 delle Tonga", "text": "La nazionale tongana di rugby a 15 \u00e8 la selezione maschile di rugby a 15 (o \"Rugby union\") che rappresenta Tonga in ambito internazionale.\nAttiva dal 1924, opera sotto la giurisdizione della Tonga Rugby Union.\nDal 2006 la nazionale tongana \u00e8 impegnata regolarmente nella Pacific Nations Cup, che la vede di fronte ad altre nazioni oceaniche e non. In precedenza, dal 1982 al 2005 disput\u00f2 il defunto Pacific Tri-Nations, di cui si aggiudic\u00f2 tre edizioni nel 1984, nel 1990 e nel 1994, accedendo alla serie Super 10\u00a01995; nel 1999 e nel 2000 prese parte anche a due edizioni del Pacific Rim.\nInoltre, Tonga \u00e8 sempre stata presente alla Coppa del Mondo di rugby fuorch\u00e9 per l'edizione 1991, quando fall\u00ec la qualificazione; alla rassegna iridata, non \u00e8 mai riuscita a superare la prima fase a gironi.\nI giocatori della nazionale sono noti con il soprannome di \"\u2019Ikale Tahi\", che in italiano significa \"aquile di mare\". Similmente ai vicini polinesiani, la formazione \u00e8 solita effettuare una danza di guerra (Kailao), nota come \"Sipi Tau\", prima di ogni incontro ufficiale.\nStoria.\nLa disciplina del rugby fu introdotta nel Regno di Tonga durante i primi anni del XX secolo da marinari e missionari europei; del tardo 1923 la costituzione della federazione nazionale Tonga Rugby Union. Il debutto internazionale di Tonga avvenne il 15 agosto 1924 con la partita giocata nella capitale Nuku\u02bbalofa e vinta 9-6 contro ; l'incontro faceva parte di una serie di tre \"test match\": il secondo perso per 3-14 e l'ultimo, quello decisivo, pareggiato 0-0. Da quell'anno Tonga e Figi giocarono delle serie di tre incontri ad anni alterni. Le partite tra le due nazioni del Pacifico erano duramente combattute; molti sostennero che le antiche guerre di faida tra gli isolani furono trapiantate sul campo di rugby. Le tensioni sorte nel 1928, durante la terza partita della serie che vide Figi recarsi a Tonga, forzarono l'interruzione del match con la nazionale tongana in vantaggio 12-6. Nella seconda met\u00e0 degli anni 1950, Tonga inizi\u00f2 a disputare una serie di incontri analoga anche con .\nIl 21 maggio 1960 Tonga sconfisse i \"New Zealand M\u0101ori\" in \"tour\" a Tonga e nelle Samoa Occidentali, per poi recarsi a sua volta in \"tourn\u00e9e\" in Nuova Zelanda nel 1969.\nDagli anni sessanta alla prima met\u00e0 degli anni ottanta la nazionale tongana partecip\u00f2 ai Giochi del Pacifico conquistando, in ordine: una medaglia d'argento nel 1963, una di bronzo nel 1983 e una d'oro nel 1979.\nNegli anni 1970 si intensific\u00f2 l'attivit\u00e0 della selezione nazionale; nei mesi di giugno e luglio del 1973 si rec\u00f2 in \"tour\" in Australia con dieci incontri in programma, due dei quali contro i \"Wallabies\". Nel primo \"test\" la nazionale autraliana si impose per 30-12, ma nel secondo incontro, giocato il 30 giugno a Brisbane, i tongani vinsero una partita storica per 16-11, segnando quattro mete a due.\nL'anno successivo intrapresero una \"tourn\u00e9e\" in Regno Unito e Canada venendo sconfitti 8-44 dalla , 4-40 dall'Inghilterra Under-23 e 7-26 dal , riportando soltanto due vittorie su undici incontri disputati, una delle quali nel match conclusivo contro il (40-14). Il 1975, invece, fu l'anno per un nuovo \"tour\" in Nuova Zelanda, esperienza ripetuta una terza volta nel 1983.\nLa nazionale tongana rest\u00f2 poco conosciuta in Europa fino al 1986, quando il si rec\u00f2 in \"tour\" nelle Isole del Pacifico. All'inizio della partita contro Tonga il flanker gallese Mark Brown fu vittima di una brutale azione di gioco di tre avanti tongani che provoc\u00f2 una rissa generale tra i giocatori di entrambe le squadre. Il mediano di mischia gallese Robert Jones descrisse questo fatto come: \u00abla peggiore rissa a cui io abbia mai assistito su un campo di rugby\u00bb. Dopo l'incontro Jonathan Davies defin\u00ec la nazionale tongana come: \u00abla squadra pi\u00f9 scorretta contro cui io abbia mai giocato\u00bb. Del 1982 la prima edizione del Pacific Tri-Nations sulla falsa riga del ben pi\u00f9 noto Tri Nations; Tonga si aggiudic\u00f2 l'edizione 1984. Le \"Aquile di mare\" presero parte alla , la prima edizione della competizione mondiale iridata, giocando nello stesso girone di , ed , ottenendo rispettivamente tre sconfitte per: 4-37, 16-29 e 9-32.\nLa nazionale tongana non riusc\u00ec a qualificarsi alla Coppa del Mondo 1991. Nel 1990 e nel 1994 Tonga vinse altre due volte il Pacific Tri-Nations ed ebbe accesso al Super 10\u00a01995, terminando all'ultimo posto del proprio girone con un solo punto conquistato.\nNel 1995 la squadra si qualific\u00f2 alla Coppa del Mondo prevalendo sulle Figi per la differenza punti. In questa edizione, ospitata dal Sudafrica, la nazionale tongana vinse 29-11 contro la nell'ultima partita del girone, dopo avere perso 10-38 contro la e 5-45 con la Scozia. Durante il match contro gli ivoriani si verific\u00f2 un grave infortunio al tre quarti ala Max Brito che da allora fu costretto sulla sedia a rotelle. La seconda vittoria nella competizione mondiale arriv\u00f2 durante l'edizione 1999 sconfiggendo l' 28-25.\nNel maggio 1997 la selezione tongana intraprese un \"tour\" in Africa meridionale disputando, tra gli altri incontri, tre \"test match\" con , e , aggiudicandosi i primi due; mentre, nell'ottobre dello stesso anno si rec\u00f2 in \"tourn\u00e9e\" nel Regno Unito dove disput\u00f2 12 match e il \"test\" ufficiale contro la nazionale gallese, perdendo 46-12.\nIl 16 giugno 1999, Tonga ottenne la sua vittoria casalinga pi\u00f9 prestigiosa sconfiggendo la per 20-16 a Nuku\u2019alofa durante il \"tour\" francese in Polinesia e Nuova Zelanda. Il 16 giugno 2000 arriv\u00f2, invece, la sconfitta per 0-102 contro la , con 15 mete realizzate dagli \"All Blacks\", che rappresenta la peggiore sconfitta subita dalla nazionale tongana; sconfitta bissata nel 2021 durante i \"test\" di giugno e luglio.\nNegli stessi anni la squadra nazionale prese parte a due edizioni del Pacific Rim, torneo internazionale disputato tra i Paesi appartenenti all'area geografica dell'Anello del Pacifico. Nel novembre 2001 Tonga intraprese una \"tourn\u00e9e\" ufficiale in Scozia e Galles abdicando in tutti e quattro gli incontri, tra cui i \"test match\" con le due nazionali delle regioni visitate.\nNel 2002 le, dopo aver perso le prime quattro gare contro Figi e Samoa, \"Aquile di mare\" centrarono la qualificazione alla Coppa del Mondo 2003 superando agevolmente nello spareggio oceanico e ai ripescaggi. Alla 5\u00aa edizione della Coppa del Mondo di rugby, Tonga non riusc\u00ec a vincere alcuna partita del proprio girone, la sconfitta 20-27 contro il Galles frutt\u00f2 l'unico punto in classifica.\nNel 2006 venne soppresso il Pacific Tri-Nations in favore della Pacific Nations Cup, competizione gestita interamente dall'IRB. Alla la nazionale tongana si qualific\u00f2 nuovamente tramite il doppio spareggio oceanico con le e il ripescaggio contro la Corea del Sud. Alla competizione iridata mondiale, una serie di prestazioni positive fruttarono due vittorie per 25-15 contro gli e 19-15 con Samoa, oltre ad una dignitosa sconfitta per 25-30 contro gli \"Springboks\" futuro campione del mondo. Nel novembre 2009 un nuovo \"tour\" ufficiale in Europa port\u00f2 due sconfitte nette con e e una vittoria sul .\nNel novembre 2009 un nuovo \"tour\" ufficiale in Europa port\u00f2 due sconfitte nette con e e una vittoria sul ; esperienza ripetuta ad un anno esatto di distanza affrontando e superando e French Barbarians. Nel 2011 la partecipazione all'ultima edizione della Churchill Cup con la sconfitta nella finale per il Plate contro gli \"Azzurri\".\nGrazie al terzo posto durante la fase a gironi dell'edizione precedente, le Tonga furono automaticamente qualificate alla . Dopo l'inaspettata sconfitta con il , la selezione ottenne una prestigiosa quanto sorprendente vittoria sconfiggendo la Francia 19-14 e, poi, super\u00f2 il 31-18. Il 24 novembre 2012, durante un nuovo \"tour\" in Europa, le Tonga registrarono la loro prima storica vittoria contro la Scozia vincendo in trasferta col punteggio 21-15.\nAlla la nazionale tongana esord\u00ec nella fase a gironi perdendo 10-17 contro la e ottenne l'unica vittoria sconfiggendo la 35-21, a fronte delle nette sconfitte contro e Nuova Zelanda. Alla fine Tonga si piazz\u00f2 al quarto posto dietro i georgiani.\nNel 2013, 2014, 2016 e 2017 le \"Aquile di mare\" continuarono a recarsi in tourn\u00e9e in Europa per affrontare formazioni nazionali e club ad inviti quali i Barbarians francesi.\nTonga si qualific\u00f2 alla grazie ai risultati della World Rugby Pacific Nations Cup 2016 e 2017; alla massima competizione internazionale di rugby a 15, la nazionale vinse un incontro su quattro superando gli Stati Uniti d'America col punteggio di 31-19.\nLa Sipi Tau.\nSimilmente ad altre nazionali di rugby del Pacifico (es. , , ), prima di ogni partita ufficiale i giocatori della nazionale tongana si esibiscono in una tipica danza locale di guerra; tale danza \u00e8 una forma di Kailao nota come \"Sipi Tau\". La Kailao, originariamente importata da Wallis, viene solitamente eseguita sia nelle cerimonie pubbliche sia in quelle private.\nUna delle \"Sipi Tau\" pi\u00f9 memorabili dei tempi moderni \u00e8 stata eseguita durante la in Australia, prima dell'incontro tra Tonga e . Gli \"All Blacks\" iniziarono la tradizionale \"Haka\" e, successivamente, i tongani risposero eseguendo la \"Sipi Tau\" in contemporanea, con i giocatori di entrambe le nazionali alla fine posizionatisi a distanza ravvicinata fra loro."}
{"id": "1202633", "revid": "38120", "url": "https://it.wikipedia.org/wiki?curid=1202633", "title": "Cyber-dissidente", "text": "Un cyber-dissidente \u00e8 un giornalista professionista o un giornalista partecipativo che pubblica notizie, informazioni o commenti su internet critici verso un governo o un regime.\nAlmeno due Organizzazioni non profit stanno lavorando per diffondere la conoscenza sul contributo dei cyber-dissidenti e difenderli contro le violazioni dei diritti umani di cui sono vittima: Global Voices Online e Reporters Without Borders. Quest'ultima ha pubblicato una \"Guida per Blogger e Cyber-Dissidenti\" e cura un The Committee to Protect Bloggers. \u00c8 stato anche creato BBC NEWS | Technology | Global blogger action day called.\nIn regioni dove Stampa, radio e televisione sono sotto controllo, pubblicazioni on line anonime di cyber-dissidenti possono essere l'unica fonte di informazioni sulla sorte, sui sentimenti e sulle opinioni della gente comune. In questo caso occorre comunque stare in guardia per la difficolt\u00e0 di verificare la buona fede e l'accuratezza delle notizie riferite dalle fonti anonime.\nIl 12 marzo 2010, in occasione della \"Giornata mondiale contro la cyber-censura\", Reporters sans fronti\u00e8res assegner\u00e0 il primo \u201cPremio Netizen,\u201d a un utente Internet, blogger o cyber-dissidente, che abbia dato un notevole contributo alla difesa della libert\u00e0 di espressione online. Sempre in occasione della Giornata Mondiale contro la cyber-censura, Reporters sans fronti\u00e8res pubblicher\u00e0 sul proprio sito rsfitalia.org l'elenco aggiornato dei \u201cnemici di Internet\u201d, l'elenco dei paesi che limitano l'accesso on-line e minacciano i cittadini della rete. Sar\u00e0 anche pubblicato l'elenco dei paesi che sono stati posti \u201csotto sorveglianza\u201d dalla Organizzazione per aver manifestato atteggiamenti minacciosi nei confronti di Internet.\nPersecuzioni di Cyber-Dissidenti.\nIran.\nMohamad Reza Nasab Abdolahi \u00e8 stato imprigionato per aver pubblicato una lettera aperta rivolta all'Ayatollah Ali Khamenei; la moglie incinta di Mohamad ed altri blogger che hanno osato commentare le misure prese contro Mohamad sono stati a loro volta imprigionati.\nEgitto.\nDiversi blogger sono stati arrestati con l'accusa di aver diffamato il presidente Hosni Mubarak ed aver criticato l'Islam\nRussia.\nQuando il presidente Vladimir Putin chiese alle donne del suo paese pi\u00f9 bambini, il giornalista Vladimir Rakhmankov pubblic\u00f2 un articolo satirico su internet definendo Putin \"il simbolo fallico della nazione\". Rakhmankov fu portato in giudizio e condannato ad una pena pecuniaria. \nSi sospetta che l'FSB, il servizio per la sicurezza del governo russo e principale successore del KGB, abbia creato una squadra speciale che contribuisce su diversi blog con azioni di disturbo oltre che per intimidire i blogger politici ed impedire la libera discussione su argomenti non desiderati, tecnica nota in Russia come \"misure attive\"."}
{"id": "1202634", "revid": "80598", "url": "https://it.wikipedia.org/wiki?curid=1202634", "title": "Durium", "text": "La Durium \u00e8 stata un'etichetta discografica italiana, attiva tra gli anni quaranta e il 1989. Parte del catalogo ed il marchio sono stati successivamente rilevati dalla Dischi Ricordi, che ne ha fatto uso per alcune riedizioni. Il suo marchio iniziale era costituito dalla scritta Durium in stampatello, sormontata dalla stilizzazione di tre trombe e un'aquila. Nell'immediato dopoguerra questo logo fu abbandonato in favore di un'immagine stilizzata di un disco con tre raggi interni, attraversato dalla scritta Durium in corsivo. \u00c8 oggi un marchio non utilizzato. \nStoria.\nLa nascita : dagli anni trenta alla seconda guerra mondiale.\nLa Durium s.a. nasce nel 1935 a Milano (la denominazione originale \u00e8 \"Durium La Voce dell'Impero\") per opera di un gruppo di imprenditori milanesi tra cui Martinengo e Alberto Airoldi, che ne diventa presidente. La sede \u00e8 in corso Garibaldi a Milano e la produzione riguarda sia i dischi che i fonoriproduttori.\nI primi dischi pubblicati sono favole per bambini recitate, e altre produzioni dedicate al mercato delle colonie e per le truppe all'estero. Negli anni 1935/1936 - mancando il materiale per la produzione - vengono anche pubblicati dischi su supporto di cartone, contenenti corsi di lingue, tecnici, e materiale di propaganda. Con lo scoppio della guerra gli uffici ed alcuni studi di registrazione vengono trasferiti da Milano a Erba, in via Trieste. \nDal 1946 agli anni settanta.\nAl termine della seconda guerra mondiale, il management decide di tornare a Milano - nella nuova sede in passaggio degli Osii 2 - solo per quanto riguarda gli uffici amministrativi e di rappresentanza, poi traslati in via Alessandro Manzoni 40/42. A Milano viene affittato un magazzino per i dischi finiti, mentre resta ad Erba la parte produttiva (masterizzazione e stampa).\n\u00c8 un periodo di difficolt\u00e0 economiche legate all'ancora immatura discografia italiana; la posizione finanziaria si stabilizza nel 1948 con l'ingresso nella societ\u00e0 dell'imprenditore di origine armena Krikor Mintanjan (il cui cognome a volte \u00e8 italianizzato in Mintangian) che nomina la moglie Elisabel direttrice responsabile e assume come direttore artistico il nipote del cofondatore Alberto, Aurelio Airoldi, che rimarr\u00e0 in azienda fino al 1977, e il pianista, arrangiatore e compositore Franco Cassano, che rimarr\u00e0 alla direzione fino al 1986.\nOltre a dirigere la casa discografica, Cassano pubblica vari album per l'etichetta come pianista e scrive diversi successi per i loro artisti come \"Sei diventata nera\" per i Los Marcellos Ferial, incisa anche in cinese, \"Melodia\" per Jimmy Fontana, portata al successo nel Regno Unito da Engelbert Humperdinck con il titolo \"The Way It Used to Be\" e che verr\u00e0 incisa nel mondo in diverse altre lingue.\nGli anni cinquanta costituiscono un periodo di notevoli investimenti finanziari per l'azienda : attraverso aumenti di capitale e prestiti obbligazionari, la base dell'azienda passa dai 30 milioni di lire del 1955 arrivando a 180 milioni di lire gi\u00e0 nel 1959. Per poter sfruttare realt\u00e0 industriali del settore gi\u00e0 esistenti, la Durium incorpora per fusione realt\u00e0 discografiche minori e in stasi quali la \u201cRoyal\u201d s.p.a., la \u201cSprint\u201d s.r.l., la \u201cDuomo Edizioni Musicali\u201d s.r.l, utilizzandole per espandersi.\nSono soprattutto l'attivit\u00e0 di ricerca di nuovi artisti, nonch\u00e9 lo sviluppo di nuove strategie di promozione e vendita, a rilanciare l'etichetta. Negli anni cinquanta, mentre la discografia italiana trova una propria identit\u00e0 con la nascita di case discografiche quali la Rca Italiana e la CGD, vengono prodotti nuovi artisti quali Aurelio Fierro, Flo Sandon's, Roberto Murolo e Marino Marini, dando un notevole impulso all'attivit\u00e0 nella musica leggera.\nNegli anni sessanta vengono promossi personaggi come Little Tony, i Los Marcellos Ferial, Rocky Roberts, Bruno Venturini, Le Snobs, Wess, Dori Ghezzi, Fausto Papetti, Passengers, Camaleonti, Nini Rosso, I Vianella; artisti che godono di un forte supporto grazie al direttore dell'ufficio stampa della casa discografica Luciano Giacotto che negli stessi anni \u00e8 anche direttore della rivista di musica giovanile Ciao Amici, oltre che produttore.\nLa Durium intu\u00ec fin dagli anni cinquanta l'importanza di distribuire in licenza musica straniera utilizzando la propria sempre pi\u00f9 avanzata fabbrica di Erba; ecco la distribuzione di artisti internazionali come Al Caiola, Don Costa, James Brown, Paul Anka, Mouth &amp; MacNeal, Donna Summer, Ferrante &amp; Teicher, Dee D. Jackson, Steve Lawrence, Eydie Gorm\u00e9, Don McLean, Shirley Bassey, Plastic Bertrand, Telex e molti altri. Nel 1968 viene aperta una nuova sede a Roma, in via Montanelli 11, mentre nel 1975 vennero acquisite le societ\u00e0 \u201cImmobiliare Lidia s.p.a.\u201d e \u201cEquipe Dischi s.r.l.\nNel 1977 la Durium raggiunse il proprio picco con un incremento di vendite netto del 35% rispetto all'anno precedente, per un totale di 6.25 milioni di dollari dell'epoca, mentre l'anno di massimo capitale sociale fu il 1982: 720 milioni di lire.\nGli anni ottanta e il fallimento.\nNel 1981 la Durium festeggia anticipatamente il proprio cinquantenario, ma le vendite, complici la diffusione delle audiocassette registrabili e la diffusione della musica attraverso le radio libere, sono gi\u00e0 in netto calo: dalle 800\u00a0000 copie di qualche anno prima, una hit da numero uno non riesce a vendere pi\u00f9 di 400\u00a0000 copie.\nLa crisi peggiora nella seconda met\u00e0 degli anni ottanta, in concomitanza con la diffusione dei costosi cd e in contemporanea con molte imprese discografiche: nel 1986 Krikor Mintanjan abbandona la societ\u00e0, rilevata da Luca Rinaldi, il quale successivamente la cede ad Enrico Rovelli (che nello stesso periodo ha anche acquistato la Ariston Records).\nNonostante questo negli anni ottanta continua l'attivit\u00e0 di ricerca di nuovi talenti portando al successo molti artisti, tra cui i Vanadium, uno dei primi gruppi heavy metal italiane, e una giovane Fiordaliso che lancia al Festival di Sanremo successi come \"Una sporca poesia\", \"Oramai\", \"Non voglio mica la luna\", \"Il mio angelo\" e \"Fatti miei\".\nRovelli tenta quindi la ristrutturazione aziendale. Il primo ramo ad essere tagliato fu quello pi\u00f9 costoso: la incisione, produzione e stampa dei prodotti finiti. Lo stabilimento di Erba, ormai troppo costoso, fu cos\u00ec abbandonato. A ruota, anche le attivit\u00e0 di registrazione e mixaggio dei dischi vennero dismesse, lasciando quindi anche gli studi di viale Troya. In questo modo, la Durium si trov\u00f2 a usufruire, solo quando necessario, di studi di registrazione e di stampa terzi come fornitori. Di fatto, dal 1984 i lavoratori vennero progressivamente posti in integrazione salariale straordinaria a causa della situazione di crisi aziendale.\nLe vendite, per\u00f2, complice il catalogo non pi\u00f9 competitivo e la carenza di nuovi artisti in grado di vendere a sufficienza, continuarono a declinare. Lo stesso Rovelli tent\u00f2 quindi di costituire una societ\u00e0, la Kono Records, con l'intenzione di fondere i cataloghi di Durium ed Ariston, ma a causa del passivo accumulato dalle due aziende l'operazione non and\u00f2 a buon fine.\nLa Kono pertanto nascer\u00e0 poi come casa discografica autonoma inglobando alcuni artisti della Ariston e della Durium, entrambe fuori da ogni attivit\u00e0 operativa nel 1989. La Durium viene dichiarata fallita il 14 marzo del 1989; a quel punto, furono liberati anche gli uffici della sede legale, in via Manzoni, cessando la Durium di esistere anche formalmente.\nLa struttura aziendale.\nPer quanto riguarda la filiera produttiva, la Durium era nata prima del concetto di \"campus\" in cui concentrare in un'unica sede amministrazione, registrazione, e produzione/stampa di dischi; concetto utilizzato da major nate nel dopoguerra quali la RCA Italiana e la CGD. Anche per praticit\u00e0, possedendo gi\u00e0 uffici e strutture attrezzate, scelse di svilupparle mantenendole per\u00f2 separate. Le varie fasi di demo , arrangiamento e registrazione furono quindi eseguite negli studi di viale Troya (nei pressi di piazza Napoli) - dove venne allestito un attrezzato studio di registrazione mantenuto continuamente aggiornato - oltre che presso studi terzi.\nAd Erba, in via Trieste, dove era presente lo stabilimento di produzione presso cui venivano stampati gli album e prodotte le musicassette, fu proseguita tale attivit\u00e0 con nuovi impianti, sotto la responsabilit\u00e0 prima di Valsecchi e successivamente di Mario Cvek. La modernizzazione procedette senza soluzione di continuit\u00e0 con continui investimenti, al punto che nel 1977 lo stabilimento si distingueva nel panorama italiano per la modernit\u00e0 degli impianti e per la qualit\u00e0 del lavoro Per tutta l'epoca del vinile e delle audiocassette, buona parte dell'attivit\u00e0 veniva svolta in conto terzi per le pi\u00f9 famose ed importanti case discografiche italiane. La grafica e stampa delle copertine fu delegata a diversi studi e stamperie (fra cui, molto utilizzata, la Centonze di Como). \nLa parte amministrativa fu mantenuta presso gli uffici di via Alessandro Manzoni. \nDopo il fallimento, le diverse sedi, ubicate in palazzine e strutture residenziali, furono restituite e utilizzate per altri scopi. Lo stabilimento di Erba \u00e8 stato demolito.\nLe sottoetichette e le attivit\u00e0 per conto terzi.\nCome molte altre case discografiche, anche la Durium ha dato vita ad alcune sottoetichette di cui la pi\u00f9 nota \u00e8 la Targa Italiana, che ha pubblicato anche alcuni album e 45 giri di Vasco Rossi; inoltre la Durium distribu\u00ec altre etichette come la Sprint, la Titanus e la Karim, oltre alla serie \"Cicala\", nata per composizioni classiche e interpretazioni di testi poetici. \nLa Durium, oltre ad aver registrato e stampato per anni rispettivamente artisti e supporti per altre aziende prive di stabilimenti, ha anche curato la distribuzione per altre case discografiche. Ad esempio, per alcuni anni si \u00e8 occupata della distribuzione della PDU, l'azienda discografica fondata da Mina.\nIl catalogo ed il marchio Durium.\nDopo la chiusura della Durium, mentre Rovelli proseguir\u00e0 la sua carriera di agente di molti artisti, tra cui Vasco Rossi, i cataloghi della Durium e della Ariston saranno al centro di contenziosi legali, venendo ceduti poi alla Ricordi e successivamente confluendo nel patrimonio dell'acquirente BMG. Lo stesso marchio Durium viene acquisito da queste aziende e, seppur non formalmente rinnovato, \u00e8 stato utilizzato saltuariamente per ristampare i dischi di alcuni artisti.\nI dischi pubblicati.\nPer la datazione ci si \u00e8 basati sull'etichetta del disco, o sul vinile o, infine, sulla copertina; qualora nessuno di questi elementi avesse una datazione, sulla numerazione del catalogo; se esistenti, sono riportati oltre all'anno il mese e il giorno.\n45 giri.\nCircus - Catalogazione CN A.\nLa Circus era una piccola etichetta distribuita dalla Durium; venne poi acquisita dalla casa madre, che continu\u00f2 a pubblicare 45 giri usando la stessa numerazione di catalogo.\n45 giri - Durium Marche Estere.\nLa Durium Marche Estere (collegata alla statunitense United Artists) era una sottoetichetta della casa madre, che in teoria avrebbe dovuto stampare dischi di provenienza estera, anche se in realt\u00e0 ci\u00f2 non avvenne sempre: in alcuni casi stamp\u00f2 dischi di canzoni di colonne sonore.\nLa numerazione comunque era preceduta dal prefisso DE, mentre nell'etichetta (che era diversa dallo standard durium, in quanto aveva una grossa \"d\" in corrispondenza con il foro del disco) vi era la scritta Durium Marche Estere.\n33 giri - Dischi Adventure.\nLa Durium distribu\u00ec (ed in seguito rilev\u00f2) anche un'etichetta romana, la Dischi Adventure, specializzata nel lancio di nuovi artisti e nella pubblicazione di album di jazz. La lettera A dei 45 giri si trova in alcune emissioni staccata dalle due lettere AV, ed in altre attaccata.\n33 giri - Serie Royal.\nCome ricordato prima, la Royal (la cui sede era in via Indipendenza 32 a Napoli) era specializzata nel lancio di nuovi artisti, e venne dopo poco tempo inglobata nella casa madre: per questo motivo le prime emissioni presentano solo la scritta \"Royal\", sostituita poi da \"Durium - Serie Royal\", mentre la numerazione del catalogo continua in modo sequenziale e prosegue anche con la Serie Royal. La lettera A si trova in alcune emissioni staccata dalle due lettere QC, ed in altre attaccata."}
{"id": "1202636", "revid": "83531", "url": "https://it.wikipedia.org/wiki?curid=1202636", "title": "Movimento Weiquan", "text": "Il Movimento Weiquan, noto anche come movimento degli avvocati a piedi nudi, \u00e8 una rete informale di avvocati difensori che difendono le vittime di ingiustizie o di negazione dei diritti rifacendosi alle leggi in vigore nella Repubblica popolare cinese.\nIl metodo del movimento \u00abWeiquan Yundong\u00bb (\u00abdifesa dei diritti\u00bb) \u00e8 stato stabilito durante lo scandalo nazionale relativo al decesso, nel marzo 2003, di \"Sun Zhigang\", un giovane pestato in un centro di detenzione per migranti dalla polizia di Canton perch\u00e9 non aveva documenti di identit\u00e0.\nI militanti di questo movimento sono costantemente vessati dalla polizia segreta cinese che nei loro confronti adotta ogni forma di ritorsione a sua disposizione: arresti arbitrari, aggressioni fisiche, ecc. I due militanti pi\u00f9 noti sono:\nQuesti uomini, insieme agli altri avvocati a piedi nudi sono per lo pi\u00f9 sconosciuti al grande pubblico cinese: alla stampa non \u00e8 consentito parlare di loro sebbene la loro reputazione, grazie ad Internet ed al passaparola, ha ormai superato il ristretto ambito dei militanti dei movimenti a difesa dei diritti dell'uomo. Nondimeno, nelle zone rurali la loro base \u00e8 forte ed il loro aiuto giuridico molto apprezzato per l'assenza quasi totale di avvocati iscritti ai fori."}
{"id": "1202637", "revid": "22475", "url": "https://it.wikipedia.org/wiki?curid=1202637", "title": "Biarritz Olympique Pays Basque", "text": "Il Biarritz Olympique Pays Basque \u00e8 un club francese di rugby a 15 di Biarritz che milita nel Pro D2, campionato di seconda divisione nazionale.\nIl club fu fondato nel 1913 e ha vinto 5 titoli di campione di Francia, l'ultimo nel 2006, e una European Challenge Cup.\nDisputa i suoi incontri interni al Parc des sports Aguil\u00e9ra di Biarritz e i suoi colori sociali sono il bianco e il rosso.\nStoria.\nNel 1884, il Sig Hum-Sentoure, direttore della Scuola Jules Ferry, fonda un club sportivo, \"Les V\u00e9lites\". Questa associazione ha sede presso la scuola ed ha vocazione militare. Allo stesso tempo, si sviluppa un gruppo rivale, \"l'Operne\". Il suo presidente \u00e8 il direttore della scuola Paul-Bert, un certo signor Lacoureye. Nel 1887 si svolge con gli inglesi, e in modo informale, una prima partita di rugby. Nel 1898, il Sig Hum-Sentoure fonda una nuova societ\u00e0, \"l'amicale des anciens de Jules-Ferry\" Quest'ultima si impegna in discipline come ginnastica, lotta, pugilato, scherma, sollevamento pesi, nuoto, palla. Nel 1902, \"l'amicale\" diventa \"Stade Biarritz\". Una nuova sezione, molto attiva, \u00e8 creata: quella del rugby. Nel 1909, nasce un nuovo club: il \"Biarritz Sporting Club\". Una prima partita internazionale contro il Galles a Cardiff-Roseburg, si svolge nel 1909."}
{"id": "1202638", "revid": "83531", "url": "https://it.wikipedia.org/wiki?curid=1202638", "title": "Madri di Tienanmen", "text": "Le Madri di Tienanmen sono un gruppo del Movimento democratico cinese che promuove un mutamento delle posizioni del governo verso la violenta repressione della Protesta di piazza Tienanmen del 4 giugno 1989.\n\u00c8 guidata da Ding Zilin, candidata al Premio Nobel per la pace, una docente universitaria in pensione il cui giovane figlio fu ucciso dalle truppe governative durante la repressione.\nNel 2000 fu lanciata ufficialmente una campagna per chiedere:\nDing Zilin, Zhang Xianling, che ha perso il figlio diciannovenne, e Huang Jinping, che ha perso il marito trentenne sono state detenute nel marzo 2004. Le autorit\u00e0 prima hanno negato gli arresti, ma poi hanno ammesso di averle fermate perch\u00e9 coinvolte in quelle che hanno descritto come attivit\u00e0 illegali per conto di potenze straniere. Sono state rilasciate dopo circa una settimana ma sottoposte ad una stretta sorveglianza in occasione del 15\u00ba anniversario delle proteste.\nLe donne sono state sottoposte agli arresti domiciliari. Tutte le loro conversazioni telefoniche sono controllate ed \u00e8 stato detto loro di non parlare con altri attivisti, con gli organi di informazioni stranieri e con organizzazioni per i diritti umani.\nGli analisti valutano che le pressioni esercitate da organizzazioni quali le \"Madri di Tienanmen\" potrebbero portare ad una qualche forma di riconoscimento delle uccisioni durante la repressione, per es. attraverso una lapide posta nella piazza, ma in molti credono che questo non avverr\u00e0 presto.\nNel 2006 le \"Madri di Tienanmen\" hanno invocato \"un processo di verit\u00e0 e riconciliazione\" su quanto il governo comp\u00ec nella piazza Tienanmen."}
{"id": "1202639", "revid": "110157", "url": "https://it.wikipedia.org/wiki?curid=1202639", "title": "Circondario del Rh\u00f6n-Grabfeld", "text": "Il circondario del Rh\u00f6n-Grabfeld \u00e8 uno dei circondari dello stato tedesco della Baviera.\nFa parte del distretto governativo della Bassa Franconia."}
{"id": "1202640", "revid": "4175", "url": "https://it.wikipedia.org/wiki?curid=1202640", "title": "Bath Rugby", "text": "Il Bath Rugby (conosciuto anche solamente come Bath) \u00e8 una societ\u00e0 professionistica di rugby a 15 inglese, che ha sede nella citt\u00e0 di Bath. Disputa l'Aviva Premiership. Il club ha ottenuto in passato importanti successi, avendo vinto varie volte il campionato inglese e la Coppa Anglo-Gallese ed essendosi imposto in un'occasione anche nell'Heineken Cup.\nFondato nel 1865 il Bath \u00e8 anche uno dei club pi\u00f9 antichi.\nDisputa i propri incontri interni al Recreation Ground, noto anche con il soprannone di \"The Rec\".\nStoria.\nGli inizi.\nIl \"Bath Rugby Football Club\" \u00e8 uno dei pi\u00f9 antichi club ancora esistenti, essendo stato fondato nel 1865. Dopo aver giocato le prime partite al \"North Parade\", nel corso del XIX secolo il Bath cambi\u00f2 spesso sede, giocando anche a \"Claverton Down\", \"Lambridge Meadows\", \"Taylor's Field\" e \"Henrietta Park\". La societ\u00e0 affitt\u00f2 quindi un appezzamento di terreno a \"Pultney Meadow\", l'area dove attualmente sorge il \"Rec\". La maggior parte degli incontri in quei primi anni videro il Bath affrontare squadre vicine come\nWeston-super-Mare, Gloucester, Clifton e Bristol Arabs. Dal 1890 circa inizi\u00f2 a confrontarsi regolarmente anche con club gallesi come Cardiff e Penarth. Tuttavia a causa del suo pacchetto di mischia piuttosto leggero, il Bath finiva spesso sconfitto. Bath disput\u00f2 il suo primo incontro con una formazione non britannica nel 1907, quando i francesi del \"Racing Club de Bordelais\" attraversarono la Manica proprio per andare a giocare al \"Rec\". Nel 1954 si tenne il primo tour all'estero del Bath, che sconfisse le squadre francesi di \"St. Claude\" (23-3), \"Givors\" (9-6) e \"Tour du Pin\" (17-0).\nLe conduzioni di Sibley e Rowell.\nIl tour venne ripetuto anche l'anno seguente quando, sotto la guida del capitano Peter Sibley, vennero le vittorie su \" St. Claude\" (13-8), \"Digione\" (14-0) e \"Macon\" (8-3): fu in questo periodo che il Bath svilupp\u00f2 l'attitudine a giocare un rugby veloce e votato all'attacco, tradizione che continua tuttora.\nDisponendo di giocatori dalla statura imponente come i nazionali inglesi David Gay e Peter Heindorff, e altri veloci ed efficaci come John Horton e Mike Beese Sibley, passato alla guida tecnica, fu in grado di imporre il proprio stile di gioco, aumentando ulteriormente la reputazione del Bath all'inizio degli anni settanta, grazie ad alcune spettacolari vittorie contro la crema delle formazioni gallesi, rappresentanti di un rugby che allora viveva il suo periodo migliore. Tuttavia la vera rivoluzione inizi\u00f2 con l'arrivo dell'allenatore Jack Rowell nel 1978. Rowell cambi\u00f2 radicalmente l'impostazione di un club che fino ad allora aveva trovato i propri giocatori tra gli abitanti dell'immediato circondario. Quando negli anni ottanta iniziarono i primi campionati organizzati Rodwell introdusse nel Bath una forma di professionismo ante litteram, assemblando un gruppo di giocatori che univa potenza e tecnica. La potenza era fornita da giocatori come Gareth Chilcott e Roger Spurrell mentre la tecnica passava per le mani di Horton e David Trick.\nI successi degli anni '80 e '90.\nNel 1984 arriv\u00f2 la prima vittoria nella Coppa Anglo-Gallese, ottenuta battendo Bristol nella finale. Bath domin\u00f2 la coppa per oltre un decennio, con dieci vittorie in dodici anni, tra cui quattro di fila dal 1984 al 1987. Nel 1987 si disput\u00f2 la prima edizione della English Premiership, che il Bath domin\u00f2 a lungo vincendo sei delle prime dieci edizioni.\nNella stagione 1993/94 il Bath realizz\u00f2 una sorta di \"Grande slam\" vincendo campionato (giocato per la prima volta con la formula di andata e ritorno), Coppa Anglo-gallese (battendo in finale Leicester con mete di Tony Swift e di un giovanissimo Mike Catt), il Middlesex Sevens di rugby a 7 e il \"Worthington Tens\".\nNel maggio del 1996 il Bath e i Wigan Warriors, squadra di rugby a 13, disputarono un singolare doppio confronto incontrandosi in due partite disputate una con un regolamento, l'altra con l'altro. Il primo incontro, giocato a Manchester con le regole del rugby a 13 venne stravinto dal Wigan che si impose 82-6; al ritorno, giocato due settimane dopo a Twickenham fu invece conquistato dal Bath per 44-19.\nL'epoca del professionismo.\nCon la partenza di Jack Rowell nel 1995 (che and\u00f2 a guidare la nazionale inglese e il passaggio allo status di sport professionistico del rugby a 15 dell'anno seguente il Bath dovette lottare per mantenere il proprio status di squadra importante sia dentro che fuori dal campo. A causa dei continui cambi di guida tecnica e giocatori, la formula che in passato l'aveva condotto a grandi successi inizi\u00f2 a incontrare difficolt\u00e0. Tuttavia il Bath, capitanato da Andy Nicol, riusc\u00ec a diventare il primo club inglese a vincere l'Heineken Cup, nella stagione 1997/98; nella finale giocata a Bordeaux sconfisse i francesi del Brive per 19-18, partita in cui tutti i punti del Bath vennero marcati da Jon Callard. La stagione successiva per\u00f2 Bath termin\u00f2 il campionato solo al sesto posto.\nNella disastrosa stagione 2002/03 riusc\u00ec ad evitare la retrocessione per un solo punto, conquistato all'ultima giornata. Salvatasi a stento ed evitata la fusione con gli acerrimi rivali del Bristol, la societ\u00e0 decise di effettuare pesanti investimenti per il rafforzamento delle squadra e nell'estate 2003 arrivarono ben 15 nuovi giocatori e tecnici. Jack Rowell e Michael Foley condussero bene il mercato e anche grazie all'ingaggio di John Connolly come allenatore Bath termin\u00f2 la stagione in vetta alla classifica con sei punti di vantaggio sui London Wasps, finendo per\u00f2 per perdere la finale dei play-off a Twickenham.\nBath chiuse al quarto posto la stagione 2004/05.\nNello stesso anno raggiunse la finale della Coppa Anglo-Gallese, persa contro il .\nDue suoi giocatori, Matt Stevens e Danny Grewcock vennero selezionati per il tour dei British and Irish Lions in Nuova Zelanda del 2005. Alla fine della stagione l'allenatore Connolly annunci\u00f2 la sua decisione di rientrare in Australia e venne sostituito da Brian Ashton che per\u00f2 nel maggio 2006 lasci\u00f2 a sua volta la squadra per diventare l'allenatore dell'attacco della nazionale inglese. Il suo posto venne preso dall'ex allenatore dei tre quarti Steve Meehan.\nNelle stagioni 2004/05 e 2005/06 Il Bath disput\u00f2 l'Heineken Cup. Nel 2006 sconfisse nei quarti di finale i Leicester Tigers in un incontro molto discusso dopo essere rimasto in soli 13 uomini negli ultimi 10 minuti a causa di continue infrazioni in mischia. In semifinale venne per\u00f2 battuto da Biarritz. Avendo chiuso la stagione al nono posto in campionato, non si qualific\u00f2 per l'Heineken Cup e nella stagione successiva disput\u00f2 quindi in ambito europeo la Challenge Cup.\nNel 2008 il Bath vinse il suo primo trofeo dopo dieci anni, battendo 24-16 i Worcester Warriors nella finale di Challenge Cup con mete di Jonny Faamatuainu e Nick Abendanon; Steve Borthwick, che l'anno seguente pass\u00f2 ai Saracens, venne nominato miglior giocatore dell'incontro.\nLo stadio.\nIl Bath gioca i propri incontri al Recreation Ground, noto anche con il soprannome di \"The Rec\". Lo stadio si trova al centro della citt\u00e0, vicino al corso del fiume Avon. Nella stagione 2009-10 la sua capienza \u00e8 stata portata a 12.300 spettatori. Nel corso dell'estate il campo viene di solito riadattato per renderlo capace di ospitare incontri di cricket di formazioni locali e una volta all'anno dal Somerset County Cricket Club."}
{"id": "1202642", "revid": "599013", "url": "https://it.wikipedia.org/wiki?curid=1202642", "title": "Campionato mondiale di trial 2006", "text": "Il mondiale di trial 2006 si \u00e8 svolto, come sempre, su una singola categoria di cilindrata, senza limitazione (il mondiale 125 viene considerato un campionato minore).\nI campionati tuttavia risultano 2, uno outdoor, ossia il classico mondiale all'aperto e uno indoor, corso principalmente in inverno in palazzetti o piazzali dove gli ostacoli la superare sono dei manufatti costruiti dall'uomo come blocchi di cemento, gomme di escavatrici, cassoni, tubature in cemento, ecc.\nIl mondiale di trial viene spesso indicato con la sigla \"WCT\", \"World Championship of Trial\".\nTrial Des Nations.\nIl Trial Des nations (spesso abbreviato TDN) \u00e8 stato disputato in terra francese, precisamente nella localit\u00e0 di Br\u00e9al-sous-Montfort.\nLa vittoria \u00e8 andata alla selezione spagnola che ha dominato l'evento vincendolo con una notevole facilit\u00e0 e soprattutto con uno scarto di punti tra loro e i secondi classificati enorme."}
{"id": "1202644", "revid": "1123217", "url": "https://it.wikipedia.org/wiki?curid=1202644", "title": "Watsu", "text": "Il Watsu \u00e8 un trattamento alternativo che si svolge in vasche di acqua calda (35\u00b0 circa). Il nome deriva dalla contrazione di \"Water\" (\"acqua\" in inglese) e Shiatsu. \nDescrizione.\nDurante una sessione di Watsu il ricevente galleggia supino in acqua a temperatura corporea (circa 35\u00b0), sostenuto dalle braccia dell'operatore; entrambi sono immersi in una piscina di circa 110-120 cm d'altezza.\nNella posizione iniziale un braccio dell'operatore sostiene la testa del ricevente e l'altro braccio \u00e8 posto all'altezza del bacino. Nel pieno rispetto dei limiti e delle potenzialit\u00e0 del corpo che sta sostenendo, il watsuer (watsu practitioner) applica stiramenti, rotazioni, digitopressioni. Le orecchie sono di norma immerse in acqua, mentre il viso \u00e8 sempre in superficie.\nL'acqua calda, unita al sostegno e ai delicati movimenti, potrebbe facilitare il raggiungimento di uno stato di benessere e rilassamento con effetto antistress.\nOltre ci\u00f2 non esistono prove mediche dell'efficacia clinica del Watsu.\nOgni manipolazione curativa della colonna vertebrale e delle articolazioni \u00e8 un atto sanitario, che deve quindi essere effettuato, sia per motivi di sicurezza medica che legali, solo da soggetti autorizzati e specializzati (medici ortopedici, fisioterapisti). Un errore di manipolazione potrebbe portare anche a danni gravi o irreversibili al paziente. Inoltre in un ambiente acquatico, perdipi\u00f9 rilassato, sempre in caso di manipolazioni errate, il rischio di traumi \u00e8 maggiore poich\u00e9 a causa del rilassamento corporeo si riduce il fisiologico tono contrattivo muscolare che ha anche funzione protettiva delle articolazioni.\nStoria.\nIl Watsu \u00e8 nato negli anni ottanta in California, quando Harold Dull inizi\u00f2 ad applicare tecniche proprie dello Shiatsu in acqua termale. Il Watsu \u00e8 oggi un marchio registrato di propriet\u00e0 dello stesso Dull.\nNegli anni si \u00e8 evoluto in una forma autonoma ed indipendente, pur mantenendo alcune caratteristiche di base dello Shiatsu.\nIl Tantsu.\nIl Tantsu (\"Tantric Shiatsu\") fu sviluppato da Harold Dull contemporaneamente al Watsu. Come quest'ultimo \u00e8 basato su posture che l'operatore fa assumere al ricevente. Il trattamento avviene per\u00f2 su materassini, dove vengono esercitati stiramenti e pressioni tipiche del Watsu."}
{"id": "1202647", "revid": "1602064", "url": "https://it.wikipedia.org/wiki?curid=1202647", "title": "Defezione", "text": "La defezione \u00e8 l'atto del venire meno al proprio impegno di lealt\u00e0 verso uno Stato oppure un ente politico a favore di un altro. Il termine ha origine latina: \u00abde\u00bb (allontanamento) e \u00abfacere\u00bb (agire, fare). Chi compie una defezione \u00e8 spesso indicato come transfuga, disertore o traditore.\nLa defezione \u00e8 spesso compiuta in maniera illegale rispetto alle leggi della nazione o dell'organizzazione politica abbandonata. Da questo punto di vista la defezione \u00e8 diversa dal semplice cambiamento di cittadinanza che solitamente non contravviene alle leggi di nessuna nazione.\nDurante la Guerra fredda chi fuggiva dal blocco orientale verso l'Occidente era qualificato pi\u00f9 spesso come transfuga che come disertore o traditore (almeno in Occidente). Si registrarono anche alcuni casi di occidentali che scelsero l'Est. Fra i pi\u00f9 celebri si ricorda il fisico italiano Bruno Pontecorvo che nel 1950 scelse liberamente di trasferirsi in Unione Sovietica e Kim Philby, funzionario britannico che spiava per conto del KGB, che invece scapp\u00f2 nel medesimo Stato quando stava per essere scoperto (1963).\nL'economista tedesco Albert O. Hirschman dedica al tema politico della defezione diverse parti del suo libro\" Lealt\u00e0, defezione, protesta\" (\"Exit, Voice, and Loyalty\")."}
{"id": "1202648", "revid": "113372496", "url": "https://it.wikipedia.org/wiki?curid=1202648", "title": "Circondario di Miltenberg", "text": "Il circondario di Miltenberg \u00e8 uno dei circondari dello stato tedesco della Baviera.\nFa parte del distretto governativo della Bassa Franconia."}
{"id": "1202650", "revid": "1891342", "url": "https://it.wikipedia.org/wiki?curid=1202650", "title": "Club sportif Bourgoin-Jallieu rugby", "text": "Il Club sportif Bourgoin-Jaillieu rugby \u00e8 club francese di rugby a 15 di Bourgoin-Jallieu (Is\u00e8re) che partecipa al campionato F\u00e9d\u00e9rale 1, terza divisione nazionale.\nIn Top 14 fino al 2011, il club \u00e8 incorso in due retrocessioni consecutive dovute a ragioni finanziarie, dopo 27 anni di militanza consecutiva in massima serie.\nNel suo palmar\u00e8s vanta la vittoria in Challenge Cup 1996-97."}
{"id": "1202651", "revid": "6923", "url": "https://it.wikipedia.org/wiki?curid=1202651", "title": "Giovanni Battista Visconti (archeologo)", "text": "Biografia.\nDopo le tragiche vicende della morte di Johann Joachim Winckelmann (1768), Visconti gli succedette alla carica di Commissario delle Antichit\u00e0 di Roma. Il suo compito principale fu quello di riorganizzare i Musei Vaticani, conferendo loro lo stampo eminentemente neoclassico che li avrebbe caratterizzati fino ai giorni nostri. Collabor\u00f2 sostanzialmente all'inventarizzazione delle antiche opere scultoree del Museo Pio-Clementino.\nIn et\u00e0 matura appoggi\u00f2 gli sforzi del figlio, il pi\u00f9 noto Ennio Quirino Visconti, il quale avrebbe continuato il lavoro del padre."}
{"id": "1202653", "revid": "287204", "url": "https://it.wikipedia.org/wiki?curid=1202653", "title": "Passo della Colla di Casaglia", "text": "Il passo della Colla di Casaglia \u00e8 un valico dell'Appennino tosco-romagnolo che congiunge la valle del Mugello con quella del Lamone. \nUbicazione.\nIl passo \u00e8 situato nel comune di Borgo San Lorenzo, in provincia di Firenze, a 913 m s.l.m., lungo la ex Strada statale 302 Brisighellese Ravennate. Prende il nome dalla frazione di Casaglia, che \u00e8 il primo centro abitato che si incontra scendendo dal versante romagnolo. Dal passo si dirama, in direzione Nord, l'ex Strada statale 477 dell'Alpe di Casaglia che, superato il vicino Passo della Sambuca, discende la vallata del Senio.\nIl passo \u00e8 situato circa a met\u00e0 del percorso della 100 km del Passatore, della quale costituisce il punto pi\u00f9 alto. "}
{"id": "1202654", "revid": "124771379", "url": "https://it.wikipedia.org/wiki?curid=1202654", "title": "Stade Toulousain", "text": "Lo Stade Toulousain \u00e8 un club polisportivo francese di Tolosa, la cui sezione pi\u00f9 nota e prestigiosa \u00e8 quella di rugby a 15.\nIl club, fondato nel 1907, \u00e8 il pi\u00f9 titolato di Francia e d'Europa in quanto detiene il record di 21 titoli nazionali e di 5 Heineken Cup, oltre a 5 Coppe di Francia.\nLa squadra disputa i suoi incontri interni allo stadio Ernest-Wallon (19.500 posti).\nDal 2015 l'allenatore \u00e8 Ugo Mola che ha preso il posto di Guy Nov\u00e8s, allenatore delle precedenti 22 stagioni del club, e passato all'incarico di C.T. della .\nStoria.\nCollegamenti con la storia della citt\u00e0.\nSin dalla sua fondazione nel 1907, lo Stade Toulousain \u00e8 stato in linea con la storia della citt\u00e0.\nIl logo: Prima di rimandare al nome dello Stade toulousain, le lettere ST intrecciate si riferivano a San Tommaso D'Aquino, le quali ossa si trovano attualmente nella chiesa dei Giacobini a Tolosa dal 14esimo secolo. Tuttavia, \u00e8 nella Basilica di Saint-Sernin che risiede il legame con lo Stade toulousain. Dopo la rivoluzione francese infatti, \u00e8 l\u00ec che le reliquie di San Tommaso D'Aquino sono state portate per quasi due secoli. Il pavimento della cappella rende omaggio a questo passaggio con un monogramma di una S e una T intrecciate, divenendo ispirazione per il logo del club.\nFondazione.\nPrima del 1907 a Tolosa si giocava a rugby solo nelle scuole e nelle universit\u00e0. Nel 1893, degli studenti del \"Lyc\u00e9e de Toulouse\" si riunirono nel \"les Sans Soucis\". Frequentando l'universit\u00e0 gli stessi studenti fondarono \"l'Olympique Toulousain\", che divenne \"Stade Olympien des Etudiants de Toulouse\" (SOET) qualche anno dopo nel 1896. In quello stesso periodo, fu fondato \"le Sport Atl\u00e9thique Toulousain\" (SAT) mentre degli studenti di veterinaria crearono \"l'Union Sportive de l'Ecole V\u00e9t\u00e9rinaire\" (USEV). Le due realt\u00e0 si fusero nel 1905 dando vita al \"V\u00e9to-Sport\". Infine nel 1907, fu fondato lo Stade Toulousain dall'unione tra il SOET e il V\u00e9to-Sport.\nPrimi anni.\nLo Stade Toulousain gioc\u00f2 la sua prima finale del campionato francese nel 1909 perdendo contro lo Stade Bordelais Universit\u00e9 Club (17\u20130) a Tolosa. Nel 1912 vinse il primo titolo nazionale, dovendo aspettare il 1922 per vincere poi una seconda volta. Gli anni 20 del 1900 sono stati l'era d'oro del club, arrivarono in finale nel 21, sconfitti dal Perpignano. In seguito a tale sconfitta, la squadra conquist\u00f2 il titolo nel 1922, 1923, 1924, 1926 e 1927.\nDagli anni 30 ai 50.\nI decenni successivi furono relativamente tranquilli rispetto ad un'era cos\u00ec dominante come quella degli anni 20. Il club non arriv\u00f2 ad alcuna finale negli anni 30, e sarebbe stato cos\u00ec fino ai tardi anni 40. E' per\u00f2 da riconoscere la vittoria della Challenge Yves du Manoir contro il RC Tolone nel 1934. Il club arriv\u00f2 in finale del campionato nel 1947 battendo l' Agen 10 a 3. Seguirono ben 22 anni di silenzio dopo i quali lo Stade Toulousain riusc\u00ec nuovamente ad arrivare in finale.\nDagli anni 70 agli 80.\nNel 1971 il Tolosa perse la Challenge Yves du Manoir contro il US Dax 18 a 8. Il club perse poi la finale di campionato del 1980 contro l' AS B\u00e9ziers. La fine del decennio per\u00f2, sembr\u00f2 ripristinare la gloria del club dei lontani anni 20.Perdendo in finale della Challenge Yves del 1984 contro RC Narbonne 17 a 3. Tornarono a vincere un campionato nel 1985. La seguente stagione riuscirono a difendere il titolo e dopo una serie di sconfitte in finale della Challenge Yves du Manoir, il Tolosa vinse la competizione del 1988, nonch\u00e8 il campionato l'anno seguente.\nDagli anni 90 ad oggi.\nDal 1990 il club perse una gran finale nel 1991 aggiudicandosi per\u00f2 una doppia vittoria nel 1993. A met\u00e0 degli anni 90 lo Stade Toulousain torn\u00f2 a dominare il panorama francese, ottenendo 4 titoli nazionali consecutivi nel 1994, 1995, 1996 e 1997, oltre alla Challenge Yves du Manoir del 1995.\nNella stagione inaugurale (95-96) il club divenne la prima squadra a vincere la massima competizione europea, l'Heineken Champions Cup.\nIl club vinse la Challenge Yves du Manoir nel 1998, i campionati del 1999 e del 2001, perdendo in finale nel 2003. Lo Stade Toulousain replic\u00f2 il successo Europeo nella stagione 2002\u201303 e nella 2004\u201305. Perdendo la finale del campionato francese del 2006, posero fine ai 7 anni di insuccessi battendo ASM Clermont Auvergne nel 2008. Nel 2008 persero la finale di Heineken Cup contro Munster, per poi avere successo 2 anni dopo contro Biarritz a Parigi diventando il primo club ad ottenere quattro titoli europei. Lo Stade Toulousain \u00e8 inoltre l'unica squadra francese ad aver partecipato ad ogni edizione della massima coppa europea.\nVinti i campionati nazionali 2011 e 2012, passarono altri 7 anni prima di vincerne un altro. Proprio nel 2019 infatti il club conquist\u00f2 il titolo francese per la 20esima volta.\nIl 2021 \u00e8 stato uno degli anni migliori del club. battendo lo Stade Rochelaise ben due volte in finale, prima in Champions Cup e poi nel Top14. Al 2021 infatti \u00e8 la squadra con il maggio numero di titoli europei conquistati."}
{"id": "1202657", "revid": "92406055", "url": "https://it.wikipedia.org/wiki?curid=1202657", "title": "Belforte (Varese)", "text": "Belforte (\"Belf\u00f2rt\" in dialetto varesotto) \u00e8 un quartiere della citt\u00e0 di Varese situato nella parte orientale del capoluogo lombardo, attraversato dall'omonimo viale che risulta essere una delle arterie principali della citt\u00e0, collegandola con Malnate e dunque il Comasco ed i valichi svizzeri.\nIl rione \u00e8 attraversato dal torrente Vellone che, nei pressi di Malnate, sfocia nell'Olona. Attualmente, si stima che il quartiere ospiti circa 6000 abitanti.\nLa chiesa parrocchiale \u00e8 intitolata alla Madonna della Speranza e della Pace, ma \u00e8 pi\u00f9 semplicemente conosciuta come chiesa del Lazzaretto, per essere stata utilizzata come luogo di degenza dei contagiati durante la grande peste del Seicento. Nell'edificio troviamo una tela rappresentante la Vergine e San Maderno, con tutta probabilit\u00e0 dipinta nel XVII secolo da Federico Bianchi.\nIl Castello di Belforte.\nSu una collinetta sovrastante il quartiere \u00e8 ubicato l'omonimo castello, costruito in posizione difensiva rispetto alla strada che porta ai valichi svizzeri; il castello nel 1164 e nel 1175 ospit\u00f2 l'imperatore Federico Barbarossa in occasione delle sue discese a Milano. A cavallo tra queste due date, i varesini che entrarono a far parte della Lega Lombarda vennero definiti \"quelli di Belforte\", proprio per sottolineare l'importanza militare ricoperta dal castello. \nLa costruzione venne trasformata in villa nel Seicento, e si trova attualmente in uno stato di pesante incuria. \nIl quartiere fu teatro di grandi combattimenti durante la seconda guerra di indipendenza fra i Cacciatori delle Alpi di Giuseppe Garibaldi, che si era acquartierato proprio presso il castello, e le truppe austriache del generale Karl von Urban (la cosiddetta \"Battaglia di Varese\", svoltasi il 26 maggio del 1859)."}
{"id": "1202663", "revid": "122500394", "url": "https://it.wikipedia.org/wiki?curid=1202663", "title": "PAL", "text": "Il PAL (acronimo dell'inglese \"Phase Alternating Line\") \u00e8 un metodo di codifica del colore utilizzato nella televisione analogica, usato da gran parte del mondo. Fanno eccezione gran parte del continente americano, alcune nazioni dell'est asiatico, parte del Medio Oriente, dell'Europa orientale e la Francia.\nVenne sviluppato in Germania da Walter Bruch, che lavorava alla Telefunken Lo standard che lo definisce viene pubblicato dalla ITU nel 1968 con il titolo \"Recommendation ITU-R BT.470-6, Conventional Television Systems\".\nStoria.\nVerso il 1950, durante la fase di pianificazione delle trasmissioni a colori in Europa occidentale, si decide di non utilizzare il sistema americano NTSC, per via della sua poca compatibilit\u00e0 con le reti elettriche a 50\u00a0Hz ma anche per i suoi problemi progettuali, tra cui la scarsa stabilit\u00e0 dei colori in caso di problemi di trasmissione. L'idea alla base dei progetti europei \u00e8 di concepire uno standard adatto ai 50 semiquadri al secondo e con buone prestazioni riguardo alla trasmissione dei colori. I sistemi sviluppati sono due, il S\u00c9CAM francese e il PAL.\nPresentato al pubblico nel 1963, viene utilizzato per la prima volta nel 1967.\nProtocollo.\nIl formato \u00e8 un'evoluzione dell'NTSC e possiede una portante di luminanza (luma) su cui viene sommata una sottoportante di crominanza (croma). La portante luma (Y) \u00e8 formata da: 0,30 R + 0,59 G + 0,11 B.\nLa sottoportante croma viene modulata vettorialmente con le sole componenti R-Y e B-Y e da esse in fase di demodulazione viene ricostruita la componente G-Y.\nGrafica computerizzata.\nPer realizzare un'immagine conforme allo standard PAL con un programma di elaborazione d'immagini, le dimensioni devono essere di 720 pixel in orizzontale e di 576 pixel in verticale, con una risoluzione di 72 pixel/pollice, presupponendo un rapporto d'aspetto di 4:3 e considerando che esistono dei margini oltre i quali l'immagine non viene visualizzata sullo schermo televisivo e dei margini al di fuori dei quali \u00e8 meglio non posizionare testi. Per una corretta visualizzazione \u00e8 fondamentale che all'immagine sia applicato un filtro di interlacciamento e che il rapporto d'aspetto del pixel sia di 1,066.\nL'immagine creata \u00e8 invece di 768x576 pixel se il rapporto d'aspetto del pixel \u00e8 quadrato.\nLa questione sui videogiochi.\nAll'inizio della terza generazione di videogiochi, la generazione a 8 bit (contesa tra Nintendo con il suo Nintendo Entertainment System e la SEGA con il suo Sega Master System), Nintendo decise di aggiungere alla propria console un chip (il 10NES) che creava un blocco: se la console veniva venduta o comunque prodotta in America la console leggeva solo NTSC ma il problema avveniva in Europa dove c'erano il Pal A e il Pal B, e questo chip impediva la corretta esecuzione di una cartuccia Pal A in un NES Pal B o viceversa.\nAggiungendo anche che i videogiochi venivano solitamente prodotti in Pal B per l'Europa, l'Italia, l'Inghilterra, e l'Australia (Membri del Pal A) avevano una carenza di cartucce eseguibili. Inoltre essendo i videogiochi sviluppati principalmente in Giappone e Stati Uniti (che adottano entrambi il formato video NTSC) \u00e8 un fenomeno comune assistere a conversioni PAL A/B di qualit\u00e0 discutibile, con rallentamenti e barre orizzontali nere a riempire le 100 linee mancanti nelle controparti NTSC.\nQuesto, oltre al fatto che molti videogiochi non venivano pubblicati in Europa per motivi di marketing, port\u00f2 al fenomeno dell\"'importing\"."}
{"id": "1202667", "revid": "585241", "url": "https://it.wikipedia.org/wiki?curid=1202667", "title": "Giovanni Battista Antonio Visconti", "text": ""}
{"id": "1202670", "revid": "1354930", "url": "https://it.wikipedia.org/wiki?curid=1202670", "title": "Mario Bianchi (ciclista)", "text": "Carriera.\nDa dilettante si mise in luce vincendo la Coppa del Re e la Coppa Citt\u00e0 di Busto Arsizio nel 1925.\nPassato professionista nel 1928, corse tra le altre per la Legnano, la Gloria e la Bianchi. Si distinse come passista veloce, vincendo due volte il Criterium d'apertura e la Coppa d'Inverno, nel 1928 e nel 1929. Vinse in volata due tappe al Giro d'Italia 1929, a Siena e ad Alessandria. Nel 1931 si impose anche nella Tolone-Nizza."}
{"id": "1202672", "revid": "486946", "url": "https://it.wikipedia.org/wiki?curid=1202672", "title": "Mein-Spessart", "text": ""}
{"id": "1202673", "revid": "610351", "url": "https://it.wikipedia.org/wiki?curid=1202673", "title": "NTSC", "text": "L'NTSC \u00e8 uno standard per la creazione, trasmissione e ricezione di contenuti video per le aree geografiche Corea, Giappone, Canada, USA e altri Stati delle Americhe, dell'Asia e dell'Oceania.\nIl suo nome \u00e8 la sigla di \"National Television System(s) Committee\", l'ente statunitense di standardizzazione industriale che lo ha creato. NTSC \u00e8 anche l'acronimo di \"Never Twice the Same Color\" (\"Mai due volte lo stesso colore\"), dal senso ironico poich\u00e9 deriva dalla mancanza di un sistema di correzione automatico degli errori di fase, che rende necessaria la presenza di una regolazione di tinta manuale sui monitor. Lo standard televisivo normalmente associato alla trasmissione in NTSC \u00e8 il \"Sistema M\" nella denominazione CCIR.\nDescrizione.\nL'NTSC \u00e8 un formato di tipo interlacciato con una cadenza di ripresa di 30 fotogrammi al secondo (in realt\u00e0 la frequenza esatta \u00e8 di 29,97\u00a0Hz). Lo Standard NTSC prevede l'utilizzo di 525 linee per la definizione di un fotogramma completo e di 262,5 linee per ogni semiquadro. Sul totale delle 525 linee solo 486 vengono realmente utilizzate per comporre l'immagine, mentre le restanti vengono impiegate per altre informazioni come sincronismi di ritorno verticale, televideo e close captioning per non udenti.\nEssendo un formato analogico, non esiste in realt\u00e0 una risoluzione orizzontale, che dipende dal potere risolvente dei mezzi di ripresa e dalla banda registrabile dai videoregistratori. La banda passante della luminanza \u00e8 solitamente limitata a 3\u00a0MHz dal momento che la sottoportante colore \u00e8 di 3,58\u00a0MHz.\nEsiste una variante con sottoportante colore di 4,43\u00a0MHz. Fu utilizzata solo come segnale videocomposito in uscita da un esiguo numero di videoregistratori VHS e videolettori LD. Richiedeva televisori dichiaratamente compatibili con questo pseudo-sistema per essere visualizzato correttamente.\nPaesi che usano il sistema NTSC.\nArea del Pacifico.\nTerritori Americani"}
{"id": "1202674", "revid": "10934514", "url": "https://it.wikipedia.org/wiki?curid=1202674", "title": "Ashmjany", "text": ""}
{"id": "1202677", "revid": "1305772", "url": "https://it.wikipedia.org/wiki?curid=1202677", "title": "Tia Hellebaut", "text": "Detiene i record nazionali del Belgio nel pentathlon indoor e nel salto in alto, sia indoor che outdoor.\n\u00c8 una delle pochissime atlete che utilizza occhiali da vista durante le competizioni.\nCarriera.\nInizi\u00f2 la sua carriera come eptatleta ma in seguito si \u00e8 specializzata nel salto in alto. Agli inizi gareggiava per il gruppo sportivo Atletik Vlaanderen (dal 2001 all'ottobre 2005), nel novembre 2006 \u00e8 passata al gruppo sportivo Atletica 84, dove viene allenata dal partner Wim Vandeven.\nSi \u00e8 classificata prima nelle gare di salto in alto dei Campionati europei di atletica leggera 2006, con la misura di 203\u00a0cm, e nei Campionati europei di atletica leggera indoor 2007, con la misura di 205\u00a0cm.\nNel 2007 ha fatto segnare la quarta prestazione di sempre nel pentathlon indoor, specialit\u00e0 nella quale conquista a sorpresa il suo primo (e unico) titolo mondiale a Valencia nel 2008\nIl 23 agosto 2008 vince la medaglia d'oro ai Giochi olimpici di Pechino (unico oro belga di quell'edizione) saltando 205\u00a0cm, suo nuovo record outdoor, al primo salto, battendo la croata Blanka Vla\u0161i\u0107, anch'essa 205\u00a0cm ma al secondo salto.\nIl 5 dicembre 2008 annuncia il suo ritiro dall'attivit\u00e0 agonistica. La decisione \u00e8 stata presa con il presentarsi di una gravidanza, che le dar\u00e0 la primogenita Lotte.\nIl 2 luglio 2010 ritorna alle competizioni, saltando 1,95 m al Meeting de Atletismo Madrid.. Arriva quinta ai campionati europei di Barcellona con 1,97 e si ferma, stavolta solo temporaneamente, per l'arrivo della seconda figlia Saartje, per poi tornare di nuovo alle gare.\nIl 27 luglio 2012 \u00e8 stata portabandiera per il Belgio alla cerimonia di apertura dei Giochi della XXX Olimpiade a Londra, dove pure chiude al quinto posto."}
{"id": "1202678", "revid": "10934540", "url": "https://it.wikipedia.org/wiki?curid=1202678", "title": "Oshmjany", "text": ""}
{"id": "1202681", "revid": "33689", "url": "https://it.wikipedia.org/wiki?curid=1202681", "title": "Original Chip Set", "text": "L'Original Chip Set (OCS) \u00e8 la prima generazione del chipset utilizzato per la piattaforma informatica Amiga.\nUtilizzato dal 1985 al 1991, di Amiga l'OCS implementa, tra le altre, le capacit\u00e0 grafiche e sonore che, in particolare nei primi anni, erano straordinarie relativamente a due delle classi di computer per cui l'OCS \u00e8 stato utilizzato, l'home computer e il personal computer.\nL'OCS \u00e8 stato soppiantato prima dall'ECS, un lieve miglioramento, poi dall'AGA, un sostanziale miglioramento.\nNascita del nome.\nOCS \u00e8 la sigla dell'inglese \"Original Chip Set\", in italiano \"chipset originale\". La denominazione OCS infatti non \u00e8 stata attribuita subito ma in seguito alla commercializzazione di nuove generazioni di chipset per la piattaforma Amiga.\nIl nome del componente Agnus deriva da 'Address GeNerator UnitS', in quanto contiene tutti i registri di indirizzamento e controlla gli accessi in memoria dei chip custom. Paula invece prese il nome della ragazza del progettista del chip.\nProdotti commerciali.\nL'OCS \u00e8 stato utilizzato in vari prodotti commerciali: un home computer, cinque personal computer e una workstation. In particolare \u00e8 stato utilizzato per i seguenti computer:\nOverview dei chip.\nL'OCS \u00e8 composto principalmente dai seguenti tre chip custom:\nL'OCS, come anche l'ECS, \u00e8 stato prodotto in logica NMOS dalla Commodore Semiconductor Group, azienda produttrice di chip all'epoca consociata della Commodore International. Per Agnus, Denise e Paula \u00e8 stato utilizzato un package DIP a 48 piedini, mentre per Fat Agnus un package PLCC a 84 contatti.\nAgnus \u00e8 il chip centrale del progetto. Esso controlla gli accessi alla Chip RAM, sia che siano effettuati dal microprocessore sia che siano effettuati dagli altri chip custom, usando un complicato sistema di priorit\u00e0. L'Agnus pu\u00f2 indirizzare fino a 512 KiB di Chip RAM, mentre Fat Agnus pu\u00f2 indirizzare fino a 512 KiB, 1 MiB, o 2 MiB di Chip RAM a seconda delle versioni. Le versioni di Fat Agnus in grado di indirizzare fino a 1 o 2 MiB di Chp RAM erano informalmente anche chiamate \"Super Agnus\", \"Super Fat Agnus\", \"Fatter Agnus\", \"Big Agnus\", \"Big Fat Agnus\", \"Super Fat Agnus\". Agnus contiene al suo interno il blitter e il copper.\nDenise \u00e8 il coprocessore video. Senza overscan, lo schermo grafico dell'Amiga \u00e8 ampio 320 o 640 pixel e alto 200 (NTSC) o 256 (PAL) pixels. Denise supporta anche l'interlacciamento, che raddoppia la risoluzione verticale. Denise usa grafica bitmap planare, che divide i singoli bit per pixel in aree di memoria separate, dette \"bitplane\" (piani di bit). Nel funzionamento normale, Denise supporta da 1 a 5 bitplane, ovvero da 2 a 32 colori unici, selezionati da una tavolozza di 4.096 colori. Sono disponibili anche due modi video speciali, realizzati grazie ad un sesto bitplane: l'EHB e l'HAM. Denise supporta anche otto sprite, lo scorrimento e il modo \"dual playfield\". Infine, gestisce gli ingressi per il mouse e per il joystick digitale.\nPaula \u00e8 principalmente il chip sonoro, con 4 canali hardware indipendenti in PCM ad 8 bit, ognuno dei quali supporta 65 livelli di volume e una frequenza di campionamento fra circa 20\u00a0Hz e 29\u00a0kHz.\nPaula gestisce anche le interruzioni e varie funzioni di I/O, compreso il floppy disk drive, la porta seriale e i joystick analogici.\nAgnus.\nIl chip Agnus coordina il funzionamento dell'intero chipset. Tutte le operazioni sono sincronizzate con il pennello video, compreso l'accesso alla RAM dedicata al chipset, detta per questo \"chip RAM\". Il microprocessore centrale 68000 e gli altri membri del chipset si contendono l'accesso alla RAM tramite \"Agnus\". In termini di architettura degli elaboratori, si parla di accesso diretto in memoria (in inglese: Direct Memory Address, DMA), e Agnus \u00e8 il DMA Controller (DMAC).\nAgnus gestisce 25 canali DMA per il chipset con una complessa politica basata su priorit\u00e0. Poich\u00e9 il processore 68000 normalmente accede alla memoria ogni due cicli di clock della RAM, Agnus di preferenza effettua gli accessi per il chipset solo durante i cicli dispari, lasciando quelli pari alla CPU, che in questo modo non viene rallentata. Questa pacifica coesistenza viene per\u00f2 messa in crisi quando si scelgono modalit\u00e0 video con pi\u00f9 di 4 bitplane in bassa risoluzione (o 2 bitplane in alta risoluzione): in questi casi Agnus comincia ad accedere alla RAM anche nei cicli pari, rallentando la CPU.\nAnche il \"blitter\", se attivato, pu\u00f2 sottrarre cicli alla CPU, specie se si imposta il bit \"Blitter Nasty\": in questo caso Agnus pu\u00f2 negare alla CPU ogni ciclo pari, se richiesto dal blitter.\nLe temporizzazioni di Agnus si misurano in \"colour clock\" di 280 ns, equivalenti a due pixel in bassa risoluzione (140ns) e a quattro pixel in alta risoluzione (70ns). Come per Denise, queste temporizzazioni erano progettate per gli schermi delle TV domestiche, e possono essere sincronizzate ad una sorgente esterna di clock.\nBlitter.\nIl blitter \u00e8 un sub-componente di Agnus. \"Blit\" \u00e8 l'abbreviazione di \"block image transfer\" (trasferimento di immagini a blocchi) o bit blit. Il blitter \u00e8 una unit\u00e0 ad alto parallelismo in grado di effettuare trasferimento di blocchi di memoria e operazioni logiche. Ha tre modi di funzionamento: copia di blocchi di memoria, riempimento di poligoni e tracciamento di linee.\nIl blitter consente la copia rapida di memoria video, lasciando libera la CPU per altre operazioni. Il blitter era usato principalmente per disegnare sullo schermo immagini grafiche dette \"bob\", abbreviazione di \"blitter object\".\nIn modalit\u00e0 di copia il blitter prende da zero a tre sorgenti in memoria, dette A, B e C, ed esegue su di esse una funzione booleana programmabile. Il risultato viene (eventualmente) scritto in un'area di destinazione, D. Queste aree possono sovrapporsi, e tutti i blocchi devono essere allineati a 16 bit. Il blitter pu\u00f2 operare sui blocchi sia dall'inizio alla fine, in modalit\u00e0 detta \"ascendente\", sia al contrario, in modalit\u00e0 discendente.\nI blocchi sono \"rettangolari\"; hanno una larghezza in multipli di 16 bit, un'altezza misurata in linee, e un passo, ovvero lo scostamento fra la fine di una linea e la successiva. Questo consente al blitter di operare in qualsivoglia risoluzione video. Durante la copia viene eseguita automaticamente un'operazione logica sui singoli pixel, descritta tramite mintermini. Operazioni tipiche sono la copia (D = A), o l'applicazione di una maschera di pixel attorno agli oggetti \"blittati\" (D = A AND C). La copia pu\u00f2 anche far scorrere ogni linea di fino a 15 pixel, la qual cosa consente al blitter di disegnare a coordinate orizzontali che non siano necessariamente multiple di 16 pixel.\nIn modalit\u00e0 di tracciamento linee, il blitter disegna linee spesse un pixel usando l'algoritmo di Bresenham. Pu\u00f2 anche applicare alla linea un pattern di 16 bit. \nNella modalit\u00e0 di riempimento il blitter opera per linee orizzontali, riempiendo intervalli orizzontali compresi fra due pixel accesi. Per ogni linea, legge ogni a turno ogni pixel da sinistra a destra; quando legge un pixel a uno, inizia a riempire tutti i bit che seguono fino al successivo bit a uno o alla fine della linea. Insieme, questi modi consentono al blitter di disegnare poligoni singoli monocolore, anche se molto lentamente al confronto con i moderni chipset grafici 3D o anche con la stessa CPU di un Amiga accelerato.\nCopper.\nIl copper \u00e8 un altro subcomponente di Agnus. Il nome \u00e8 un'abbreviazione di \"co-processor\". Il copper \u00e8 una macchina a stati finiti programmabile che esegue un flusso di istruzioni sincronizzato con l'hardware video.\nQuando \u00e8 in funzione, il copper ha tre stati: lettura di un'istruzione, esecuzione, o attesa che il pennello video raggiunga una specifica posizione dello schermo. Il copper esegue un programma (detto \"copper list\") in parallelo con la CPU principale, sincronizzato al pennello video e pu\u00f2 essere usato per effettuare varie operazioni che richiedono sincronizzazione con il video. Pi\u00f9 comunemente viene usato per controllare l'uscita video, ma pu\u00f2 scrivere in qualsiasi registro del chipset e pertanto pu\u00f2 controllare anche l'audio o mandare un'interruzione alla CPU.\nLa copper list ha tre tipi di istruzione, ognuna delle quali \u00e8 composta da una coppia di parole di 16 bit, per un totale di quattro byte.\nLa lunghezza di una copper list \u00e8 limitata dal tempo d'esecuzione. Il copper riavvia l'esecuzione della copper list all'inizio di ogni quadro video. Non esiste una istruzione \"end\" esplicita, al suo posto viene usata l'istruzione WAIT per attendere una posizione video irraggiungibile.\nDenise.\nDenise genera le temporizzazioni video, e, come per Agnus, si misurano in \"colour clock\", ma pu\u00f2 anche sincronizzarsi ad un segnale video esterno. Denise \u00e8 programmato per prelevare dati da un certo numero di bitplane (piani di bit) e tradurli in indici di una tavolozza di colori. Il numero di bitplane \u00e8 selezionabile tra 1 e 5, sicch\u00e9 se non si ha bisogno di 32 colori, se ne possono usare solo 2, 4, 8 o 16. Il numero di bitplane (e la risoluzione) possono essere cambiati al volo, per esempio dal copper. Questo consente un uso molto parsimonioso della RAM.\n\u00c8 disponibile anche un sesto bitplane, che pu\u00f2 essere usato in tre modi grafici speciali:\nCi sono due risoluzioni grafiche orizzontali: la bassa risoluzione (\"lowres\"), con pixel di 140 ns, e l'alta risoluzione (\"hires\"), con pixel di 70 ns. Questi corrispondono rispettivamente a schermi di 320 e 640 pixel di larghezza, senza usare overscan. Denise supporta overscan molto ampi, non \u00e8 necessario avere un bordo attorno alla grafica come invece accadeva in altri sistemi. La risoluzione verticale, senza overscan, \u00e8 di 200 pixel per un Amiga NTSC a 60\u00a0Hz, e di 256 pixel per un Amiga PAL a 50\u00a0Hz. La risoluzione verticale pu\u00f2 essere raddoppiata tramite interlacciamento.\nDenise pu\u00f2 anche visualizzare 8 sprite sulla grafica, e individuare le collisioni tra gli sprite e lo sfondo o tra gli sprite stessi. Questi sprite hanno 3 colori visibili e uno trasparente, ma \u00e8 possibile legare insieme due sprite per ottenere uno sprite unico da 15 colori.\nL'uscita video di Denise \u00e8 RGB digitale a 12 bit. La conversione in RGB analogico viene effettuata da un convertitore digitale-analogico chiamato \"Vidiot\". Sull'Amiga 2000, l'uscita RGB digitale \u00e8 disponibile in uno slot video apposito.\nTemporizzazioni video esterne.\nNormalmente, l'Amiga genera le sue temporizzazioni autonomamente, ma il chipset \u00e8 in grado di sincronizzarsi ad un segnale esterno, cos\u00ec da poter effettuare un genlock con un dispositivo video esterno. Tramite uno dei segnali in uscita sul connettore video, Denise \u00e8 inoltre in grado di indicare se il colore attualmente in uscita \u00e8 quello di sfondo o meno, semplificando notevolmente la costruzione di hardware per sovrapporre il segnale video dell'Amiga ad un segnale esterno. Questo rese l'Amiga particolarmente interessante nell'uso come generatore di caratteri per la titolazione di video e le trasmissioni televisive, in quanto risparmiava l'uso di costose unit\u00e0 AB roll e chromakey.\nIl supporto di overscan, interlacciamento e genlock, unito al fatto che le temporizzazioni dello schermo fossero molto vicine agli standard di trasmissione video (NTSC o PAL), fecero dell'Amiga il computer di riferimento per applicazioni video a basso costo. Molti studi televisivi lo utilizzarono per l'acquisizione video (o frame-grabbing), sottotitolazione e notizie video interattive.\nPaula.\nIl chip Paula \u00e8 usato principalmente per produrre segnali audio. Il chip fornisce 4 canali audio PCM a 8 bit in DMA. Due dei canali sonori sono miscelati nel canale audio sinistro, gli altri due nel destro. Il solo formato supportato per i campioni \u00e8 lineare ad 8 bit in complemento a due. Ogni canale audio ha volume e frequenza di campionamento indipendenti. Internamente, l'hardware audio \u00e8 implementato come quattro macchine a stati, con otto stati ciascuna.\n\u00c8 anche possibile usare uno dei canali di ogni coppia per modulare il periodo o l'ampiezza dell'altro. Questa caratteristica \u00e8 stata usata raramente nell'Amiga, ma poteva essere usata per simulare gli effetti tremolo e vibrato.\nCon alcuni trucchi di programmazione \u00e8 possibile riprodurre audio a 14 bit, combinando due canali i cui volumi siano stati opportunamente settati. Si possono cos\u00ec ottenere due canali di 14 bit invece di 4 canali ad 8 bit.\nIn uno schermo normale, NTSC o PAL, la riproduzione dell'audio \u00e8 limitata ad una frequenza massima di campionamento di 28867\u00a0Hz, per via della quantit\u00e0 di dati che possono essere letti dalla memoria nel tempo riservato a Paula. Come spiegato nella parte dedicata ad Agnus, gli accessi in memoria sono prioritizzati e solo alcuni degli slot per gli accessi in memoria sono disponibili per i canali audio di Paula. Questo limite pu\u00f2 essere superato nell'Enhanced Chip Set usando un modo video con una frequenza pi\u00f9 alta, o usando direttamente la CPU per pilotare l'uscita audio.\nL'Amiga contiene un filtro analogico passa-basso (reconstruction filter) esterno a Paula. Si tratta di un filtro passa-basso Butterworth da 12\u00a0dB/oct con frequenza di taglio di circa 3.3 KHz. Il filtro pu\u00f2 essere applicato solo globalmente a tutti e quattro i canali. Nei modelli successivi all'Amiga 1000, la luminosit\u00e0 del LED di alimentazione venne usata per indicare lo stato del filtro. Il filtro \u00e8 attivo quando il LED \u00e8 acceso normalmente; \u00e8 disattivato quando il LED \u00e8 acceso debolmente (nei primi modelli di Amiga 500 il LED si spegneva completamente). I modelli precedenti l'Amiga 1200 hanno anche un filtro statico passa-basso costantemente abilitato, indipendentemente dallo stato dell'opzionale \"filtro del LED\". Questo filtro \u00e8 un passa-basso da 6\u00a0dB/oct con frequenza di taglio a 4,5 KHz o 5 KHz.\nController per floppy disk.\nIl controller del floppy \u00e8 insolitamente versatile. Pu\u00f2 leggere e scrivere dati usando le codifiche MFM o GCR, in qualsiasi formato, tramite I/O programmato o DMA. Supporta anche alcune caratteristiche comode, come il sync-on-word (nella codifica MFM, si usa di solito $4489 come parola di sincronizzazione). La codifica e la decodifica MFM vengono di solito fatte con il blitter - in un passo per la decodifica, in tre passi per la codifica. Normalmente le tracce vengono scritte interamente con un'unica operazione, invece che settore per settore.\nOltre al formato nativo dei dischi da 3,5 pollici da 880 KiB, il controller pu\u00f2 gestire molti altri formati, come:\nPorta seriale.\nLa porta seriale \u00e8 rudimentale: supporta solo l'I/O programmato ed \u00e8 priva di buffer FIFO. Caratteristica positiva: \u00e8 possibile selezionare virtualmente qualsiasi velocit\u00e0 di trasmissione, incluse tutte quelle standard, quella dell'interfaccia MIDI, e molte altre non standard."}
{"id": "1202682", "revid": "615334", "url": "https://it.wikipedia.org/wiki?curid=1202682", "title": "CEST", "text": ""}
{"id": "1202684", "revid": "1865216", "url": "https://it.wikipedia.org/wiki?curid=1202684", "title": "Matthew Ferguson", "text": "Biografia.\nSi \u00e8 diplomato alla scuola artistica teatrale \"Claude Watson School\" ed ha interpretato il suo primo ruolo nel 1989, alla giovane et\u00e0 di 16 anni, nell'opera teatrale \"Geometry in Venice\", dopo aver recitato in parecchi ruoli in teatri comunali e regionali. La maggior ricompensa che Matthew riceve dal suo lavoro \u00e8 quella che interpretando altre persone, altre culture, \u00e8 per lui il modo di conoscere e scoprire culture diverse.\nCarriera.\nMatthew Ferguson dopo il suo debutto teatrale ha debuttato nel grande schermo con \"Il colore dei suoi occhi\" (1991). In seguito ha interpretato diversi ruoli televisivi e cinematografici come \"La natura ambigua dell'amore\" (1993), \"Eclipse\" (1995) e \"Lilies\" (1996), ruoli che gli hanno portato diverse nomination, alcune delle quali ai \"Genie Awards\"."}
{"id": "1202687", "revid": "1964823", "url": "https://it.wikipedia.org/wiki?curid=1202687", "title": "Spezia Calcio 1906 2006-2007", "text": "Stagione.\nIn questa stagione lo Spezia gioc\u00f2 nella Serie B.\nL'esordio in campionato \u00e8 avvenuto luned\u00ec 11 settembre 2006, in occasione dell'incontro casalingo con il . Il risultato finale \u00e8 stato di 1-1 e la prima rete spezzina \u00e8 stata segnata da Davide Dionigi, poi ceduto al Crotone nel mercato di gennaio.\nNel girone di andata lo Spezia si \u00e8 sempre mantenuto al di fuori della zona a rischio di retrocessione realizzando, fra alti e bassi, due grandi imprese quali la prima ed unica vittoria a Marassi contro il Genoa (1-2) e sfiorando il successo casalingo contro la (1-1).\nNel girone di ritorno alcune sconfitte con le dirette concorrenti ed i numerosi scivoloni sub\u00ecti tra le mura amiche hanno costretto gli aquilotti a combattere fino all'ultima giornata di campionato, nella quale la squadra ha evitato la retrocessione diretta ottenendo un'altra storica vittoria (2-3) allo stadio Olimpico di Torino contro la Juventus che non perdeva in casa dal lontano aprile 2005.\nPer conquistare la salvezza, la squadra ha infine disputato i play-out, battendo il 15 giugno in casa l'Hellas Verona per 2-1 (con reti di Saverino su rigore e Do Prado) e pareggiando 0-0 la partita di ritorno disputata il 21 giugno allo stadio Bentegodi: in tal modo gli aquilotti si sono salvati, condannando alla retrocessione in Serie C1 la squadra scaligera.\nIn Coppa Italia la squadra \u00e8 stata eliminata al primo turno, a causa della sconfitta per 3-2 sub\u00ecta il 19 agosto allo stadio Luigi Ferraris contro Genoa."}
{"id": "1202691", "revid": "33689", "url": "https://it.wikipedia.org/wiki?curid=1202691", "title": "Mario Bianchi", "text": ""}
{"id": "1202702", "revid": "124019278", "url": "https://it.wikipedia.org/wiki?curid=1202702", "title": "Telefonia satellitare", "text": " \nIn telecomunicazioni la telefonia satellitare \u00e8 un tipo di accesso ad una rete telefonica, precisamente un tipo di accesso dell'utente finale attraverso le reti satellitari, e rientra nel pi\u00f9 vasto campo della telefonia mobile: in particolare la telefonia satellitare \u00e8 uno dei due tipi di telefonia mobile assieme alla telefonia cellulare.\nStoria.\nNata dopo la telefonia cellulare, inizialmente, negli anni '90 del XX secolo, la telefonia satellitare catalizz\u00f2 gli interessi economici di grande aziende del settore ICT. Furono fatti ingenti investimenti e messi in cantiere vari progetti concorrenti, di livello planetario, per l'accesso alla rete telefonica generale, in quanto si pensava che per le sue peculiarit\u00e0 (principalmente la possibilit\u00e0, tramite le reti satellitari, di coprire facilmente vastissime aree geografiche, su scala quasi planetaria) avrebbe surclassato la telefonia cellulare.\nLe previsioni per\u00f2 si rivelarono fallimentari, in quanto telefonia cellulare consolid\u00f2 la sua predominanza sulla telefonia satellitare; di tutti i progetti comunicativi inerenti l'accesso alla rete telefonica generale per mezzo dei satelliti solo pochissimi furono portati a termine, peraltro con la perdita di ingentissimi capitali da parte di varie aziende. Ci\u00f2 fu dovuto in parte alla maggiori dimensioni degli apparecchi telefonici radiomobili, caratteristica fortemente sgradita dagli utenti, e in parte all'impossibilit\u00e0 di utilizzare tali apparecchi all'interno di edifici.\nIn confronto all'accesso alla rete telefonica generale, la telefonia satellitare ha conosciuto un'evoluzione che l'ha sostanzialmente confinata ad impieghi specifici, come ad esempio quello delle comunicazioni marittime, laddove i sistemi di telefonia cellulare non arrivano ad offrire copertura. \nIn virt\u00f9 del suo ridottissimo utilizzo, essa comporta anche costi rilevantemente pi\u00f9 elevati rispetto a quelli della telefonia cellulare.\nLa prima sperimentazione italiana di un radiomobile satellitare avvenne nel marzo del 1991 da un gruppo di esperti della SIP, applicando delle modifiche strutturali ad un radiomobile di conversazione ETACS della Motorola.\nDescrizione.\nNella telefonia satellitare l'accesso dell'utente finale alla rete telefonica \u00e8 privato (cio\u00e8 di propriet\u00e0 dell'utente finale oppure ad esso riservato dal proprietario dell'accesso o, eventualmente, da chi ha in gestione l'accesso) e realizzato per mezzo di onde radio e ricetrasmettitori satellitari (cio\u00e8 ubicati su satelliti per telecomunicazioni).\nLa telefonia satellitare, al pari della telefonia cellulare, utilizzando onde radio per l'accesso alla rete telefonica, \u00e8 in grado di servire un'area geografica in modo continuo. La telefonia satellitare si contrappone quindi alla telefonia fissa la quale, utilizzando per l'accesso dell'utente finale alla rete telefonica un cavo per telecomunicazioni, \u00e8 in grado di servire solo punti geografici fissi (vincolo in parte ovviato con l'utilizzo degli apparecchi telefonici cordless). Inerentemente al fatto che l'accesso dell'utente finale alla rete telefonica \u00e8 privato, la telefonia satellitare si contrappone invece alla telefonia pubblica nella quale l'accesso alla rete telefonica \u00e8 di propriet\u00e0 del proprietario della rete telefonica e non riservato ad uno specifico utente finale.\nLa diffusione della telefonia satellitare \u00e8 stata sensibilmente inferiore rispetto alla telefonia cellulare: i suoi obiettivi si sono infatti rivelati diversi, con un potenziale \"target\" utente inferiore e una serie di svantaggi, tecnici e non, rispetto a quest'ultima in particolar modo per ci\u00f2 che riguarda i costi imponibili all'utente finale.\nConfronto con altri tipi di accesso dell'utente finale.\nVantaggi rispetto alla telefonia fissa:\nSvantaggi rispetto alla telefonia fissa:\nVantaggi rispetto alla telefonia cellulare:\nSvantaggi rispetto alla telefonia cellulare:"}
{"id": "1202705", "revid": "404338", "url": "https://it.wikipedia.org/wiki?curid=1202705", "title": "Organizzazione del Trattato Nord Atlantico", "text": ""}
{"id": "1202711", "revid": "474175", "url": "https://it.wikipedia.org/wiki?curid=1202711", "title": "Ostriconi", "text": "L'Ostriconi (in corso \"Ustriconi\") \u00e8 un fiume della Corsica settentrionale.\nLa valle dell'Ostriconi costituisce una microregione della Corsica. Si estende sull'area di cinque comuni: (Pietralba, Lama, Urtaca, Novella e Palasca), che insieme non raggiungono i 1000 abitanti.\nIl corso del fiume.\nL'Ostriconi segue un percorso da sud a nord, nel Nebbio e nella Balagna. Nasce dal colle di Santa Maria, presso il Monte Reghja di Pozzu, passa vicino Pietralba, e, dopo una ventina di chilometri, si getta nell'ansa di Peraiola nel mar Mediterraneo, a est della famosa spiaggia dell'Ostriconi, al limite occidentale del d\u00e9sert des Agriates. Il bacino dell'Ostriconi prende tutti i ruscelli che scendono dal versante est monte Asto e della vicina Balagna. Ma a ovest il suo bacino \u00e8 molto ristretto a causa del pi\u00f9 grande Golo e dal Tartagino, dal Navaccia e dal San Colombano.\nMicroregione.\nLa valle dell'Ostriconi costituisce una microregione della Corsica. La valle si estende su cinque comuni (Pietralba, Lama, Urtaca, Novella e Palasca). Storicamente, l'Ostriconi costituiva una pieve della diocesi del Nebbio. Tre villaggi (Paghina, Cruschini, E Spelunche) sono al giorno d'oggi disabitati e la valle conta solamente 600 abitanti.\nIl fiume \u00e8 attraverstato dalla N1197 (la \"Balanina\"), costruita per sostituire la RN197. Inoltre vi sono varie strade dipartimentali che collegano i diversi paesi.\nLa monocultura dell'olivo.\nIn seguito a una legge della Repubblica di Genova impose la coltura di diversi alberi da frutto (castagno, gelso, fico, vite e olivo), gli oliveti coprono il fondovalle fino al versante medio. La Valle dell'Ostriconi \u00e8 la zona di produzione della maggior parte dell'olio del Nord della Corsica. Numerosi mulini furono costruiti per questo, sia idraulici (chiamati \"e fabrice\" in corso) lungo l'Ostriconi che sia a trazione animale (\"i franghji\").\nAll'inizio del 1900, la zona di Lama produceva ben 100\u00a0000\u00a0 litri d'olio. Dopo le due guerre mondiali gran parte degli oliveti furono abbandonati. Nel 1971, un incendio devast\u00f2 la Balagna e l'Ostriconi.\nAltre risorse.\nL'allevamento ovino \u00e8 un'altra risorsa della valle.\nIl turismo degli ultimi anni, con visita ai mulini, agli oliveti o agli allevamenti e il turismo equestre sono le altre risorse della valle."}
{"id": "1202713", "revid": "177448", "url": "https://it.wikipedia.org/wiki?curid=1202713", "title": "Braibanti", "text": ""}
{"id": "1202715", "revid": "148107", "url": "https://it.wikipedia.org/wiki?curid=1202715", "title": "Episodi di Boston Legal (prima stagione)", "text": "Questa voce contiene riassunti, dettagli e crediti dei registi e degli sceneggiatori della prima stagione della serie televisiva Boston Legal.\nNegli Stati Uniti \u00e8 stata trasmessa per la prima volta dal 3 ottobre 2004 al 20 marzo 2005 su ABC. In Italia \u00e8 stata trasmessa su Fox Crime dall'8 ottobre 2006 al 26 novembre 2006. In chiaro, i primi 9 episodi sono stati trasmessi su Rete 4 dal 7 luglio 2007 all'8 settembre 2007, mentre i restanti 8 episodi sono andati in onda nei giorni feriali dal 5 gennaio 2010 all'11 gennaio 2010.\nMotivi di orgoglio.\nTrama.\nQuando Edwin Poole, uno dei soci anziani dello studio Crane, Poole &amp; Schmidt, si presenta ad una riunione senza pantaloni, nel pieno di un crollo nervoso, Paul Lewiston chiede a Brad Chase, della sede di Washington, di fermarsi a Boston per tenere sotto controllo l'imprevedibile Denny Crane. Ma il nuovo arrivato entra subito in conflitto con Alan Shore, che accetta prontamente la sua sfida di sostenere una causa scommettendo sul pagamento delle spese processuali, motivato anche dalla scoperta che Chase ha avuto in passato una relazione con la sua attuale compagna, Sally Heep. Alan rappresenta la madre di una bambina nera che accusa di discriminazione razziale la produzione del musical \"Annie\" per non aver scelto la figlia malgrado il suo talento. Il giudice gli d\u00e0 torto ma, grazie all'efficace esibizione in tribunale del Reverendo Al Sharpton, inviato appositamente da Danny Crane, la produzione decide di risolvere la controversia offrendo alla bambina il ruolo di sostituta della protagonista nei weekend.\nBrad e Sally intanto lavorano insieme ad un caso di Poole, rappresentando Sharon, che per motivi di lavoro deve trasferirsi con i figli a New York, ma \u00e8 ostacolata dall'ex marito Matthew. Anche qui la causa \u00e8 persa in tribunale, ma vinta con altri mezzi, grazie all'intervento di Alan, non richiesto n\u00e9 apprezzato da Brad, che si serve di una prostituta per adescare l'uomo e scattare delle foto compromettenti con cui ricattarlo e farlo acconsentire al trasferimento della moglie.\nUno dei pi\u00f9 importanti clienti dello studio, Ernie Dell, \u00e8 convinto che la giovane moglie lo tradisca e vuole che venga assunto un investigatore per ottenerne le prove e chiedere l'annullamento del matrimonio. Malgrado i tentativi di Lory Colson di dissuaderlo con l'aiuto della seducente Tara Wilson, Dell scopre la verit\u00e0: non solo i suoi sospetti sono fondati, ma a tradirlo \u00e8 addirittura il suo buon amico Danny Crane. Affronta quindi l'avvocato pistola in pugno, ma le sue intenzioni omicide sono neutralizzate dall'atteggiamento dell'altro, che afferma di desiderare una simile uscita di scena clamorosa che gli eviti un'anonima decadenza... e anche dal fatto che la pistola sia a salve."}
{"id": "1202716", "revid": "123215060", "url": "https://it.wikipedia.org/wiki?curid=1202716", "title": "Episodi di Boston Legal (seconda stagione)", "text": "Negli Stati Uniti, la seconda stagione della serie televisiva Boston Legal \u00e8 stata trasmessa dal 27 settembre 2005 al 16 maggio 2006.\nIn Italia, la seconda stagione \u00e8 stata trasmessa in prima visione assoluta dal 14 febbraio 2007 al 9 maggio 2007 su Fox Crime.\nMonica Potter e Rhona Mitra, nel cast degli interpreti principali della prima stagione, nella seconda sono invece accreditate come \"special appearances\".\nLa vedova nera.\nTrama.\nAlan Shore, assistito da Denny Crane e Brad Chase, difende l'affascinante Kelly Nolan, accusata di aver avvelenato il ricco e anziano marito e gi\u00e0 condannata dai media, che la dipingono come una spietata \"vedova nera\". Subentrato al precedente difensore a pochi giorni dal processo, Alan cerca di ottenere prima un rinvio, poi un trasferimento di sede, ma entrambe le istanze vengono respinte dal giudice, che anzi lo condanna per oltraggio alla corte per i suoi atteggiamenti provocatori.\nDenise Bauer, assistita dai giovani Garrett Wells e Sara Holt, rappresenta l'imprenditore Walter Edmunds, querelato da un dipendente ebreo per aver tentato di imporre la religione cristiana sul luogo di lavoro, attraverso canti religiosi e letture della Bibbia. Mentre Denise appare distratta dal proprio divorzio in corso, Garrett riesce ad esporre in modo brillante, attraverso un montaggio video di discorsi di presidenti e personalit\u00e0 dello spettacolo, il concetto che mai come ora gli Stati Uniti siano una nazione cristiana.\nShirley Schmidt e Tara Wilson difendono un affermato chirurgo, il Dottor Carter, accusato di molestie sessuali dalla violoncellista muta Mary Bradley. La presunta vittima \u00e8 rappresentata dall'inglese Malcolm Holmes, mentore ed ex amante di Tara. Malgrado un'originale strategia processuale, Malcolm perde il confronto con Tara, ma conquista la possibilit\u00e0 di uscire a cena con lei."}
{"id": "1202717", "revid": "287204", "url": "https://it.wikipedia.org/wiki?curid=1202717", "title": "Episodi di Boston Legal (terza stagione)", "text": "Negli Stati Uniti la terza stagione della serie televisiva Boston Legal \u00e8 stata trasmessa dal 19 settembre 2006 al 29 maggio 2007.\nIn Italia, la terza stagione \u00e8 stata trasmessa in prima visione assoluta dall'8 settembre 2008 al 16 febbraio 2009, ogni luned\u00ec alle ore 21:00, su Mya, canale pay della piattaforma Mediaset Premium."}
{"id": "1202718", "revid": "1632387", "url": "https://it.wikipedia.org/wiki?curid=1202718", "title": "Erik Mongrain", "text": "Biografia.\nErik Mongrain ha imparato a suonare la chitarra da autodidatta all'et\u00e0 di 14 anni. Nutriva molto interesse verso gli sport, ma questo fu ben presto soppiantato dalla passione per la chitarra e in poco tempo impar\u00f2 a suonare a orecchio. Bench\u00e9 avesse cominciato con la chitarra elettrica, Mongrain svilupp\u00f2 la passione per la chitarra classica e quella acustica ascoltando le opere di Johann Sebastian Bach. Appresa la lettura dello spartito, cominci\u00f2 anche a comporre musica.\nMongrain trasse ispirazione nel primo periodo dai Metallica, Jimi Hendrix e Kurt Cobain. A 18 anni l'ascolto delle opere del chitarrista Don Ross lo port\u00f2 ad esclamare: \"Si \u00e8 trattato di una rivelazione per me. Ho finalmente trovato la mia nicchia.\"\nMongrain fu profondamente influenzato anche dalla musica di Michael Hedges. Cominci\u00f2 a sperimentare una nuova tecnica chiamata lap tapping, con cui il musicista mantiene in grembo la chitarra e pizzica le corde all'altezza della stanghetta trasversale con entrambe le mani.\nAttivit\u00e0.\nErik Mongrain si esibisce in concerti dal vivo negli Stati Uniti, in Canada e in Inghilterra. La sua carriera comincia con piccoli numeri da strada, che continua a tenere sia in strada che in metropolitana, cos\u00ec come partecipa a concerti dal vivo e trasmissioni televisive.\nLa musica di Mongrain sar\u00e0 oggetto di un documentario realizzato da Lance Trumbull per l'Everest Peace Project. L'artista \u00e8 stato di recente pubblicato sulla copertina di Guild Magazine. Di lui hanno scritto Le Journal de Montr\u00e9al e il Journal Espagnol Granada:\nMongrain ha realizzato il primo album full-length, \"Fates\", nel dicembre 2006, pubblicandolo sul suo sito web come raccolta di brani acquistabili o scaricabili individualmente. Il CD \u00e8 stato realizzato nel giugno 2007 (maggio in Giappone).\n\u00c8 stato invitato alla premi\u00e8re del \u00abWorld Music Heritage\u00bb, presentato dai Gontiti sulla rete televisiva giapponese NHK, la cui messa in onda \u00e8 cominciata nel maggio 2007.\nNell'estate del 2008 Mongrain \u00e8 partito per un tour europeo che ha toccato Francia, Belgio, Germania e Gran Bretagna. Si \u00e8 esibito anche nella sua provincia, il Qu\u00e9bec, in un paio di concerti, durante i quali la compagnia iVideoTune ha girato quattro videoclip."}
{"id": "1202722", "revid": "287204", "url": "https://it.wikipedia.org/wiki?curid=1202722", "title": "Compile", "text": "Compile fu una software house giapponese fondata nel 1983 da Masamitsu \"Moo\" Niitani. Essa fu la responsabile dello sviluppo di celebri giochi d'azione e rompicapo, tra cui il loro franchise di punta, \"Puyo Puyo\". Nonostante abbia creato giochi per svariati sistemi, Compile viene ricordata soprattutto per il suo sostegno al MSX e al Turbografx-16 (versione americana del PC Engine), oltre che, con un certo numero di giochi degni di nota, al NES e al Master System.\nUn'altra caratteristica della Compile fu la grafica cartoonistica dei suoi giochi pi\u00f9 celebri, frutto del lavoro di un gruppo di artisti dotati di un tratto in puro stile manga ed anime. Una delle disegnatrici di punta della ditta \u00e8 stata Sunaho Tobe, destinata - una volta lasciata la Compile - a diventare un'illustratrice e character designer molto popolare in patria.\nCompile ide\u00f2 la serie di \"Madou Monogatari\" (che si traspose poi nel loro rompicapo pi\u00f9 celebre, \"Puyo Puyo\"), sparatutto a sviluppo verticale (come le serie di \"Zanac\" e \"Aleste\") e numerosi altri giochi di minor successo e di svariati generi.\nNel periodo compreso tra il 1992 ed il 1998, Compile collabor\u00f2 con SEGA per portare i primi tre capitoli di \"Puyo Puyo\" in sala giochi e su piattaforma Saturn, ed il quarto capitolo della serie (\"Puyo Puyon\") su piattaforma Dreamcast, prima di essere convertito per Nintendo 64 e PlayStation.\nCompile fece bancarotta e si sciolse nel 2002, ma la sua eredit\u00e0 viene mantenuta dalla Aiky, fondata in seguito da diversi ex-membri dell'azienda. Aiky pubblic\u00f2 l'ultimo gioco Compile, \"Pochi and Nya\" (chiamato anche \"Pochinya\" o \"Pochitto Nyaa\"). Un'altra societ\u00e0 nata da Compile fu Milestone Inc., specializzata in sparatutto arcade. Esistono inoltre la Compile Station (sito di retrogaming che sta portando avanti un manga ispirato a \"Madou Monogatari\") e la Compile Heart, che hanno lo scopo di far rivivere il marchio con la collaborazione di importanti ex-membri della societ\u00e0 tra cui lo stesso \"Moo\" Niitani. Tuttavia, i diritti di Puyo Puyo sono in mano a SEGA, e tutti i nuovi giochi della serie verranno prodotti dalla sussidiaria della SEGA Sonic Team.\nGiochi.\nPuyo Puyo.\n\"Puyo Puyo\", uscito originariamente per MSX nel 1991, \u00e8 un rompicapo simile a Tetris in cui bisogna creare gruppi di quattro o pi\u00f9 \"puyo\" dello stesso colore tra quelli che cadono dalla cima dello schermo. A tutt'oggi la serie \u00e8 proseguita con diversi seguiti.\nPer il Nord America, Puyo Puyo \u00e8 stato trasformato in due giochi distinti, \"Dr. Robotnik's Mean Bean Machine\" per Megadrive e \"Kirby's Avalanche\" per Super Nintendo, il primo basato sui personaggi della serie di Sonic e il secondo su quelli della serie di Kirby.\nDopo la dissoluzione di Compile, il franchise \u00e8 passato al Sonic Team, che ha creato \"Puyo Pop Fever\".\nSparatutto.\nCompile realizz\u00f2 anche un vasto numero di sparatutto, almeno fino al 1993, anno in cui la societ\u00e0 si focalizz\u00f2 su altri generi, e alcuni membri dello staff si unirono alla 8ing/Raizing per creare giochi quali \"Battle Garegga\" e \"Mahou Daisakusen\". Altri rimasero in Compile fino alla fine, formando la Milestone Inc. che continu\u00f2 a produrre sparatutto. Tra i pi\u00f9 celebri prodotti da Compile si ricordano:\nZanac.\n\"Zanac\" fu realizzato per MSX nel 1986, e viene ricordato soprattutto per l'innovativa (per i tempi) intelligenza artificiale dei nemici, che ne faceva cambiare il comportamento a seconda dello stile di gioco del giocatore. Zanac fu convertito per NES ed ebbe un seguito, \"Zanac EX\". La societ\u00e0 Nexoft, inoltre, produsse \"Gun*Nac\", una parodia di Zanac in cui i nemici erano conigli spara-carote.\nNel 2001 Compile produsse per PlayStation \"Zanac X Zanac\", una versione riveduta e corretta del gioco originale che comprendeva anche un vero e proprio seguito intitolato \"Zanac Neo\".\nAleste.\n\"Aleste\" (1988) pu\u00f2 considerarsi come una sorta di seguito di Zanac- Fu distribuito sul MSX2 e in seguito convertito per SEGA Master System. Sempre su MSX2 usc\u00ec anche il seguito, \"Aleste 2\", mentre nel 1992 usc\u00ec \"Super Aleste\" (noto come \"Space Megaforce\" in America del Nord) per il Super Famicom. Aiky ha realizzato una versione di Aleste per i telefoni cellulari.\nBlazing Lazers.\n\"Blazing Lazers\" usc\u00ec per il Pc Engine nel 1989. Il gioco \u00e8 ricordato dagli appassionati per la rapidit\u00e0 dell'azione e la vastit\u00e0 dell'arsenale disponibile.\nMusha Aleste.\n\"Musha Aleste\" usc\u00ec per Mega Drive nel 1990, e da molti appassionati \u00e8 considerato il migliore shoot'em up della casa, oltre che uno dei migliori giochi del genere disponibili per la console. Da ricordare la particolare ambientazione in un Giappone feudale rivisitato in chiave futuristica.\nAltri giochi.\nCompile fu una software house prolifica anche in altri generi, non solo sparatutto e rompicapo. Per esempio, si possono ricordare i GDR della serie \"Madou Monogatari\" (iniziata nel 1989), oppure \"Golvellius\" (un GDR d'azione), \"Rune Master\" (un GDR in stile board game), e i videogiochi di flipper \"Alien Crush\" e \"Devil's Crush\"."}
{"id": "1202723", "revid": "1632387", "url": "https://it.wikipedia.org/wiki?curid=1202723", "title": "Fade to Grey (Visage)", "text": "Fade to Grey \u00e8 un singolo del gruppo musicale britannico Visage, pubblicato il 10 novembre 1980 come secondo estratto dal primo album in studio \"Visage\". \nIl brano, considerato uno dei capisaldi della new wave, fu all'epoca pioniere di quel genere musicale, conosciuto come \"New romantic\", nonch\u00e9 uno dei primi esempi di quello che venne definito Synth pop.\nLa canzone spopol\u00f2 tra i club londinesi e scal\u00f2 le classifiche nei primi mesi del 1981, arrivando fino al numero 7 in Italia.\nDescrizione.\nUna prima bozza della canzone fu inizialmente composta da Billy Currie e Christopher Payne. Solo pi\u00f9 tardi Midge Ure, che si stava dedicando ai testi dell'album dei Visage, decise, su suggerimento di Billy, di abbinare i suoi testi alla melodia propostagli.\nSteve Strange prese quindi lezioni di canto insieme a Midge Ure per potere infine registrare la canzone. Gary Numan in seguito dichiar\u00f2 in un'intervista: \"per quanto mi riguarda credo che Billy e Chris siano stati il motore principale dietro Fade to Grey. Entrambi ci hanno lavorato durante i soundcheck del mio tour del 1979.\"\nPer quanto riguarda il significato del testo, Steve Strange diede la sua spiegazione alla rivista \"Bravo\": \"\"Non molto tempo fa sono stato a Berlino, e attraverso il muro ho dato uno sguardo a Berlino Est [...]; tutto mi appariva cupo e grigio, strano, minaccioso. Subito dopo ho visto un uomo anziano camminare stanco con un bastone. S\u00ec, stanco e deluso dalla vita. \u00c8 stato in quel momento che l'idea di Fade to Grey aveva preso forma: entrare nella vecchiaia, nell'oscurit\u00e0, sprofondare nel niente. \u00c8 questo ci\u00f2 di cui parla la canzone\".\" \u00c8 tuttavia da ricordare che i testi non furono comunque scritti da Steve.\nNel 1993 viene pubblicato un remix della canzone ad opera di Bassheads/Andi allo scopo di promuovere la raccolta \"Best of Visage\", che entra poi nella top 40 degli album pi\u00f9 venduti. Oltre a questo remix esistono svariate cover e riarrangiamenti di questa canzone, interpretati da diversi artisti.\nVersioni pubblicate.\nVersione dei Visage.\nQuesta \u00e8 la versione originale, eseguita da:\nVersione dei Datura (1993).\nUna versione rara \u00e8 quella del gruppo italiano Datura, in stile techno-music degli anni novanta. \u00c8 l'unica che utilizza il cantato originale di Steve Strange.\nVersione di Mark'oh.\nNel 1996, il dj tedesco Mark'Oh fa una sua versione in stile Trance - Euro House.\nVersione degli Atrocity.\nIl gruppo musicale Atrocity realizza una versione gothic/industrial metal del brano inserita nel disco Werk 80 II del 2008.\nPlagi e discussioni: le versioni di Kelly Osbourne e Tiziano Ferro.\nNel 2005 ci fu una disputa riguardo ad una forte somiglianza tra \"Fade to Grey\" e il singolo di Kelly Osbourne \"One Word\". Billy Currie accus\u00f2 infatti l'autore dei testi e musica, Linda Perry, di violazione di copyright e, assieme a Midge Ure e Christopher Payne, intraprese vie legali. La questione si risolse in un pagamento di royalties da parte di Linda Perry per ogni copia venduta del singolo.\nNel 2006, il cantante italiano Tiziano Ferro pubblic\u00f2 il singolo \"Stop! Dimentica\", una versione ancora una volta rivisitata e non autorizzata del singolo di Kelly Osbourne ma dove, in questo caso, i due brani convogliarono in una collaborazione di \"feauture remix\" da parte della \"The Orchard Music\"."}
{"id": "1202728", "revid": "1494169", "url": "https://it.wikipedia.org/wiki?curid=1202728", "title": "Battaglia di Governolo", "text": ""}
{"id": "1202734", "revid": "122732084", "url": "https://it.wikipedia.org/wiki?curid=1202734", "title": "Alphonse Rabbe", "text": "Biografia.\nDopo aver trascorso un'infanzia senza storia in Provenza, nel 1802 lascia la casa paterna e lavora a Parigi negli studi di pittori come quello di Jacques Louis David. Ritorna in Provenza per continuare gli studi di diritto prima di tornare a Parigi per tentare la strada del teatro. Dopo la conquista dell'Europa da parte di Napoleone, entra nell'amministrazione militare e vive per oltre due anni in Spagna, dove contrae la sifilide. Tornato in Francia, partecipa a dei lavori storici. Nel 1815 Alphonse Rabbe aderisce alla Restaurazione e collabora con i realisti di Provenza. Scontento per il posto ridicolo che gli viene offerto in cambio dei suoi servizi all'epoca della Seconda Restaurazione, passa all'opposizione Liberale e repubblicana. Fonda un giornale liberale, \"Le Phoc\u00e9en\" a Marsiglia, che gli sar\u00e0 cagione di persecuzioni, processi e parecchi problemi. Lasciato \"Le Phoc\u00e9en\", scriver\u00e0, a partire dal 1822, su numerosi giornali, come \"L'Album\" o \"Le Courrier fran\u00e7ais\", degli articoli sulle belle arti con delle idee liberali. Continua a scrivere opere storiche per vivere. \u00c8 costantemente in contatto con esponenti del romanticismo. Victor Hugo diventa suo amico. A partire dal 1825, Rabbe vive da emarginato, roso dalla sua malattia, sfigurato e costretto a ricorrere a dosi sempre pi\u00f9 forti di oppio per attenuare le sue sofferenze. Si convince di essere stato derubato di un romanzo, \"La S\u0153ur grise\" (di cui nessuno ha mai trovato traccia). Scrive il suo \"Album d'un pessimiste\" di cui aveva pubblicato alcuni estratti nel 1823. Il 31 dicembre 1829, Alphonse Rabbe muore in circostanze non chiarite dopo aver ingerito una dose eccessiva di oppio (probabile suicidio).\nPosterit\u00e0.\nLa fama di Alphonse Rabbe \u00e8 legata all'opera \"Album d'un pessimiste\". I suoi amici, come Alexandre Dumas, Victor Hugo nei suoi \"Chants du cr\u00e9puscules\", Sainte-Beuve nei \"Portraits contemporains\", o autori come Baudelaire, in \"Fus\u00e9es\", hanno risentito della sua influenza. Pi\u00f9 tardi Andr\u00e9 Breton non lo dimenticher\u00e0 nel suo \"Manifeste du surr\u00e9alisme\"."}
{"id": "1202737", "revid": "205250", "url": "https://it.wikipedia.org/wiki?curid=1202737", "title": "Gaetano Caltagirone", "text": "Biografia.\nGaetano Caltagirone sal\u00ec alla direzione dell'impresa di famiglia nel 1959 a seguito della malattia del padre Ignazio. Guid\u00f2 l'azienda insieme ai due fratelli Camillo e Francesco.\nIl 2 giugno 1977 venne nominato Cavaliere del Lavoro insieme, tra gli altri, a Silvio Berlusconi, Gianni Agnelli e Leopoldo Pirelli.\nIl 10 novembre 1979 scoppi\u00f2 per\u00f2 lo scandalo Italcasse: diciannove societ\u00e0 del gruppo Caltagirone furono dichiarate fallite; i tre fratelli Caltagirone furono oggetto di un mandato di cattura (non messo in esecuzione perch\u00e9 nel frattempo si erano trasferiti negli Stati Uniti) e Gaetano fu anche incriminato per peculato. Solo nel 1988 l'imprenditore fu assolto con formula piena dalla Corte d'Appello, e nel 1991 venne revocato il fallimento, mentre l'anno seguente l'Italcasse dovette risarcirlo. Nel frattempo Caltagirone si era ritirato a Montecarlo.\nIl titolo di Cavaliere del Lavoro, che gli era stato revocato nel 1981 \u00abper indegnit\u00e0 e mancanza degli elevati requisiti morali e professionali\u00bb dall'allora presidente della Repubblica Sandro Pertini, gli venne restituito formalmente solo nel 2009 da Giorgio Napolitano.\nAiut\u00f2 alcuni cugini ad entrare nell'imprenditoria edile.\nTifoso della Roma e legato alla corrente politica andreottiana, negli anni settanta era diventato proverbiale l'intercalare \"A Fra', che te serve?\" rivolto a Franco Evangelisti.\n\u00c8 scomparso nel 2010 dopo una lunga malattia all'et\u00e0 di 80 anni."}
{"id": "1202742", "revid": "1793900", "url": "https://it.wikipedia.org/wiki?curid=1202742", "title": "Fun\u00e4sdalen", "text": "Fun\u00e4sdalen (\"Bienjedaelie\" in lingua sami meridionale) \u00e8 una localit\u00e0 svedese del comune di H\u00e4rjedalen, nei pressi del confine norvegese. Nel 2018 contava 992 abitanti.\nStazione sciistica inclusa nel comprensorio del Fun\u00e4sfj\u00e4llen, ha ospitato una tappa della Coppa del Mondo di sci di fondo 1992 e numerose competizioni minori sia di sci alpino sia di sci nordico."}
{"id": "1202745", "revid": "339392", "url": "https://it.wikipedia.org/wiki?curid=1202745", "title": "Citt\u00e0 anseatiche", "text": ""}
{"id": "1202746", "revid": "1305772", "url": "https://it.wikipedia.org/wiki?curid=1202746", "title": "NTFS-3G", "text": "NTFS-3G \u00e8 un driver NTFS, open source e gratuito per Linux, macOS, FreeBSD, NetBSD, BeOS e Haiku, disponibile con licenza GNU General Public License.\nA differenza di altri driver NTFS (come ad esempio quello contenuto nel kernel di linux), NTFS-3G offre un supporto completo in scrittura. Possono essere creati, rinominati, spostati o cancellati file di qualsiasi dimensione. NTFS-3G non pu\u00f2 ancora modificare file criptati o compressi e i permessi di accesso ai file.\nQuesto driver funziona in spazio utente; le partizioni NTFS sono montate usando il framework per la gestione dei file system FUSE\nNTFS-3G \u00e8 basato sul driver ntfsmount, ma offre un completo supporto in lettura e scrittura e risulta il miglior driver NTFS alternativo a quello Microsoft, sia in termini di funzionalit\u00e0 che di prestazioni.\nNTFS-3G \u00e8 compatibile con ogni versione attuale di file system NTFS"}
{"id": "1202752", "revid": "1296625", "url": "https://it.wikipedia.org/wiki?curid=1202752", "title": "Wind Chill", "text": ""}
{"id": "1202757", "revid": "697352", "url": "https://it.wikipedia.org/wiki?curid=1202757", "title": "Humidex", "text": ""}
{"id": "1202759", "revid": "697352", "url": "https://it.wikipedia.org/wiki?curid=1202759", "title": "Umidex", "text": ""}
{"id": "1202760", "revid": "287204", "url": "https://it.wikipedia.org/wiki?curid=1202760", "title": "Associazione italiana maestri cattolici", "text": "LAssociazione italiana maestri cattolici (AIMC) \u00e8 un'associazione cattolica italiana che riunisce \"docenti, dirigenti ed ispettori della scuola dell'infanzia e di base\".\nStoria.\nNacque nel 1945, erede dell'Associazione magistrale cattolica \"Niccol\u00f2 Tommaseo\", operante dal 1900 al 1926 e soppressa in seguito alle norme restrittive fasciste. Fu fondata da Maria Badaloni e Carlo Carretto; vi lavor\u00f2 anche Maria Elisabetta Mazza. Vide confluire al suo interno l'esperienza associativa delle sezioni dei maestri dell'Azione cattolica, unica forma di associazionismo consentita durante il ventennio fascista.\nIl primo congresso nazionale si tenne dal 3 all'8 settembre 1946. L'idea fondamentale era quella di operare una scelta impegnativa sul piano del riscatto professionale e del sostegno alla nascente democrazia.\nL'associazione volle reagire con forza alle carenze drammatiche della scuola elementare del tempo, cos\u00ec come alla insufficiente formazione degli insegnanti. Volle essere un'associazione che \u00abchiama tutti i maestri a raccolta e mira a soddisfare ogni esigenza di vita del maestro, della sua formazione, della sua personalit\u00e0 e della sua azione.| Maria Badaloni alla vigilia del primo congresso nazionale\u00bb.\nNel corso della sua storia tenne sedici congressi nazionali e si estese su tutto il territorio nazionale. \nAttivit\u00e0.\nAttualmente \u00e8 articolata ai vari livelli sezionale, provinciale e regionale, per un totale di 300 sezioni presenti in quasi tutte le province italiane.\nNel settembre 2008 \u00e8 stato approvato il nuovo statuto.\nAttualmente ne \u00e8 presidente Giuseppe Desideri. L'assistente ecclesiastico \u00e8 padre Giuseppe Oddone."}
{"id": "1202761", "revid": "256896", "url": "https://it.wikipedia.org/wiki?curid=1202761", "title": "AIMC", "text": ""}
{"id": "1202766", "revid": "599013", "url": "https://it.wikipedia.org/wiki?curid=1202766", "title": "Conservante", "text": ""}
{"id": "1202767", "revid": "1082210", "url": "https://it.wikipedia.org/wiki?curid=1202767", "title": "Conservanti", "text": ""}
{"id": "1202772", "revid": "57342", "url": "https://it.wikipedia.org/wiki?curid=1202772", "title": "Massimo Popolizio", "text": "Biografia.\nNato a Genova da una famiglia originaria di Altamura (BA), si forma artisticamente e professionalmente all'Accademia nazionale d'arte drammatica nel 1984, intraprende la carriera di attore teatrale e, appena diplomato, inizia una proficua collaborazione artistica con il regista teatrale Luca Ronconi. \nTeatro.\nEsordisce a teatro nel 1983 in uno spettacolo diretto da Luca Ronconi, \"S. Giovanna\". Nel corso della sua carriera, reciter\u00e0 molto spesso in opere di Shakespeare.\nNel 1995 vince il suo primo importante premio teatrale, il Premio Ubu come miglior attore per gli spettacoli \"Re Lear\" di William Shakespeare e \"Verso Peer Gynt\", ispirato al \"Peer Gynt\" di Henrik Ibsen. Ottiene nuovamente questo premio nel 2001 per \"I due gemelli veneziani\" di Carlo Goldoni, e nel 2015 per Lehman Trilogy, diretto da Luca Ronconi. Nel 2006 si aggiudica invece l'Eschilo d'oro, conferitogli dall'INDA. Nel 2012 torna a Ibsen e porta in scena nel ruolo del titolo il John Gabriel Borkman con Lucrezia Lante della Rovere e Manuela Mandracchia.\nNel 2016, prodotto dal \"Teatro di Roma\", firma la regia dello spettacolo \"Ragazzi di vita\", tratto dal romanzo di Pier Paolo Pasolini. Tra i protagonisti Lino Guanciale, Giampiero Cicci\u00f2, Alberto Onofrietti e Lorenzo Grilli. Il 26 ottobre lo spettacolo esordisce in prima nazionale al Teatro Argentina.\nCinema e televisione.\nNel 2013 \u00e8 in tv con \"Il clan dei camorristi\", dove interpreta Don Palma, e nella seconda stagione di \"Una grande famiglia\", dove interpreta il commissario De Lucia. Ha acquistato poi visibilit\u00e0 con le interpretazioni cinematografiche in \"Romanzo criminale\", \"Mare nero\" e \"Mio fratello \u00e8 figlio unico\", nonch\u00e9 nel ruolo di Vittorio Sbardella ne \"Il divo\" di Paolo Sorrentino. Partecipa a \"Benvenuto Presidente!\" e \"La grande bellezza\".\nNel 2014 recita nella due commedie \"Amici come noi\" e \"Il ricco, il povero e il maggiordomo,\" nonch\u00e9 nel film drammatico \"Il giovane favoloso\", dove Popolizio interpreta il padre di Giacomo Leopardi, Monaldo. Nel 2016 \u00e8 nel cast della commedia di Carlo Verdone \"L'abbiamo fatta grossa\", ed \u00e8 Giovanni Falcone nel film \"Era d'estate\", diretto da Fiorella Infascelli. Per la sua interpretazione ha vinto un Nastro d'argento speciale, condiviso con Giuseppe Fiorello (che nel film interpreta Paolo Borsellino). Nel 2018 \u00e8 protagonista del film \"Sono tornato\", trasposizione italiana del film tedesco \"Lui \u00e8 tornato\", dove interpreta il personaggio di Benito Mussolini.\nDoppiaggio.\n\u00c8 il doppiatore di Lord Voldemort nella saga dei film di \"Harry Potter\", di Tom Cruise in \"Eyes Wide Shut\" e di Lionel Abelanski in \"Train de vie\". Nel 1998 ha doppiato Tim Roth nel ruolo di Danny Boodman T.D. Lemon Novecento nel film \"La leggenda del pianista sull'oceano\", oltre a Bruce Willis in \"Armageddon - Giudizio finale\". Nel 1998 ha vinto il Nastro d'argento per il doppiaggio del film \"Hamlet\" del regista Kenneth Branagh. Dal 2009 al 2011 \u00e8 la voce di Cal Lightman, protagonista della serie \"Lie to Me\" sempre interpretata da Roth. Nel 2019 presta la voce a Scar nel film \"Il re leone\", doppiato in lingua originale da Chiwetel Ejiofor.\nVita privata.\nMassimo Popolizio \u00e8 sposato con l'attrice Gaia Aprea."}
{"id": "1202780", "revid": "80598", "url": "https://it.wikipedia.org/wiki?curid=1202780", "title": "PDU (casa discografica)", "text": "La PDU (Platten Durcharbeitung Ultraphone) \u00e8 una casa discografica della Svizzera italiana, attiva per\u00f2 in Italia a partire dal 1967 e tuttora in attivit\u00e0.\nStoria della PDU.\nLa PDU nasce nel 1967 per iniziativa di Mina e di suo padre Giacomo Mazzini, con l'obiettivo principale di produrre e distribuire i dischi della \"Tigre di Cremona\".\nPer motivi fiscali la sede viene stabilita a Schaan, nel Liechtenstein, mentre gli uffici commerciali si trovano a Lugano, in Svizzera, in via Pioda 9; fino al 1984 sono stati comunque mantenuti alcuni uffici a Milano in Via Senato.\nNel corso dei primi anni di attivit\u00e0 ha seguito molti altri artisti oltre a Mina, tra cui I Domodossola, Tihm, Aulehla &amp; Zappa, Marita, Johnny Sax, Milena, Marisa Sacchetto e i cantautori Roberto Ferri e Luigi Grechi.\nA partire dal 1972 inizi\u00f2 anche la pubblicazione di album jazz, con interpreti come Renato Sellani, Giorgio Gaslini, Bruno Tommaso, Romano Mussolini, Martial Solal, Gaetano Liguori, Guido Mazzon, Andrea Centazzo e altri.\nAlcuni di questi album erano contrassegnati in copertina, per genere, tramite un piccolo disegno di un animale (una farfalla per la \"leggera\", un gallo per il \"jazz\", una tartaruga per l\"avanguardia\" e un pavone per le \"pagine celebri\", quest'ultima utilizzata solo nella serie \"Auditorium\")\nSuccessivamente l'attivit\u00e0 di scoperta e lancio di nuovi talenti \u00e8 stata trascurata, e la PDU \u00e8 diventata sempre pi\u00f9 la casa personale di Mina; unica eccezione di un certo rilievo \u00e8 costituita dagli Audio 2. Sotto etichetta PDU sono usciti anche i due album pubblicati negli anni novanta da Massimiliano Pani come cantautore e una serie di album di artisti da lui prodotti: \"Audio 2\", \"Pato Garcia\", \"Proxima\", \"The Event\", \"Massimo Bozzi\" e altri.\nDistribuita dalla Durium fino al 1970, dalla EMI Italiana fino al 1996, \u00e8 passata sotto il diretto controllo della RTI dal 1997 al 1999; dal 1999 ad oggi \u00e8 distribuita dalla Sony Music (prima tramite la sub-etichetta S4, che contraddistingueva tutta la produzione ex-RTI, poi direttamente dall'etichetta nippo-americana).\nA sua volta, per alcuni anni la PDU si \u00e8 occupata della promozione di una sua sottoetichetta, la Sun, e venne aperto un catalogo parallelo di musica classica (comprendente anche alcuni titoli di musica contemporanea), la serie \"Auditorium\" apparsa nell'ottobre 1971.\nDopo l'accordo per la distribuzione con la EMI, vennero stretti accordi con l'etichetta argentina Fermata Records, anch'essa legata al medesimo distributore, per la pubblicazione in Argentina, Brasile e paesi limitrofi della produzione di Mina. Conseguentemente la PDU pubblic\u00f2 in Italia album provenienti dal catalogo della consociata sudamericana con musica di interpreti locali, ma anche di autori italiani, come Enrico Simonetti col suo \"100% Samba\" registrato e pubblicato originariamente solo in Brasile.\nAltro accordo di produzione e distribuzione venne stabilito a partire dalla met\u00e0 degli anni settanta con le etichette tedesche d'avanguardia Ohr, Brain, Kosmische Musik, Pilz e Kosmische Kuriere.\nDa segnalare le pubblicazioni di \"Sonanze\" di Roberto Cacciapaglia e degli omonimi dei Logan Dwight e dei Cincinnato.\nDalle origini al 1973, l'etichetta si presenta nera con scritte argento e il logo in basso; successivamente verr\u00e0 cambiata grafica e il logo sar\u00e0 spostato sulla destra.\nGli album co-prodotti con la Kosmische Kurriere presentano su una delle due facce il logo dell'etichetta tedesca, sempre in stampa argento su fondo nero.\nSolo per pochissime uscite, contrassegnate dalla dicitura \"Disco-Reggae\", venne utilizzata un'etichetta in due tonalit\u00e0 di marrone; questo sia sugli album che sui singoli estratti.\nAlcuni album di Mina presentano un'etichetta personalizzata.\nIl catalogo, per quel che riguarda gli album, ha il suffisso PLD.A. e una numerazione a partire dal 5001 (\"Dedicato a mio padre\" di Mina) fino al 7075 (\"Mensaje de tango\" di Angel \"Pato\" Garcia) del 1991, anno in cui la catalogazione come etichetta indipendente \u00e8 di fatto dismessa.\nI singoli utilizzano il suffisso P.A. dal 1001 di Roberto Ferri al 1155 di \"The Event\" del 1987.\nLa serie Auditorium utilizza la catalogazione AC con una numerazione che parte dal 60001. All'interno della collana sono presenti tre principali serie \"Classic Live\", \"Pagine celebri\" e \"Auditorium Classic\". Il primo album della collana, \"Concerti per tre clavicembali BWV 1063 e BWV 1064 di Johann Sebastian Bach PLD.AC.60001 ha la data di matrice del 1\u00ba ottobre 1971.\nLa SUN utilizza per gli album la catalogazione LD.A. a partire dal 13001 di Johnny Sax e per i singoli il suffisso SU.A. dal numero 3001.\nLa EMI si occuper\u00e0 di ristampare per tutti gli anni ottanta, fino alla prima scomparsa del vinile dalla grande distribuzione, la maggior parte degli album del catalogo di Mina.\nLe ristampe sono identificabili dalla modifica dell'etichetta per i titoli anteriori al 1973 e, in qualche caso, dal cambio del numero di catalogo (la \"A\" alle volte \u00e8 sostituita da una \"M\"). Anche alcuni particolari grafici come una generale semplificazione delle copertine, eliminazione delle plastificazioni esterne e l'assenza dell'\"aletta\" interna, e l'aggiornamento dei numeri di matrice stampati nei solchi vuoti intorno all'etichetta sono utile per riconoscere le ristampe.\nNel 1996 viene acquistata dalla RTI Music S.p.a., una societ\u00e0 del Gruppo Mediaset.\nNel 1999 il Gruppo Mediaset, cede PDU e RTI Music a Sony Music Entertainment Italy S.p.A.\nAlcuni album, come il secondo di Anita Traversi o quello dei Domodossola - seppur dotati di copertina (standard quella della Traversi, originale quella del gruppo piemontese), non arrivarono mai nei negozi, cos\u00ec come un certo quantitativo di singoli di Mina usciti solo per scopi promozionali anche se catalogati con l'alfanumerico di quelli normalmente in commercio. Fra i singoli riservati al circuito dei juke-box si segnalano \"Nuur/Mr. Blue\" che non ha un corrispettivo ufficiale (da \"Mina \"R\"\" non fu estratto alcun singolo per il mercato italiano) e il quarantacinque giri equamente suddiviso tra Mina e i Logan Dwight dotato di copertina fotografica originale.\nI dischi pubblicati.\nPer la datazione ci siamo basati sull'etichetta del disco, o sul vinile o, infine, sulla copertina; qualora nessuno di questi elementi avesse una datazione, ci siamo basati sulla numerazione del catalogo; se esistenti, abbiamo riportato oltre all'anno il mese e il giorno (quest'ultimo dato si trova, a volte, stampato sul vinile)."}
{"id": "1202783", "revid": "118050777", "url": "https://it.wikipedia.org/wiki?curid=1202783", "title": "Base Esperanza", "text": "La base Esperanza (in spagnolo \"base Esperanza\") \u00e8 una base antartica permanente argentina gestita dall'Ej\u00e9rcito Argentino (il complesso \u00e8, tecnicamente, un distaccamento navale).\nLocalizzazione.\nUbicata ad una latitudine di 63\u00b024' sud e ad una longitudine di 56\u00b059' ovest su una superficie rocciosa a 25 metri di altezza e ai 30 metri dalla linea di costa la struttura si trova nella baia Esperanza, nella penisola Trinity, la parte pi\u00f9 settentrionale della penisola Antartica. La baia offre un buon ancoraggio mentre un ghiacciaio vicino consente l'atterraggio di aerei.\nStruttura.\nInaugurata il 17 dicembre 1952 come base permanente la stazione si compone attualmente di 43 edifici per una superficie coperta complessiva di 374 400 m\u00b2.\nNel 1979 viene installata un'antenna radio da cui trasmette tutt'oggi \"LRA 36 Radio Nacional Arc\u00e1ngel San Gabriel\", una delle radio nazionali argentine.\nDall'Argentina \u00e8 possibile chiamare la base, al costo di una chiamata locale, formando il numero 0810-222-0770.\nPopolazione.\nLa base alloggia sino a 90 persone durante l'estate che scendono a 55 nella stagione invernale, inclusi due insegnanti della \"Escuela Provincial N \u00ba38 Julio Argentino Roca\", creata nel 1978 e dotata di autonomia amministrativa nel 1997.\nNell'edificio \"fort\u00edn Sargento Cabral\" \u00e8 nato, il 7 gennaio 1978, Emilio Marcos Palma, il primo essere umano venuto al mondo in Antartide.\nCirca 1 100 turisti visitano ogni anno la struttura durante l'estate australe.\nClima.\nLa temperatura media invernale \u00e8 di , mentre quella estiva \u00e8 +0,2\u00a0\u00b0C; il dato annuale \u00e8 di \u22125,5\u00a0\u00b0C. La tendenza di variazione della temperatura dal 1948 \u00e8 di articolati in per le temperature invernali e per quelle estive.\nNella zona sono presenti venti che possono raggiungere i .\nAttivit\u00e0.\nLa stazione comprende un laboratorio dell'Instituto Ant\u00e1rtico Argentino e una stazione meteorologica. Sono inoltre effettuate ricerche di glaciologia, biologia marina e terrestre e di sismologia.\nIl motto della base \u00e8 \"Permanencia, un acto de sacrificio\", \"Rimanere, un atto di sacrificio\"."}
{"id": "1202785", "revid": "124317995", "url": "https://it.wikipedia.org/wiki?curid=1202785", "title": "Parco nazionale d'Etosha", "text": "Il parco nazionale d'Etosha (Etosha National Park) \u00e8 un parco nazionale del nord della Namibia, con un'estensione complessiva di 220.720\u00a0km\u00b2. Nella lingua oshivambo (parlata dall'etnia ovambo che popola la regione), il nome \"Etosha\" significa \"grande luogo bianco\", con riferimento al colore del suolo del deserto salino che costituisce il 25% dell'area del parco.\nStoria.\nIl parco fu fondato nel 1907, epoca in cui la Namibia era ancora una colonia tedesca col nome di Africa Tedesca del Sud-Ovest. Con un'area di 100.000\u00a0km\u00b2, il parco era all'epoca la pi\u00f9 grande riserva faunistica del mondo. Negli anni sessanta il parco venne progressivamente ridimensionato, fino a raggiungere l'attuale estensione.\nTerritorio.\nLa parte centrale del parco \u00e8 costituita dall'Etosha Pan, una depressione salina di 5000\u00a0km\u00b2 (circa 130\u00a0km di lunghezza e 50\u00a0km di larghezza nel punto pi\u00f9 ampio). Si ritiene che fino a circa 12 milioni di anni fa quest'area fosse un lago poco profondo, alimentato dal fiume Cunene; in seguito il Cunene mut\u00f2 il proprio corso, e la zona si trasform\u00f2 in un semi-deserto. Durante la stagione delle piogge, il Pan viene talvolta alluvionato dai fiumi Ekuma, Oshigambo e Omuramba Ovambo. Durante la stagione secca, il Pan torna ad assumere le caratteristiche di un deserto; il suolo salino, screpolato dal sole, assume il colore bianco intenso da cui deriva il nome \"Etosha\". In questo periodo il vento trasporta la polvere dell'Etosha verso l'Oceano Atlantico, fornendo tra l'altro al suolo delle regioni a ovest l'apporto di sali minerali da cui dipendono gran parte della fauna e della flora.\nFauna.\nIl parco Etosha ospita 114 specie di mammiferi, 340 di uccelli, 110 di rettili, 16 di anfibi e persino una specie di pesci.\nFra i mammiferi presenti nel parco si possono citare gli elefanti, gli springbok, le zebre di Burchell, le giraffe, gli orici, i kudu, gli gnu, gli eland, i dik dik, i leoni, le iene, gli sciacalli, i leopardi e i ghepardi. Endemico della zona, ma in via di estinzione, \u00e8 il raro impala dal muso nero. Le autorit\u00e0 del parco hanno recentemente reintrodotto i rinoceronti neri e i rinoceronti bianchi, che \u00e8 relativamente facile avvistare nei pressi della pozza di Okaukuejo.\nL'avifauna \u00e8 particolarmente ricca nei periodi in cui la pianura viene alluvionata dalle piogge, e si popola tra l'altro di fenicotteri, aironi e pellicani. Fra gli altri uccelli presenti nel parco si possono citare: gli struzzi (\"Struthio camelus\"), l'otarda di Kori (\"Ardeotis kori\"), l'avvoltoio orecchiuto (\"Torgos tracheliotus\"), l'avvoltoio testabianca (\"Trigonoceps occipitalis\"), il grifone del Capo (\"Gyps coprotheres\"), il grifone dorsobianco (\"Gyps africanus\"), l'avvoltoio cappuccino (\"Necrosyrtes monachus\"), il serpentario (\"Sagittarius serpentarius\"), il marab\u00f9 (\"Leptoptilos crumeniferus\"), il bucero dal becco giallo (\"Tockus flavirostris\"), l'aquila calzata (\"Aquila pennata\"), l'aquila rapace (\"Aquila rapax\"), l'aquila marziale (\"Polemaetus bellicosus\"), l'aquila nera (\"Aquila verreauxii\"), l'aquila pescatrice (\"Haliaeetus vocifer\"), la gru del paradiso (\"Grus paradisea\"), la gru coronata (\"Balearica regulorum\"), la mitteria del Senegal (\"Ephippiorhynchus senegalensis\"), la cicogna dal petto bianco (\"Ciconia abdimii\"), la cicogna nera (\"Ciconia nigra\"), la cicogna bianca (\"Ciconia ciconia\"), l'airone rosso (\"Ardea purpurea\"), l'airone cinerino (\"Ardea cinerea\"), la garzetta (\"Egretta garzetta\"), l'airone maggiore (\"Casmerodius albus\"), il fenicottero rosa (\"Phoenicopterus roseus\"), il fenicottero nano (\"Phoenicopterus minor\"), il pellicano bianco (\"Pelecanus onocrotalus\"), il gufo latteo (\"Bubo lacteus\") e il gufo africano (\"Bubo africanus\").\nFlora.\nL'area del Pan, che copre circa il 25% del territorio del Parco, \u00e8 quasi completamente priva di vegetazione, fatta eccezione per alcune specie erbacee adatte alla salinit\u00e0 quali \"Sporobolus salsus\", ricca di proteine e gradita a zebre ed antilopi.\nLa specie arborea pi\u00f9 rappresentativa \u00e8 l'albero del \"mopane\" (\"Colophospermum mopane\"), che in alcune zone del parco (Halili) d\u00e0 vita a formazioni boschive, con esemplari che raggiungono gli 8\u00a0m di altezza mentre nella parte occidentale, la zona pi\u00f9 alta del parco con aree che superano i 1.000 metri di altitudine, gli esemplari presenti non superano i 2\u00a0m. Con le sue caratteristiche foglie a forma di farfalla il \"mopane\" rappresenta un alimento apprezzato da numerose specie animali, tra cui elefanti, giraffe e rinoceronti.\nSono presenti anche numerose specie di \"Acacia\", alcune che raggiungono anche i 7\u00a0m di altezza come \" Acacia erioloba\" e \"Acacia tortilis\", altre a portamento arbustivo quali \"Acacia reficiens\", \"Acacia ataxacantha\", \"Acacia fleckii\", \"Acacia mellifera\", \"Acacia luederitziie\" e \"Acacia nebrownii\", ricchi di spine ma i cui fiori gialli sono molto apprezzati da giraffe, \"kudu\" e gazelle.\nTra le specie arbustive ci sono Acanthaceae come \"Monechma genistifolium\", nutrimento per elefanti e struzzi, o \"Petalidium engleranum\", gradito agli \"springbok\".\nNel sud-est e nella parte occidentale del parco si incontrano colline dolomitiche alte poche centinaia di metri, sulle quali crescono i curiosi \"alberi bottiglia\" (\"Moringa ovalifolia\").\nNei pressi della porta di Lindequist la vegetazione \u00e8 caratterizzata dalla prevalenza del \"tamboti\" (\"Spirostachys africana\").\nTra le altre specie presenti nell'area meritano una citazione l' \"Euphorbia candelabrum\" e il \"kokerbroom\" o albero faretra (\"Aloidendron dichotomum\"), il cui legno i San usavano per costruire le proprie frecce.\nPopolazione.\nNella regione del parco Etosha abitano fin da tempi antichissimi i San (boscimani). I San della zona hanno un proprio mito riguardo all'Etosha Pan: in seguito alla distruzione di un villaggio, in cui erano stati uccisi tutti gli uomini, una donna pianse tanto che le sue lacrime formarono un grande lago; quando le lacrime si asciugarono, rimase sul suolo soltanto il sale. In seguito alle migrazioni bantu, nella regione dell'Etosha sopraggiunsero gli Ovambo, che oggi costituiscono l'etnia predominante della zona.\nCollegamenti.\nIl parco si trova a circa 500\u00a0km dalla capitale Windhoek; le due localit\u00e0 sono collegate da alcune delle strade principali della Namibia settentrionale. L'aeroporto pi\u00f9 vicino \u00e8 quello di Tsumeb.\nTurismo.\nIl parco Etosha \u00e8 una delle principali mete turistiche della Namibia. I tre lodge principali sono il Namutoni, l'Halali e l'Okaukuejo; ognuno di essi \u00e8 dotato dei servizi fondamentali (incluso un distributore di benzina), una pozza artificiale realizzata per consentire ai turisti di osservare gli animali che si avvicinano per abbeverarsi, una piscina e negozi con generi di prima necessit\u00e0. I campi sono gestiti dalla NWR (Namibian Wildlife Resorts). Le strade del parco (3550\u00a0km) sono tutte sterrate e in buone condizioni, ed \u00e8 possibile percorrerle con un veicolo proprio.\nAll'interno del parco vi sono 86 pozze d'acqua (sia artificiali che naturali) dove \u00e8 possibile avvistare gli animali, specialmente durante la stagione secca (da aprile a dicembre)."}
{"id": "1202787", "revid": "80598", "url": "https://it.wikipedia.org/wiki?curid=1202787", "title": "CBS Italiana", "text": "La CBS Italiana (i primi anni la denominazione \u00e8 stata Dischi CBS) \u00e8 stata un'etichetta discografica italiana, emanazione della statunitense CBS Records International; fu attiva in Italia dal 1962 al 1989.\nStoria.\nLa CBS Records International nacque negli Stati Uniti d'America per iniziativa della CBS (Columbia Broadcasting System) al fine di diffondere al di fuori degli Stati Uniti d'America le proprie produzioni discografiche. La CBS non solo era uno dei pi\u00f9 importanti network televisivi e radiofonici presenti negli Stati Uniti, ma \u00e8 anche attiva in ambito discografico con l'etichetta discografica Columbia Records. Il brand \"CBS\" venne creato per una questione di diritti, giacch\u00e9 il marchio \"Columbia\" era gi\u00e0 posseduto in gran parte del mondo dalla EMI (in quanto proprietaria della britannica Columbia Graphophone Company).\nVolendo avere una presenza in Italia, effettu\u00f2 prima nel 1962 un accordo con la Dischi Ricordi che port\u00f2 alla nascita della CBS Dischi che nel 1965 con l'ingresso nella propriet\u00e0 della CGD cambi\u00f2 la denominazione in \"CBS italiana\" sotto la direzione del consigliere d'amministrazione della CGD Giuseppe Giannini e poi nel 1970 in \"CBS Sugar\". Per molti anni le dirigenze delle due case discografiche coincisero, cos\u00ec come la sede, prima in Galleria del Corso e poi, dal 1973, in Via Quintiliano 40 a Milano.\nTra gli artisti messi sotto contratto in Italia sono da ricordare I Profeti, Il Giardino dei Semplici, I Pooh, Andrea Lo Vecchio, gli Anonima Sound di Ivan Graziani, Giuliana Valci e i Camaleonti, inoltre la CBS stamp\u00f2 e distribu\u00ec in Italia i dischi dei principali artisti della casa madre, come Bob Dylan, The Byrds, Barbra Streisand, Leonard Cohen, Santana e Simon &amp; Garfunkel.\nNei primi anni settanta, inoltre, distribu\u00ec nella penisola alcune case discografiche americane, come la A&amp;M e la WB, e piccole etichette italiane, come la Derby. Nell'ambito della musica classica stamp\u00f2 numerosi titoli provenienti dal catalogo americano e cre\u00f2 la serie economica\n\"Classici senza tramonto\".\nNel 1977 la CBS decise di aprire una propria sede autonoma in Italia: questo comport\u00f2 che tutti gli artisti italiani che incidevano per il gruppo Messaggerie Musicali venissero ripartiti fra la CGD e la neonata CBS Italia; cos\u00ec accadde che, artisti che gi\u00e0 incidevano sotto l'etichetta CBS (Pooh, Il Giardino dei Semplici, Loretta Goggi, Sandro Giacobbe, Squallor) vennero inglobati nella CGD, mentre all'opposto, altri colleghi di scuderia CGD, come ad esempio Raffaella Carr\u00e0 e Marcella, furono ceduti alla CBS, che a quel punto dovette comunque ricreare un catalogo nazionale, mettendo sotto contratto nuovi nomi di spicco. Per la CBS usciranno, a partire dalla fine degli anni settanta e nel corso degli anni '80, dischi di Julio Iglesias (proveniente dalla Ariston), di Claudio Baglioni, Anna Oxa e Ivano Fossati (tutti provenienti dalla RCA), di Alberto Camerini (proveniente dalla Cramps Records), e poi ancora di Loredana Bert\u00e8, Miguel Bos\u00e9, Michele Zarrillo ed altri.\nArtefice di questa espansione fu Piero La Falce, ex direttore commerciale della Ri-Fi, mentre l'ufficio stampa era diretto da Paola Pascon.\nNel novembre del 1987 la CBS International (e di conseguenza anche la CBS Italia) fu acquisita dalla giapponese Sony; il marchio italiano continua ad esistere per qualche anno, per poi venire mutato in Columbia.\nNel 2002 la nipponica Sony Music incorpora il gruppo tedesco Bertelsmann Music Group (BMG) (che nel 1983 aveva acquisito la RCA e nel 1993 la Dischi Ricordi) creando un nuovo colosso dal nome Sony-BMG. Molti artisti italiani vedono cos\u00ec raggruppate le proprie produzioni sotto un'unica \"major\".\nI dischi pubblicati in Italia.\nPer la datazione ci siamo basati sull'etichetta del disco, o sul vinile o, infine, sulla copertina, qualora nessuno di questi elementi avesse una datazione, ci siamo basati sulla numerazione del catalogo; se esistenti, abbiamo riportato oltre all'anno il mese e il giorno (quest'ultimo dato si trova, a volte, stampato sul vinile)."}
{"id": "1202788", "revid": "1602", "url": "https://it.wikipedia.org/wiki?curid=1202788", "title": "Gliptodonte", "text": ""}
{"id": "1202798", "revid": "1310927", "url": "https://it.wikipedia.org/wiki?curid=1202798", "title": "Yamba Asha", "text": "Nel 2006 \u00e8 stato trovato positivo al doping e squalificato per 9 mesi, saltando cos\u00ec i Mondiali 2006."}
{"id": "1202800", "revid": "2175", "url": "https://it.wikipedia.org/wiki?curid=1202800", "title": "Alexander Korsakov", "text": ""}
{"id": "1202801", "revid": "146644", "url": "https://it.wikipedia.org/wiki?curid=1202801", "title": "Stazione Esperanza", "text": ""}
{"id": "1202805", "revid": "78273", "url": "https://it.wikipedia.org/wiki?curid=1202805", "title": "Push Rod", "text": ""}
{"id": "1202806", "revid": "78273", "url": "https://it.wikipedia.org/wiki?curid=1202806", "title": "Push Road", "text": ""}
{"id": "1202807", "revid": "287204", "url": "https://it.wikipedia.org/wiki?curid=1202807", "title": "MGM Grand Las Vegas", "text": "L'MGM Grand Las Vegas \u00e8 un hotel casin\u00f2 e resort situato al \"3799\" di \"Las Vegas Boulevard South\" sulla celebre strada chiamata Las Vegas Strip a Las Vegas (Nevada).\nL'MGM Grand \u00e8 il pi\u00f9 grande hotel negli Stati Uniti con 5.044 camere. La propriet\u00e0 comprende cinque piscine all'aperto, fiumi e cascate. \u00c8 anche il terzo pi\u00f9 grande complesso alberghiero nel mondo per numero di camere e il secondo pi\u00f9 grande complesso resort negli Stati Uniti dietro il combinato The Venetian e The Palazzo tutti di Las Vegas.\nLa sua costruzione avvenne per opera della \"MGM Grand Inc.\", in seguito questa societ\u00e0 si fuse nel 2000 con la \"Mirage Resorts\" dando vita alla MGM Mirage, compagnia che lo possiede attualmente.\nSi trova all'incrocio di \"Las Vegas Boulevard\" con \"Tropicana Avenue\", a sud, dopo la \"Tropicana Avenue\" c'\u00e8 il casin\u00f2 Tropicana mentre ad ovest c'\u00e8 il New York-New York.\nStoria.\nIl Marina Hotel and Casino (1975\u20131990)\nLa propriet\u00e0 era originariamente il sito del Golf Club Motel negli anni '60; nel 1972, Tom Wiesner ha co-fondato la Southwest Securities Development Company e successivamente ha fondato la Wiesner Investment Company; nel novembre 1973, Southwest Securities Development progettava l'Airport Marina Hotel, che sarebbe stato costruito nel sito del Golf Club Motel da 170 camere, che si trovava vicino all'aeroporto internazionale McCarran. Southwest ha poi pianificato di rinnovare la struttura del motel ed aggiungere ben 14 piani con 518 camere. Fred Harvey Company opera come gestore dell'hotel, dei suoi ristoranti e di altre aree del resort; Fred Harvey aveva precedentemente aperto hotel in altre parti degli Stati Uniti con il nome di Airport Marina; Southwest progett\u00f2 anche di costruire un casin\u00f2 di 2.640 m 2 che avrebbe operato separatamente da Fred Harvey.\nLa Marina, di 700 camere, situata al 3805 South Las Vegas Boulevard , fu costruita dalla Wiesner Investment Company e fu aperta nel 1975. Nel 1989, Wiesner e i suoi soci vendettero la Marina a Kirk Kerkorian, che acquist\u00f2 anche il Tropicana Country Club, situato dietro la Marina e attraverso Tropicana Avenue dagli hotel Tropicana e San R\u00e9mo per ottenere il sito che sarebbe diventato la sede dell'MGM Grand. Kerkorian vide la Marina come un resort stabile e solido, e decise di non distruggere l'hotel, ma di costruirvi attorno. Durante quel periodo, la Marina era conosciuta come laMGM-Marina Hotel.\nNel 1990 il magnate multimiliardario Kirk Kerkorian compr\u00f2 il Marina Hotel con l'obiettivo di ristrutturarlo, restaurarlo e rinominarlo MGM Grand. La Marina venne chiusa il 30 novembre 1990, come un precedente hotel che aveva posseduto e venduto; durante il periodo dei lavori l'hotel era conosciuto con il nome di MGM-Marina Hotel. Il Marina Hotel chiuse i battenti il 30 novembre 1991. Oggi l'edificio della Marina Hotel esiste ancora come l'ala ovest dell'edificio principale dell\u2019hotel.\nIl 23 febbraio 1993, la \"MGM Grand Inc.\" festeggiava la fine dei lavori con la sistemazione degli ultimi pannelli di vetro color verde smeraldo (la scelta del colore non fu casuale, infatti al momento dell'apertura il tema maggiormente ricorrente dell'hotel era \"Il mago di Oz\"), e il 18 dicembre 1993 venne aperto al pubblico.\nOriginariamente l'entrata principale sulla Las Vegas Strip consisteva in una gigantesca bocca di leone, in cui bisognava entrare per accedere al casin\u00f2, ma questo tipo di ingresso port\u00f2 alcuni problemi legati ai giocatori provenienti da particolari culture che ritenevano che questo tipo di ingresso fosse un presagio di sfortuna, la gigantesca bocca venne sostituita con una statua di bronzo raffigurante sempre un leone (in questo modo riuscirono a conservare il simbolo della MGM senza urtare la superstiziosit\u00e0 di nessuno), la statua pesa circa 100.000 libbre, \u00e8 alta 45 piedi, poggia su una base alta 25 piedi ed \u00e8 la pi\u00f9 grande statua in bronzo negli USA.\nQuando l'MGM Grand apr\u00ec i battenti l'intenzione era quella di renderlo un luogo per conferire a Las Vegas un'immagine pi\u00f9 adatta alle famiglie, (su esempio del Treasure Island) e si costru\u00ec un luogo dove anche i bambini potessero divertirsi, nel corso degli anni (esattamente come il gi\u00e0 citato Treasure Island) l'albergo abbandon\u00f2 la connotazione di \"struttura per famiglie\" fino al completo demolimento delle strutture del parco giochi per far posto ad un nuovo edificio chiamata \"The Signature at MGM Grand\".\nNel 1995 venne edificata una monorotaia per collegare l'MGM Grand al Bally's, in seguito questa linea venne inglobata dalla \"Las Vegas Monorail\", una linea monorotaia che collega alcuni dei pi\u00f9 importanti hotel casin\u00f2 della Las Vegas Strip.\nL'albergo.\nL'MGM Grand \u00e8 (come molti hotel casin\u00f2 di Las Vegas) basato su un tema portante, questo hotel \u00e8 basato sul tema di Hollywood. Si compone di pi\u00f9 edifici, il palazzo centrale \u00e8 composto da 30 piani ed \u00e8 alto 293 piedi (cio\u00e8 circa 89 metri) ed \u00e8 dotato di 5.044 stanze, il che lo rende l'edificio con il pi\u00f9 alto numero di stanze del mondo, se si sommano anche gli altri edifici il complesso alberghiero (che comprende diversi edifici minori chiamati \"SKYLOFTS\", \"The Signature at MGM Grand\" e \"The Mansion at MGM Grand\") arriva ad avere una capacit\u00e0 alberghiera di 6.276 stanze, il che lo rese il pi\u00f9 grande complesso alberghiero fino al 2007, anno in cui il \"The Venetian\", altro mega-resort sempre sulla Strip di Las Vegas, si espanse inaugurando un secondo edificio (chiamato \"The Palazzo\") e portando la capienza totale a oltre 7.000 stanze. Il complesso dell'MGM Grand comprende anche 5 piscine esterne collegate da condotti artificiali dotati di cascate che ricoprono una superficie totale di 6,6 acri, un centro congressi di 35.000 m\u00b2, la MGM Grand Arena, numerosissimi negozi che vendono prodotti di vario genere, 16 ristoranti (tra questi i pi\u00f9 famosi sono \"Emeril's\", \"Nobhill\", \"Craftsteak\" e \"Jo\u00ebl Robuchon\") e il pi\u00f9 grande casin\u00f2 di Las Vegas.\nIl Casin\u00f2.\nIl casin\u00f2 dell'MGM Grand \u00e8 il pi\u00f9 grande di tutta Las Vegas e si estende per una superficie di 171.500 piedi\u00b2 (cio\u00e8 pi\u00f9 di 16.000 m\u00b2), \u00e8 fornito di ogni sorta di gioco d'azzardo: slot machine, blackjack, poker, sale private per i grandi giocatori, ecc.\nAll'interno dell'area casin\u00f2 \u00e8 stato presente un habitat in cui vivevano esposti agli occhi del pubblico 6 leoni. In seguito ad una ristrutturazione, l'habitat dei leoni \u00e8 stato eliminato."}
{"id": "1202809", "revid": "1543377", "url": "https://it.wikipedia.org/wiki?curid=1202809", "title": "Canottaggio ai Giochi della XVIII Olimpiade", "text": "Le competizioni del canottaggio dei Giochi della XVIII Olimpiade si sono svolte nei giorni dal 11 al 15 ottobre 1964 nel bacino del Lago Sagami a Sagamihara. Come a si sono disputati sette eventi tutti maschili."}
{"id": "1202811", "revid": "1543377", "url": "https://it.wikipedia.org/wiki?curid=1202811", "title": "Canottaggio ai Giochi della XVII Olimpiade", "text": "Le competizioni del canottaggio dei Giochi della XVII Olimpiade si sono svolte nei giorni dal 30 agosto al 3 settembre 1960 al bacino del Lago Albano a Castel Gandolfo.\nCome a si sono disputati sette eventi tutti maschili."}
{"id": "1202813", "revid": "72396", "url": "https://it.wikipedia.org/wiki?curid=1202813", "title": "I Gemelli del destino", "text": ""}
{"id": "1202814", "revid": "73843", "url": "https://it.wikipedia.org/wiki?curid=1202814", "title": "Canottaggio ai Giochi della XVI Olimpiade", "text": "Le competizioni del canottaggio dei Giochi della XVI Olimpiade si sono svolte nei giorni dal 23 al 27 novembre 1956 al bacino del lago Wendouree a Ballarat.\nCome a Helsinki 1952 si sono disputati sette eventi tutti maschili."}
{"id": "1202815", "revid": "1782831", "url": "https://it.wikipedia.org/wiki?curid=1202815", "title": "Canottaggio ai Giochi della XV Olimpiade", "text": "Le competizioni del canottaggio dei Giochi della XV Olimpiade si sono svolte nei giorni dal 20 al 23 luglio 1952 al bacino di Meilahti, Helsinki.\nCome a Londra 1948 si sono disputati sette eventi tutti maschili."}
{"id": "1202816", "revid": "72396", "url": "https://it.wikipedia.org/wiki?curid=1202816", "title": "Canottaggio ai Giochi della XIV Olimpiade", "text": "Le competizioni del canottaggio dei Giochi della XIV Olimpiade si sono svolte dal 5 al 9 agosto 1948 al bacino del \"Royal Regatta\" a Henley-on-Thames. Come a Berlino 1936 si sono disputati sette eventi tutti maschili."}
{"id": "1202817", "revid": "72396", "url": "https://it.wikipedia.org/wiki?curid=1202817", "title": "Canottaggio ai Giochi della XI Olimpiade", "text": "Le competizioni del canottaggio dei Giochi della XI Olimpiade si sono svolte dall'11 al 14 agosto 1936 al bacino di Gr\u00fcnau di Berlino. Come a Los Angeles 1932 si sono disputati sette eventi tutti maschili."}
{"id": "1202819", "revid": "643494", "url": "https://it.wikipedia.org/wiki?curid=1202819", "title": "Caesars Entertainment Corporation", "text": "La Caesars Entertainment Corporation (conosciuta precedentemente con la denominazione: Harrah's Entertainment) \u00e8 una delle pi\u00f9 grandi catene di hotel casin\u00f2 del mondo, \u00e8 stata fondata a Reno, ma ha sede a Las Vegas, attraverso diversi marchi gestisce un considerevole numero di alberghi e di Casin\u00f2, tra i pi\u00f9 importanti il Flamingo, il Caesars Palace, il Rio e il Paris Las Vegas.\nRecentemente ha superato la grande rivale MGM Mirage diventando la pi\u00f9 grande azienda di intrattenimento del mondo, possedendo pi\u00f9 di 40 casin\u00f2 per una superficie totale di 370.000 m\u00b2 di sale da gioco.\nOrganizza, inoltre, le World Series of Poker, ossia i mondiali di poker sportivo."}
{"id": "1202820", "revid": "2175", "url": "https://it.wikipedia.org/wiki?curid=1202820", "title": "Andrei Vladimirovi\u010d Gavrilov", "text": ""}
{"id": "1202826", "revid": "174925", "url": "https://it.wikipedia.org/wiki?curid=1202826", "title": "Antipsicotico", "text": ""}
{"id": "1202828", "revid": "174925", "url": "https://it.wikipedia.org/wiki?curid=1202828", "title": "Cloropromazina", "text": ""}
{"id": "1202830", "revid": "78273", "url": "https://it.wikipedia.org/wiki?curid=1202830", "title": "Albo d'oro della Juventus Football Club", "text": ""}
{"id": "1202833", "revid": "30232", "url": "https://it.wikipedia.org/wiki?curid=1202833", "title": "L'azione e la dottrina fascista dinnanzi alle necessit\u00e0 storiche della Nazione", "text": ""}
{"id": "1202838", "revid": "30232", "url": "https://it.wikipedia.org/wiki?curid=1202838", "title": "Ferrovia costiera calabra", "text": ""}
{"id": "1202851", "revid": "47767", "url": "https://it.wikipedia.org/wiki?curid=1202851", "title": "Due Torri", "text": ""}
{"id": "1202852", "revid": "47767", "url": "https://it.wikipedia.org/wiki?curid=1202852", "title": "Due torri", "text": ""}
{"id": "1202864", "revid": "1573940", "url": "https://it.wikipedia.org/wiki?curid=1202864", "title": "Carminodoris", "text": "Carminodoris \u00e8 un genere di molluschi nudibranchi della famiglia Discodorididae.\nTassonomia.\nIl genere comprende le seguenti specie:"}
{"id": "1202865", "revid": "1305772", "url": "https://it.wikipedia.org/wiki?curid=1202865", "title": "Mangghystau", "text": ""}
{"id": "1202868", "revid": "1573940", "url": "https://it.wikipedia.org/wiki?curid=1202868", "title": "Paradoris", "text": "Paradoris \u00e8 un genere di molluschi nudibranchi della famiglia Discodorididae.\nTassonomia.\nIl genere comprende le seguenti specie:"}
{"id": "1202872", "revid": "53669", "url": "https://it.wikipedia.org/wiki?curid=1202872", "title": "Hostel 2", "text": ""}
{"id": "1202874", "revid": "643494", "url": "https://it.wikipedia.org/wiki?curid=1202874", "title": "Juan Trippe", "text": "Biografia.\nJuan Trippe nacque nel New Jersey il 27 giugno 1899, pronipote del Luogotenente di Marina John Trippe. A causa del suo nome molti lo ritennero di origini cubane, ma la sua famiglia era in realt\u00e0 nordeuropea e stabilita nel Maryland a partire dal 1664. Il suo nome, invece, derivava da quello di Juanita Terry, la moglie venezuelana del suo prozio. Studi\u00f2 e si diplom\u00f2 presso la Hill School nel 1917. Successivamente frequent\u00f2 l'Universit\u00e0 di Yale; allo scoppio della prima guerra mondiale, lasci\u00f2 l'universit\u00e0 e and\u00f2 ad arruolarsi come allievo pilota per la U.S. Navy. Finito l'addestramento nel giugno 1918, gli fu attribuito il brevetto di pilota e fu inquadrato nelle riserve della Marina. La guerra fin\u00ec di l\u00ec a poco, impedendogli di andare a combattere. Smobilitato, torn\u00f2 a Yale, dove si laure\u00f2 nel 1921.\nDopo aver lasciato Yale, Trippe inizi\u00f2 a lavorare a Wall Street, ma se ne stanc\u00f2 ben presto. Nel 1922 fece una colletta con i suoi ex compagni di universit\u00e0, con i soldi raccolti fond\u00f2 una sua linea aerea, che battezz\u00f2 Long Island Airways, che svolgeva una specie di servizio \"taxi aereo\" a richiesta. Successivamente, dopo aver raccolt\u00f2 altri fondi, fond\u00f2 una nuova compagnia, la Colonial Air Transport, che inizi\u00f2 il proprio servizio di trasporto posta nell'ottobre 1925. Interessato ad operare un servizio aereo passeggeri verso i Caraibi, Trippe cre\u00f2 poi la \"Aviation Corporation of the Americas\". Basata in Florida, la compagnia assumer\u00e0 poi il nome di Pan American Airways, universalmente nota come Pan Am.\nGli anni alla Pan Am.\nIl primo volo della Pan Am fu il 19 ottobre 1927, da Key West a L'Avana, operato con un idrovolante Fairchild FC-2 noleggiato dalla West Indian Aerial Express, basata in Repubblica Dominicana. Il secondo volo, sulla tratta inversa, operato con un Fokker F.VII, doveva avvenire il 28 ottobre, ma fu rinviato al 29 per maltempo.\nPi\u00f9 tardi, Trippe acquist\u00f2 la China National Aviation Corporation (CNAC) che svolgeva servizio aereo nazionale in Cina, e compr\u00f2 una partecipazione nella Panagra. Negli anni trenta la Pan Am divenne la prima compagnia aerea a trasvolare l'Oceano Pacifico con la sua famosa flotta di idrovolanti \"Clipper\" (nome che verr\u00e0 usato dalla compagnia per designare i propri aerei fino al 1991). Nel 1933 Trippe divenne l'Uomo dell'Anno della rivista \"Time\", riconoscimento che riconquister\u00e0 nel 1949.\nLa Pan Am continu\u00f2 ad espandersi anche durante la seconda guerra mondiale, diventando una delle poche compagnie non danneggiate dalla guerra. Trippe fu responsabile di molte innovazioni nel mondo dell'aviazione commerciale. Convinto assertore del \"volo per tutti\", fu il padre della \"classe economica\" a bordo degli aerei, rivolta essenzialmente ai turisti con poco denaro da spendere. In seguito, fu uno dei primi a riconoscere i vantaggi degli aerei spinti da motori turbojet e ordin\u00f2 quindi una grossa partita di Boeing 707 e Douglas DC-8. Il primo volo a reazione della Pan Am fu operato nell'ottobre 1958 da un Boeing 707 dall'Idlewild International Airport (oggi Aeroporto JFK) a Parigi. I jet consentirono alla Pan Am di abbassare le tariffe e di trasportare pi\u00f9 passeggeri.\nNel 1966, Trippe chiese all'amministratore delegato della Boeing Bill Allen di produrre un velivolo pi\u00f9 grande del 707. Il risultato fu il Boeing 747, e la Pan Am fu il primo cliente. In origine, Trippe credeva che il 747 sarebbe stato ben presto destinato al servizio cargo, in quanto soppiantato da nuovi velivoli supersonici. Complici gli alti costi, l'aviazione civile supersonica tuttavia non prese mai davvero piede (fatto salvo il Concorde e il Tupolev Tu-144) e il 747 pot\u00e9 dunque diventare l'icona del trasporto aereo mondiale. Trippe lasci\u00f2 la presidenza della Pan Am nel 1968, pur continuando a lavorare per la compagnia stessa.\nMor\u00ec il 3 aprile 1981 a New York e fu sepolto al Green-Wood Cemetery di Brooklyn.\nVita privata.\nSi spos\u00f2 a met\u00e0 degli anni venti con Elizabeth \"Betty\" Stettinius (1904\u20131983) sorella del Segretario di Stato degli USA Edward R. Stettinius, Jr. da cui ebbe quattro figli, Elizabeth (\"Betsy\"), John Terry, Charles White, ed Edward Stettinius Trippe. Trippe ha anche avuto dodici nipoti, tra i quali l'artista Jim Trippe.\nAl cinema.\nNel 2004 il personaggio di Juan Trippe \u00e8 stato interpretato da Alec Baldwin nel film \"The Aviator\" di Martin Scorsese che ha ricevuto 11 \"nomination\" al premio oscar."}
{"id": "1202876", "revid": "13261", "url": "https://it.wikipedia.org/wiki?curid=1202876", "title": "Agenda di Lisbona", "text": ""}
{"id": "1202880", "revid": "486946", "url": "https://it.wikipedia.org/wiki?curid=1202880", "title": "Neodoridinae", "text": ""}
{"id": "1202882", "revid": "1522738", "url": "https://it.wikipedia.org/wiki?curid=1202882", "title": "Il fardello dell'uomo bianco", "text": "Il fardello dell'uomo bianco (titolo originale inglese \"The White Man's Burden\") \u00e8 una celebre poesia di Rudyard Kipling. \nPubblicazione.\nFu pubblicata per la prima volta nel 1899 dalla rivista \"McClure's\", con il sottotitolo \"The United States and the Philippine Islands\" (\"gli Stati Uniti e le Filippine\"); infatti, essa si riferiva soprattutto alle guerre di conquista intraprese dagli Stati Uniti nei confronti delle Filippine e di altre ex-colonie spagnole. \nSignificato storico.\nIn seguito la poesia, che Kipling vedeva pi\u00f9 come un incitamento, per l'uomo europeo, a sacrificare anche la propria vita alla causa positiva della civilizzazione del mondo \"barbaro\" (sull'esempio di missionari come David Livingstone), venne letta invece come una sorta di manifesto del colonialismo e dell'imperialismo, e \"il fardello dell'uomo bianco\" divenne un modo molto diffuso per riferirsi alla necessit\u00e0 di civilizzare i paesi estranei alla tradizione europea, anche forzatamente. \nQuesta visione, gi\u00e0 rappresentata da opere settecentesche come il \"Robinson Crusoe\" di Defoe, si ricollegava alla fine dell'ottocento anche a teorie come quella del darwinismo sociale di Herbert Spencer, che presumeva di leggere nella teoria dell'evoluzione darwiniana una giustificazione scientifica della pretesa di superiorit\u00e0 dei bianchi sulle altre etnie."}
{"id": "1202883", "revid": "21880", "url": "https://it.wikipedia.org/wiki?curid=1202883", "title": "Taringinae", "text": ""}
{"id": "1202887", "revid": "2519", "url": "https://it.wikipedia.org/wiki?curid=1202887", "title": "R\u00f8d\u00f8y", "text": "R\u00f8d\u00f8y \u00e8 un comune norvegese della contea di Nordland.\nIl comune venne fondato nel 1837, nel 1884 venne scorporato il territorio del comune di Mel\u00f8y situato pi\u00f9 a settentrione. Sede amministrativa \u00e8 il centro abitato di V\u00e5gaholmen situato all'imbocco del Tjongsfjorden.\nGeografia.\nIl comune \u00e8 situato nella regione pi\u00f9 meridionale del Nordland e poco a nord del circolo polare artico. Comprende una parte di terraferma intorno al Melfjorden con i suoi laterali S\u00f8rfjorden and Nordfjorden, e pi\u00f9 a nord il V\u00e6rangsfjorden e il Tjongsfjorden e 986 isole, isolotti e scogli. \nIl territorio comunale \u00e8 molto scosceso e aspro sia sulla terraferma sia sulle isole principali, le altitudini crescono verso est e verso il ghiacciaio Svartisen, il rilievo principale \u00e8 il monte Steintinden (1534 m s.l.m.) situato ad est al confine col comune di Rana.\nL'estremo orientale del territorio \u00e8 compreso nel Parco nazionale Saltfjellet-Svartisen.\nConfina a nord con il comune di Mel\u00f8y, a est e sud con quello di Rana e a sud-ovest con il comune di Lur\u00f8y.\nMonumenti ed attrazioni.\nSull'isola di R\u00f8d\u00f8ya si trova la chiesa di R\u00f8d\u00f8y, edificata nel 1884 in forma ottagonale pu\u00f2 ospitare 700 persone."}
{"id": "1202889", "revid": "21880", "url": "https://it.wikipedia.org/wiki?curid=1202889", "title": "Discodoridinae", "text": ""}
{"id": "1202891", "revid": "287204", "url": "https://it.wikipedia.org/wiki?curid=1202891", "title": "Rodoy", "text": ""}
{"id": "1202894", "revid": "86599", "url": "https://it.wikipedia.org/wiki?curid=1202894", "title": "Michael E. Brown", "text": "Diplomatosi alla Virgil Grissom High School nel 1983, Brown ha ottenuto il 'Bachelor of Arts' in fisica nel 1987 presso l'Universit\u00e0 di Princeton. Ha proseguito poi i suoi studi accademici presso a Berkeley (University of California) dove ha ottenuto l'M.Sc. in Astronomia nel 1990 e il Ph.D. nel 1994.\nProfessore di astronomia planetaria presso il \"California Institute of Technology\" (Caltech) dal 2003. \u00c8 stato precedentemente professore associato presso lo stesso istituto nel periodo 2002-2003 e assistente dal 1997 al 2002\nScoperte.\nBrown \u00e8 molto conosciuto nella comunit\u00e0 scientifica per le ricerche di oggetti distanti in orbita attorno al Sole. Il suo team ha scoperto molti oggetti transnettuniani (TNO), tra cui Eris, con dimensioni comparabili a quelle di Plutone, 90377 Sedna, un planetoide che si ipotizza sia il primo oggetto osservato appartenente alla nube interna di \u00d6pik-Oort e 90482 Orcus.\nBrown e il suo team hanno anche osservato Haumea per circa sei mesi prima della sua scoperta, annunciata da Jos\u00e9 Luis Ortiz Moreno e il suoi colleghi del Sierra Nevada Observatory in Spagna. Brown in principio annunci\u00f2 il suo sostegno al team di Ortiz attribuendogli la scoperta di Haumea. Tuttavia indagini successive mostrarono che il sito web contenente gli archivi dei telescopi del team di Brown impiegati nell'osservazione di Haumea, erano stati visitati otto volte nei tre giorni precedenti l'annuncio di Ortiz, da computer con indirizzi IP appartenenti al sito web dell'Instituto de Astrof\u00edsica de Andaluc\u00eda (CSIC) - dove Ortiz lavora - e ad email inviate da lui stesso e dai suoi studenti. Questo accadde una settimana dopo la pubblicazione da parte di Brown di un \"abstract\" per una imminente conferenza in cui aveva pianificato di annunciare la scoperta di Haumea; l'abstract si riferiva a Haumea con un codice che era il medesimo impiegato nei \"log\" dei telescopi on-line; e i computer del CSIC avevano avuto accesso direttamente ai \"logs\" contenenti quel codice, senza passare per l'homepage o tramite altre pagine dell'archivio.\nAlla richiesta di chiarimenti circa queste attivit\u00e0, Ortiz rispose con un'email a Brown che ignorava la domanda, e suggeriva che Brown fosse in torto \"nascondendo oggetti\" e che \"l'unica ragione per cui stiamo scambiandoci email e perch\u00e9 tu non hai segnalato il tuo oggetto\". Come Brown ha denunciato, quest'accusa contraddice la comune prassi scientifica dell'analizzare una ricerca finch\u00e9 non si \u00e8 sicuri che sia accurata, per poi sottoporla all'analisi dei propri pari prima di qualsiasi annuncio pubblico.\nIl Direttore del CSIC prese le distanze da Ortiz, sostenendo che i propri ricercatori \"avevano l'unica responsabilit\u00e0\".\nAnche se la disputa non si \u00e8 ancora risolta, Brown ha richiesto all'Unione Astronomica Internazionale di attribuire il merito della scoperta di Haumea al suo team invece che a quello di Ortiz. Pi\u00f9 di una delle autorit\u00e0 all'interno dello IAU ha suggerito che il team di Brown finir\u00e0 sicuramente per essere riconosciuto come lo scopritore.\nBrown \u00e8 anche responsabile della scoperta di Eris e Disnomia (comunemente chiamati, da lui e dal suo team, Xena e Gabrielle, dai nomi dei personaggi principali del telefilm \"Xena - Principessa guerriera\")\nRiconoscimenti.\nBrown \u00e8 stato nominato \"uno dei 100 uomini pi\u00f9 influenti del 2006\" dal Time's. Nel 2007 ha ricevuto uno dei riconoscimenti pi\u00f9 prestigiosi del Caltech, il \"Feynman Prize for teaching\"."}
{"id": "1202895", "revid": "106908", "url": "https://it.wikipedia.org/wiki?curid=1202895", "title": "Rost", "text": ""}
{"id": "1202896", "revid": "1543377", "url": "https://it.wikipedia.org/wiki?curid=1202896", "title": "The Sound of Revenge", "text": "The Sound of Revenge \u00e8 il primo album di Chamillionaire pubblicato il 22 novembre 2005 sotto l'etichetta Chamillitary. Il disco segna il debutto del rapper su scala nazionale.\nIl disco.\nUscito verso fine 2005, include le produzioni pi\u00f9 importanti di Scott Storch, Mannie Fresh, Cool &amp; Dre e Play-N-Skillz.\nI featuring sono quelli di Lil' Flip, Krayzie Bone, Scarface, Billy Cook, Bun B, Killer Mike, Pastor Troy, l'artista R&amp;B Natalie, Lil' Wayne e Rasaq, quest'ultimo fratello minore di Chamillionaire.\n\"The Sound of Revenge\" \u00e8 stato nominato doppio disco di platino, e ha venduto pi\u00f9 di 5 milioni di copie in tutto il mondo. \"Picture Perfect\", una traccia del disco non pubblicata come singolo, ha raggiunto la posizione numero 28 nella \"Hot Ringtones\" degli USA..\nI tre singoli estratti sono \"\"Turn It Up\", \"Ridin'\" e \"Grown and Sexy\"\". Dell'album \u00e8 stata poi distribuita una versione chopped &amp; screwed realizzata da OG Ron C."}
{"id": "1202897", "revid": "1543377", "url": "https://it.wikipedia.org/wiki?curid=1202897", "title": "Diosdado Macapagal", "text": "Biografia.\nNato a Lubao, nella provincia di Pampanga, da Urbano Macapagal e Romana Pangan, studi\u00f2 alle scuole elementari di Lubao dove consegu\u00ec il titolo di Valedictorian, e successivamente alle scuole superiori di Pampanga. La sua famiglia era molto povera (da qui uno dei suoi soprannomi di \"povero ragazzo di Lubao\"), ma con l'aiuto di Honorio Ventura, Segretario agli Interni di quel tempo, studi\u00f2 legge e si laure\u00f2 alla Pontificia Universit\u00e0 di Santo Tom\u00e1s dove consegu\u00ec anche la laurea in Economia.\nSubito dopo la laurea nel 1947 venne assunto dal pi\u00f9 importante studio legale statunitense dell'isola, la \"Ross, Lawrence, Selph and Carrascoso\" di Manila, in qualit\u00e0 di assistente. Nello stesso periodo spos\u00f2 la sua prima moglie, Purita dela Rosa, dalla quale ebbe due figli, Cielo ed Arthur, che perse nel 1942 per malnutrizione. Nel 1946 si spos\u00f2 nuovamente con Evangelina Macaraeg, con la quale ebbe altri due figli, Gloria e Diosdado Jr..\nEletto nel 1961 sconfisse l'ex-presidente Carlos P. Garcia, candidato per la rielezione. Nel 1965 venne sconfitto dal candidato Ferdinand Marcos. Nella storia delle Filippine \u00e8 noto per il suo soprannome de \"L'Incorruttibile\". Riposa al Cimitero degli Eroi di Manila."}
{"id": "1202898", "revid": "47545", "url": "https://it.wikipedia.org/wiki?curid=1202898", "title": "Sahelanthropus", "text": ""}
{"id": "1202900", "revid": "47545", "url": "https://it.wikipedia.org/wiki?curid=1202900", "title": "Orrorin", "text": ""}
{"id": "1202902", "revid": "21880", "url": "https://it.wikipedia.org/wiki?curid=1202902", "title": "Tayuva", "text": ""}
{"id": "1202904", "revid": "2519", "url": "https://it.wikipedia.org/wiki?curid=1202904", "title": "Saltdal", "text": "Saltdal \u00e8 un comune norvegese della contea di Nordland."}
{"id": "1202907", "revid": "14691", "url": "https://it.wikipedia.org/wiki?curid=1202907", "title": "The White Man's Burden", "text": ""}
{"id": "1202910", "revid": "767487", "url": "https://it.wikipedia.org/wiki?curid=1202910", "title": "Live on Line", "text": "Live on Line (LOL) \u00e8 il settimo album live della rockband italiana Litfiba pubblicato nel 2001. In un primo momento i brani furono resi scaricabili gratuitamente dal portale Lycos. In seguito \u00e8 stato realizzato un cofanetto di sette cd singoli. In ogni disco c'\u00e8 una canzone presa dal repertorio dei Litfiba ai tempi di Piero Pel\u00f9 ed una dal repertorio dei nuovi Litfiba di Gianluigi Cavallo, tranne nel quarto cd dove c'\u00e8 la canzone \"Mala Vida\", cover dei Mano Negra. Nell'ultimo disco sono presenti tre brani invece di due. Tutte le canzoni sono interpretate da Cabo.\nAspetto innovativo del Live on Line.\nIl disco live viene distribuito gratuitamente, grazie alla collaborazione con il portale Lycos, in una modalit\u00e0 di \"download legale\" assolutamente pionieristica per l'epoca: nel 2001 le connessioni internet in Italia erano ancora molto lente perch\u00e9 la gran parte delle linee era analogica e si navigava tramite modem analogico mentre l'adsl era appena approdato. Il download della musica richiedeva tempi lunghi ed avveniva quasi esclusivamente tramite piattaforme peer-to-peer come Napster in maniera illegale. Proporre quindi il download di un intero disco, in maniera gratuita e per di pi\u00f9 legale fu un'opera di assoluta avanguardia. Infatti solo dal 2003, con il lancio dell'iTunes store da parte di Apple, il download legale (e a pagamento) di musica cominci\u00f2 a diventare un fenomeno di massa."}
{"id": "1202912", "revid": "767487", "url": "https://it.wikipedia.org/wiki?curid=1202912", "title": "Fallout from the War", "text": "Fallout From The War \u00e8 il quinto album del gruppo thrash metal/metalcore Shadows Fall pubblicato nel 2006.\nQuesto album \u00e8 stato pubblicato per permettere alla band di esaurire il contratto con la Century Media e passare alla Atlantic Records. Infatti sei delle 11 tracce sono state scritte durante la lavorazione del precedente album \"The War Within\", \"Deadworld\" \u00e8 una ri-registrazione di una vecchia bonus-track e \"This is My Own\" \u00e8 la rielaborazione di una traccia scritta durante la lavorazione di \"The Art of Balance\"."}
{"id": "1202913", "revid": "54476", "url": "https://it.wikipedia.org/wiki?curid=1202913", "title": "Ferrovia Pontremolese", "text": "La ferrovia Pontremolese \u00e8 la linea ferroviaria che congiunge Parma con la dorsale Tirrenica nei pressi di La Spezia attraverso la galleria del Borgallo, in prossimit\u00e0 del valico del Brattello. Lo sviluppo complessivo della linea \u00e8 di circa 120 chilometri; la sua denominazione deriva dalla cittadina di Pontremoli, uno dei principali centri abitati che essa attraversa.\nL'infrastruttura e gli impianti ferroviari sono gestiti da Rete Ferroviaria Italiana che la qualifica come linea fondamentale.\nStoria.\nPremesse.\nI primi progetti per una ferrovia che collegasse la media valle del Po con il litorale ligure e tirrenico cominciarono ad essere presi in considerazione nel 1860, quando il Regno di Sardegna si estese alla Lombardia, all'Emilia e alla Toscana.\nIn particolare si guardava a una linea per collegare il costituendo Arsenale della Spezia con la piazzaforte di Piacenza (in un'ottica di guerra per liberare il Veneto dagli austriaci), in un punto intermedio fra le linee trans-appenniniche gi\u00e0 esistenti, quali la linea dei Giovi sopra Genova e la linea Porrettana tra Bologna e Firenze.\nI progetti presentati sino ad allora prendevano sostanzialmente in considerazione due possibili direttrici: una tra Parma e il Golfo della Spezia attraversando le valli del Taro e del Magra, l'altra da Lucca verso Reggio Emilia e Modena. Questa seconda soluzione era ovviamente preferita dalle autorit\u00e0 di Livorno, per poter favorire i commerci verso il porto cittadino a discapito degli scali marittimi liguri.\nCon un decreto del 17 luglio 1860 il governo presieduto da Cavour nomin\u00f2 una commissione al fine di vagliare le proposte per la realizzazione della linea. Nel frattempo, dai privati furono preparati e presentati numerosissimi progetti per la costruzione della linea. La commissione espose le sue conclusioni con una relazione del 16 giugno 1862 (poi pubblicata nel 1863), con la quale si stabil\u00ec che una linea tra Piacenza e la Spezia era effettivamente di interesse strategico, e che la via pi\u00f9 breve ed agevole era quella che passasse per le valli del Taro e della Magra, attraversando gli Appennini lungo la galleria del Borgallo.\nLa realizzazione.\nI lavori per la costruzione della linea, finanziata dalla legge Baccarini, iniziarono nel 1879, e l'intera tratta fu completata nel 1894. Tre anni dopo fu realizzata una bretella da Santo Stefano di Magra a Sarzana per agevolare il traffico.\nQuasi interamente a singolo binario, la linea venne immediatamente dotata di un doppio binario nel tratto di valico, laddove il percorso incontrava le caratteristiche orografiche pi\u00f9 ostili. Venne quindi subito raddoppiato il tratto comprendente la galleria di valico (\"Galleria del Borgallo\", lunga 7.972 metri) ed il ripido tratto compreso tra Grondola-Guinadi e Pontremoli (con pendenze del 20 per mille in galleria e del 25 per mille nei tratti scoperti).\nNel 1931 la linea venne elettrificata con il sistema in corrente alternata trifase a 3600 V e 16,67 \u00a0Hz; durante la seconda guerra mondiale sub\u00ec pesantissimi danneggiamenti, a causa del suo alto valore strategico di via d'accesso verso la valle padana.\nAlla fine del 1949 termin\u00f2 il graduale processo di conversione all'elettrificazione in corrente continua a 3000\u00a0V, gi\u00e0 iniziato nel 1937, a seguito dell'elettrificazione con quel sistema della Milano-Bologna, che aveva suggerito di convertire allo stesso modo anche i tronchi limitrofi Parma-Fornovo e Fornovo-Fidenza.\nRaddoppio.\nLa linea, originariamente costruita a singolo binario tranne nel tratto di valico Borgo Val di Taro-Pontremoli, dagli anni ottanta \u00e8 oggetto di lavori di raddoppio del binario con realizzazione di una nuova sede pi\u00f9 favorevole dal punto di vista planoaltimetrico.\nIl progetto di ammodernamento della linea risale alla legge di finanziamento denominata \"Piano integrativo\" del 1981. Il raddoppio della linea \u00e8 stato eseguito in alcuni tratti.\nInterventi eseguiti.\nFino al 1996 il doppio binario era presente nei soli tratti tra Vezzano Ligure a Santo Stefano di Magra e tra Pontremoli e Borgo Val di Taro. \nIl 22 maggio 1996 venne attivata la variante di tracciato a doppio binario fra Solignano e Berceto, quasi completamente in galleria. L'attivazione del nuovo tracciato comport\u00f2 la soppressione della stazione di Valmozzola.\nNel 2003 \u00e8 stato inaugurato il nuovo fascio merci di La Spezia Marittima.\nL'11 settembre 2005 \u00e8 entrato in funzione il doppio binario nel tratto Santo Stefano di Magra-Posto di Passaggio Chiesaccia, raccordato nel 2008 con la linea ferroviaria della Garfagnana.\nTutti questi lavori di raddoppio hanno comportato anche lo spostamento verso nord del raccordo meridionale con la linea Tirrenica, con conseguente chiusura al traffico del tratto a binario unico tra Santo Stefano di Magra e Sarzana inaugurato il 9 agosto 1897 ed abbandono della stazione di Ponzano Magra. Di conseguenza dai primi del 2000 la stazione di Sarzana, pertanto, non costituisce pi\u00f9 uno dei capolinea della linea. Il raccordo, a doppio binario, \u00e8 ora situato nei pressi della stazione di Arcola. Anche il raccordo settentrionale, originariamente situato nei pressi della stazione di Vezzano Ligure \u00e8 stato spostato verso nord grazie all'aggiunta di un binario appositamente dedicato al traffico della Pontremolese, il quale corre parallelo alla linea tirrenica da Vezzano Ligure a La Spezia Migliarina.\nIl 30 novembre 2014 sono terminati i lavori di raddoppio nella tratta Solignano-Fornovo.\nInterventi da eseguire.\nNel 2011 era prevista la progettazione definitiva del raddoppio dei seguenti tratti:\nIl Decreto Rilancio del 5 luglio 2020 ha stanziato fino al 2032 la somma di 78 milioni di euro, seguiti da una seconda tranche di ulteriori 92 milioni, per un totale di 170 mln che dovrebbero finanziare interventi di potenziamento della linea e il completamento del sempreverde progetto di raddoppio ferroviario della tratta Parma-Vicofertile.\nTraffico.\nFin dall'inizio concepita per favorire la movimentazione delle merci tra i porti dell'alto Tirreno e il Nord Italia (il cosiddetto \"corridoio Tirreno-Brennero\"), \u00e8 utilizzata a tale scopo.\nIl traffico passeggeri \u00e8 invece costituito unicamente da treni regionali ed \u00e8 in buona parte limitato al pendolarismo degli abitanti delle due vallate verso i relativi capoluoghi; non mancano tuttavia alcune coppie di treni a percorrenza pi\u00f9 lunga che collegano le principali citt\u00e0 del litorale ligure e tirrenico con alcuni importanti centri dell'Emilia e della Lombardia passando per lo snodo di Fidenza.\nIl controllo della circolazione dei treni su tutta la linea viene effettuato dal Sistema di Comando e Controllo (SCC) di Pisa.\nNelle stazioni di Fornovo, Borgo val di Taro, Pontremoli, Villafranca-Bagnone, Aulla Lunigiana e Santo Stefano di Magra fermano tutti i treni passeggeri che percorrono la tratta."}
{"id": "1202916", "revid": "228587", "url": "https://it.wikipedia.org/wiki?curid=1202916", "title": "Lha", "text": ""}
{"id": "1202917", "revid": "1272592", "url": "https://it.wikipedia.org/wiki?curid=1202917", "title": "Sortland", "text": "Sortland \u00e8 un comune norvegese della contea di Nordland.\nIl comune di Sortland nacque nel 1841, quando venne separato da quello di Hadsel, ed \u00e8 parte del distretto tradizionale delle isole Vester\u00e5len. Il centro amministrativo del comune \u00e8 Sortland. Tra gli altri centri abitati nel distretto, abbiamo B\u00f8, Holand, Holmstad, Liland, Sigerfjord, Strand e Vik. La Guardia Costiera norvegese ha la sua base nord a Sortland, chiamata \"Kystvaktskvadron Nord\".\nSortland \u00e8 la citt\u00e0 pi\u00f9 grande delle Vester\u00e5len. Sorge vicina al Sortland Bridge che attraversa lo stretto di Sortlandsundet e connette le isole di Lang\u00f8ya e Hinn\u00f8ya.\nInformazioni generali.\nNome.\nIl comune prende il nome dalla vecchia fattoria di Sortland (\"Svortuland\" in antico norvegese), poich\u00e9 l\u00ec fu costruita la prima chiesa di Sortland. La prima parte del nome \u00e8 il caso genitivo di un nome di un fiume (Svorta) e l'ultima parte (Land) significa \"terra\" o \"fattoria\". Il nome del fiume deriva a sua volta da \"svartr\", che significa \"nero/scuro\".\nStemma.\nLo stemma fu adottato il 15 marzo 1985. Mostra una porta di un castello color oro su sfondo blu. Il cancello simboleggia Sortland come porta d'accesso alla regione delle Vester\u00e5len con i suoi numerosi laghi. Le armi erano basate sul sigillo usato dal comune dagli anni '60, che mostrava anche un passaggio (naturale) in un paesaggio. Il colore blu simboleggia il mare blu.\nChiese.\nLa Chiesa di Norvegia ha una parrocchia (sokn) nel comune di Sortland, che include 3 chiese, la Indre Eidsfjord Church a Holmstad, la chiesa di Sigerfjorde la chiesa di Sortland. Fa parte del vicariato di Vester\u00e5len nella diocesi di S\u00f8r-H\u00e5logaland.\nGeografia.\nIl comune di Sortland si trova sulle isole di Lang\u00f8ya e Hinn\u00f8ya nel Vester\u00e5len arcipelago. Il comune circonda la parte interna dello stretto Eidsfjorden e lo Sortlandssundet. Ci sono diversi ponti nel comune tra cui Djupfjordstraumen Bridge, Kvalsaukan Bridge e Sortland Bridge. Sortland Bridge si trova a nord di Sortland. Una delle strade principali che attraversano il comune \u00e8 la Norwegian County Road 82. La montagna M\u00f8ysalen e parte del parco nazionale di M\u00f8ysalen si trovano nel sud di Sortland.\nLuce e buio.\nIl sole di mezzanotte nella contea di Sortland si verifica dal 23 maggio al 23 luglio. I luoghi ideali per osservare il sole di mezzanotte sono il ponte di Sortland, Ramnflauget, Godfjorden, Holm e Skytterhaugen, nella zona residenziale di Vestmarka. A causa dell'alta latitudine di Sortland, non c'\u00e8 vera oscurit\u00e0 tra fine aprile e met\u00e0 agosto.\nLa notte polare si verifica a Sortland dal 30 novembre al 12 gennaio quando il sole rimane sotto l'orizzonte e non \u00e8 affatto visibile. Il ritorno del sole \u00e8 un'occasione di festa. La notte polare non corrisponde al buio totale.\nSortland e la regione delle Vester\u00e5len sono buoni punti per osservare il fenomeno dell'aurora boreale.\nClima.\nLa temperatura massima registrata \u00e8 stata di 31\u00a0\u00b0C, il 29 luglio 2018. Il record minimo \u00e8 stato invece di -19\u00a0\u00b0C, nel febbraio 1966.\nGoverno.\nIl comune \u00e8 governato da un consiglio comunale di rappresentanti eletti, che a sua volta elegge un sindaco. Il comune rientra nella Corte distrettuale di Vester\u00e5len e nella Corte d'Appello di H\u00e5logaland.\nConsiglio municipale.\nIl consiglio comunale (Kommunestyre) di Sortland \u00e8 composto da 27 rappresentanti eletti per un mandato di quattro anni. La suddivisione partitica nel consiglio \u00e8 la seguente:\n\u2022 Partito Conservatore (7 rappresentanti);\n\u2022 Partito di Centro (7);\n\u2022 Partito Laburista (5);\n\u2022 Partito Rosso (3);\n\u2022 Partito del Progresso (2);\n\u2022 Partito della Sinistra Socialista (2);\n\u2022 Partito Verde (1).\nCultura.\nLa band locale alternative rock Madrugada \u00e8 nota a livello nazionale. Sortland Jazz Festival \u00e8 un evento organizzato da Sortland Jazz and Music Club, che si svolge ogni autunno.\nEconomia.\nSortland \u00e8 il pi\u00f9 grande centro commerciale delle Vester\u00e5len con numerosi centri commerciali al chiuso e molte piccole imprese. Il fatturato al dettaglio per abitante a Sortland \u00e8 maggiore rispetto a qualsiasi altra citt\u00e0 della Norvegia del Nord. Sortland \u00e8 una delle poche citt\u00e0 della Norvegia settentrionale che \u00e8 cresciuta ogni anno dagli anni '70."}
{"id": "1202920", "revid": "834", "url": "https://it.wikipedia.org/wiki?curid=1202920", "title": "LHarc", "text": ""}
{"id": "1202922", "revid": "712828", "url": "https://it.wikipedia.org/wiki?curid=1202922", "title": "Julia (Ken il guerriero)", "text": ""}
{"id": "1202924", "revid": "1873017", "url": "https://it.wikipedia.org/wiki?curid=1202924", "title": "Castello di Osaka", "text": "Il \u00e8 un maniero nipponico che si trova nel centrale distretto cittadino di Ch\u016b\u014d-ku. Originariamente chiamato , \u00e8 uno dei pi\u00f9 famosi ed importanti edifici del paese, ed ebbe un ruolo fondamentale nell'unificazione del Giappone nel XVI secolo, durante il periodo Azuchi-Momoyama.\nIl castello \u00e8 situato all'interno del Parco del Castello di Osaka (Osaka jo Koen), uno degli spazi verdi pi\u00f9 grandi della citt\u00e0. \u00c8 stato costruito sull'estremit\u00e0 settentrionale del piccolo altopiano Uemachi-daichi (lungo 12\u00a0km e largo al massimo 2,5), ed il suo basamento si trova quindi rialzato dal resto del parco e dell'intera citt\u00e0. La superficie su cui \u00e8 stato eretto l'edificio \u00e8 di circa un chilometro quadrato. Appoggia su due piattaforme di terra rialzate supportate da due alti muri a perpendicolo di roccia tagliata del pianoro, ognuno sovrastante un fossato. L'edificio centrale del castello \u00e8 alto cinque piani all'esterno e otto piani all'interno, che assieme al dislivello naturale dell'altopiano garantiscono un'alta protezione ai suoi abitanti in caso di assedio.\nDa alcuni anni la struttura ospita il Museo del castello di Osaka. \u00c8 facilmente raggiungibile dalla stazione Osaka-jo Koen della linea Circolare di \u014csaka delle ferrovie JR West. Il parco \u00e8 molto frequentato durante le festivit\u00e0 e specialmente durante la fioritura dei ciliegi giapponesi, quando i prati sono stipati da venditori di cibi e bevande, da innumerevoli gruppi che fanno pic-nic e da suonatori di taiko.\nIl parco ospita inoltre la grande arena coperta Osaka-jo Hall, ed il reliquiario Toyokuni dedicato a Toyotomi Hideyoshi.\nNella cultura di massa.\nIl castello di Osaka, per la sua valenza iconografica, \u00e8 stato scelto quale scenario di alcune opere della cultura di massa giapponese. Viene citato o riprodotto in anime e manga, come ad esempio:"}
{"id": "1202925", "revid": "1632387", "url": "https://it.wikipedia.org/wiki?curid=1202925", "title": "Norman Borlaug", "text": "Biografia.\nCresciuto nella fattoria di famiglia a Cresco, piccolo paese dell'Iowa, comp\u00ec gli studi nella sua citt\u00e0 natale, per poi portare a termine un Dottorato di ricerca in Patologia vegetale all'Universit\u00e0 del Minnesota, nel 1942.\nDal 1942 al 1944 divenne ricercatore della DuPont, incentrando i suoi studi sui battericidi e sui fungicidi.\nNel 1944 divenne responsabile del centro di ricerche delle malattie genetiche con sede in Messico, dove negli anni si prodig\u00f2 per creare coltivazioni resistenti alle condizioni climatiche avverse dei paesi del Terzo mondo, attraverso le modificazioni geniche e la creazione di colture resistenti. \nIl grano nano.\nEgli incroci\u00f2 variet\u00e0 diverse di frumento per ottenerne di nuove che fossero resistenti al clima mesoamericano, avessero ottima resa e non crescessero troppo in altezza per poi piegarsi e occupando troppo spazio, il cosiddetto \"grano nano\". In Messico si dedic\u00f2 inoltre al miglioramento delle tecniche di coltivazione, introducendo un uso massiccio di fertilizzanti chimici che fornissero al terreno, tra gli altri, utili elementi quali azoto, fosforo e potassio e l'uso di agrofarmaci per poter debellare le malattie causate dai parassiti delle piante e la crescita di erbe infestanti; si preoccup\u00f2 di migliorare i sistemi d'irrigazione e di promuovere il ricorso massiccio all'uso di macchine agricole. Il risultato fu che egli riusc\u00ec, grazie ai suoi metodi, a far raggiungere, pochi anni dopo il suo arrivo, l'autosufficienza alimentare al Messico (prima del 1956 il Messico doveva importare il 50% del frumento necessario all'alimentazione della sua popolazione) e addirittura a fare di quel Paese un esportatore di frumento.\nDopo il Messico speriment\u00f2 i suoi metodi in India, Pakistan, ove tra il 1965 e il 1970 riusc\u00ec a far quasi raddoppiare le rese in frumento, poi in Egitto e in molti altri Paesi dell'Africa e dell'Asia. Cominci\u00f2 cos\u00ec la \"Rivoluzione alimentare\", o \"Rivoluzione Verde\", che trova in Borlaug il proprio fondatore.\nIl Nobel.\nPer il suo impegno nella lotta contro la fame nel mondo, ottenne il riconoscimento del Premio Nobel per la pace nel 1970.\nNel 1986 fond\u00f2 il World Food Prize, riconoscimento diretto alle personalit\u00e0 impegnate nella lotta contro la fame nel mondo.\nNel discorso tenuto ad Oslo nel 2000, in commemorazione del Premio Nobel ottenuto trent'anni prima, afferm\u00f2 quanto segue:\n\u00c8 morto nella sua casa di Dallas in Texas il 12 settembre 2009, dopo una lunga lotta contro il cancro.\nCritiche.\nNorman Borlaug, nonostante i risultati stupefacenti ottenuti nella lotta contro al fame nel mondo, sub\u00ec numerose critiche da ecologisti che lo accusarono di aver favorito l'uso eccessivo di fertilizzanti e antiparassitari. Tra costoro vi furono Lester Brown, Paul R. Ehrlich ed Aurelio Peccei, che gli mossero l'accusa di scarso rispetto per l'ambiente e di aver contribuito all'incremento demografico della popolazione mondiale. Cos\u00ec rispose a queste critiche Borlaug:\nCriticato anche per il suo appoggio alle biotecnologie, Borlaug cos\u00ec si espresse:"}
{"id": "1202926", "revid": "76963", "url": "https://it.wikipedia.org/wiki?curid=1202926", "title": "Geraldine McEwan", "text": "Biografia.\nDi origini irlandesi, ha recitato anche in teatro. Nel 1953 spos\u00f2 Hugh Cruttwell dal quale ebbe due figli. In TV \u00e8 particolarmente nota per il ruolo di Miss Marple nell'omonima serie televisiva interpretando l'investigatrice creata da Agatha Christie dal 2004 al 2007 per un totale di 12 episodi.\nRiconoscimenti.\nNel 1991 viene premiata con il British Academy Television Award per la miglior attrice per \"Oranges Are Not the Only Fruit\"."}
{"id": "1202928", "revid": "2519", "url": "https://it.wikipedia.org/wiki?curid=1202928", "title": "Steigen", "text": "Steigen \u00e8 un comune norvegese della contea di Nordland."}
{"id": "1202931", "revid": "6789", "url": "https://it.wikipedia.org/wiki?curid=1202931", "title": "Febbre (divinit\u00e0)", "text": ""}
{"id": "1202933", "revid": "712828", "url": "https://it.wikipedia.org/wiki?curid=1202933", "title": "Spopovitch", "text": ""}
{"id": "1202934", "revid": "300067", "url": "https://it.wikipedia.org/wiki?curid=1202934", "title": "Dallas Comegys", "text": "Caratteristiche tecniche.\nAtleta filiforme, si \u00e8 sempre distinto per le sue doti di saltatore: schiacciate, stoppate, rimbalzi sono state le sue migliori qualit\u00e0 nel corso della carriera.\nCarriera.\nDopo aver giocato a livello liceale per la Roman Catholic High School di Filadelfia, Pennsylvania \u00e8 passato alla DePaul University.\nFinita la carriera NCAA \u00e8 stato scelto nel draft NBA 1987 al primo giro con il numero 21 dagli Atlanta Hawks. Dopo due stagioni da comprimario a 4 punti a partita \u00e8 sbarcato oltreoceano, dove ha giocato gli anni migliori in Spagna e in italia.\nHa giocato l'All Star Game della Liga ACB nel 1989 e quello dell'ULEB nel 1994. Nel 1990-91 \u00e8 stato il miglior stoppatore del campionato italiano giocando nelle file della Dinamo Sassari e nel 1992-93, con la Fortitudo Bologna, ne \u00e8 stato il miglior rimbalzista. Dal 1992 al 1994 ha giocato in Italia alla Fortitudo Bologna dove ha lasciato ottimi ricordi. Nel 1995-96 \u00e8 stato MVP del campionato turco. Con il Maccabi Tel Aviv ha vinto la coppa nazionale israeliana."}
{"id": "1202936", "revid": "709406", "url": "https://it.wikipedia.org/wiki?curid=1202936", "title": "Soma (medicina)", "text": ""}
{"id": "1202937", "revid": "599013", "url": "https://it.wikipedia.org/wiki?curid=1202937", "title": "Lzs", "text": ""}
{"id": "1202938", "revid": "1318658", "url": "https://it.wikipedia.org/wiki?curid=1202938", "title": "Douglas DC-6", "text": "Il Douglas DC-6 \u00e8 un aereo di linea, quadrimotore e ad ala bassa, costruito negli Stati Uniti dalla Douglas Aircraft Company tra il 1947 ed il 1958.\nL'esemplare denominato \"Betsy Ross\", della Pan American World Airways, effettu\u00f2 il primo volo transatlantico in classe turistica, New York \u2013 Parigi, il primo maggio del 1952.\nStoria del progetto.\nCon il progredire della seconda guerra mondiale, sulla spinta della necessit\u00e0 di approvvigionare teatri bellici molto distanti e alla luce della positiva esperienza maturata con i Douglas C-54, l'USAAF si mostr\u00f2 molto interessata ad un velivolo che ne riproponesse l'affidabilit\u00e0 ma che potesse vantare prestazioni superiori, in termini di capacit\u00e0 di carico e di autonomia.\nLa richiesta venne avanzata alla Douglas che gi\u00e0 nel 1944 inizi\u00f2 a lavorare sul progetto, all'epoca designato XC-112, che rappresentava una naturale evoluzione del C-54 (riproponendone la formula quadrimotore) e che (anche grazie alla disponibilit\u00e0 di motori di maggiore potenza) proponeva un sensibile miglioramento in quanto a velocit\u00e0, autonomia e capacit\u00e0 di carico.\nIl primo prototipo venne portato in volo il 15 febbraio 1946, quando il conflitto si era gi\u00e0 concluso ed il progetto per le autorit\u00e0 militari venne temporaneamente accantonato. Il nuovo velivolo, tuttavia, presentava caratteristiche estremamente valide per il mercato dell'aviazione commerciale ed il successo non si fece attendere.\nIl DC-6 (\"Douglas Commercial 6\", come venne identificato il velivolo in versione civile) manteneva l'ala del predecessore mentre la fusoliera, in questo caso pressurizzata, era pi\u00f9 lunga di circa 2 m e consentiva il trasporto di 48 passeggeri (tale numero poteva salire fino a 86 a seconda della configurazione scelta dalla compagnia di trasporto).\nGli ordini per esemplari di questa prima versione furono in totale 175: oltre alle statunitensi American Airlines e United Airlines, presentarono ordinativi anche le compagnie europee KLM, Sabena e SAS.\nLa seconda versione del DC-6, indicata con la sigla DC-6A e realizzata nel 1948, prevedeva un ulteriore allungamento della fusoliera di 1,52 metri, l'installazione di motori pi\u00f9 potenti, ed era destinata esclusivamente al trasporto delle merci. La fusoliera era priva di finestratura laterale ma provvista di due portelloni davanti e dietro l'ala che consentivano l'accesso al piano di carico rinforzato in ragione dell'uso al quale era destinato.\nPraticamente contemporanea fu la versione DC-6B, dimensionalmente e strutturalmente identica al DC-6A e destinata invece al trasporto di passeggeri: la configurazione era inizialmente studiata per il trasporto di 54 persone ma nelle diverse varianti realizzate successivamente si arriv\u00f2 a prevedere un massimo di 102 passeggeri trasportati.\nL'ultima versione da trasporto civile fu la DC-6C: si trattava di una versione \"ibrida\" che univa le caratteristiche della fusoliera con portellone del DC-6A con la normale finestratura della DC-6B e che poteva essere quindi impiegata in entrambi i ruoli a seconda delle necessit\u00e0.\nOltre alle versioni civili vennero realizzati anche esemplari destinati all'impiego militare: un totale di 166 velivoli venne destinato all'USAF ed all'US Navy. In questo caso il DC-6 venne identificato rispettivamente con le sigle C-118 Liftmaster e R6D.\nTecnica.\nMonoplano ad ala bassa, il DC-6 riproponeva la stessa ala del DC-4 mentre la fusoliera era pi\u00f9 lunga (fin dalla prima versione) e completamente pressurizzata; la prima versione impiegava quattro radiali a 18 cilindri Pratt &amp; Whitney R-2800 Double Wasp che sviluppavano una potenza di 2\u00a0100 hp.\nGi\u00e0 nella versione DC-6A la fusoliera venne ulteriormente allungata (poco pi\u00f9 di 1,50 m) mentre venne impiegata una nuova variante dei motori R-2800, ora in grado di erogare una potenza di 2\u00a0400\u00a0hp. Successivamente la potenza dei motori venne costantemente aumentata, grazie all'utilizzo di versioni sempre pi\u00f9 moderne della medesima unit\u00e0 motrice.\nImpiego operativo.\nL'effettuazione del primo servizio di linea da parte di un DC-6 ha una paternit\u00e0 controversa: secondo alcune fonti sarebbe stato effettuato dall'American Airlines sulla rotta New York-Chicago a partire dal mese di aprile del 1947; altri riportano la medesima data ma la compagnia sarebbe stata la United Airlines, su una linea domestica non meglio identificata. Il primo servizio merci transatlantico della Pan Am avvenne con un DC-6.\nDa allora l'impiego del DC-6 non ebbe praticamente confini, mettendo in mostra notevoli doti di robustezza e versatilit\u00e0: malgrado la produzione sia stata cessata nel 1958, diverse compagnie minori utilizzarono i velivoli ancora per lungo tempo ed alcuni risultano ancora impiegati come cargo oppure come velivoli charter di lusso e dal gusto \"vintage\".\nUn impiego particolare ha visto impegnati i DC-6 (muniti di serbatoi esterni per liquido ritardante) nella lotta agli incendi nelle foreste degli Stati Uniti e del Canada.\nDegna di nota la storia del 29\u00ba esemplare prodotto, che ebbe una destinazione particolare: immatricolato dall'USAF (denominato VC-118, in quanto destinato al trasporto di VIP) venne battezzato \"The Indipendence\" e divenne il velivolo presidenziale impiegato da Harry Truman (33\u00ba Presidente degli Stati Uniti d'America).\nUn DC-6 venne impiegato nell'ambito del Progetto Stormfury da parte dello United States Weather Bureau (divenuto in seguito National Oceanic and Atmospheric Administration): si trattava di un progetto che studiava la possibilit\u00e0 di ridurre la potenza distruttiva dei cicloni tropicali, mediante l'impiego della tecnica del cloud seeding.\nUn altro velivolo dalla storia particolare venne impiegato per un progetto di istruzione universitaria mediante trasmissioni televisive (MPATI: \"Midwest Program on Airborne Television Instruction\") realizzato dalla Purdue University.\nIn Italia il DC-6 venne impiegato dall'Alitalia nella versione civile e dall'Aeronautica Militare come C-118; in quest'ultimo caso venne impiegato nel Reparto Volo Stato Maggiore.\nUtilizzatori.\nCivili.\nColombia\nMilitari.\nFuerza A\u00e9rea Argentina\nComposante Air de l'arm\u00e9e belge\nFuerza A\u00e9rea de Bolivia\nFor\u00e7a A\u00e9rea Brasileira\nFuerza A\u00e9rea de Chile\nFuerza A\u00e9rea Colombiana\nDaehan Minguk Gonggun\nFuerza A\u00e9rea Ecuatoriana\nFuerza A\u00e9rea Salvadore\u00f1a\nArm\u00e9e de l'air\nFuerza A\u00e9rea Guatemalteca\nFuerza A\u00e9rea Hondure\u00f1a\nAeronautica Militare\nFuerza A\u00e9rea Mexicana\nFuerza A\u00e9rea del Per\u00fa\nFor\u00e7a A\u00e9rea Portuguesa\nChung-Hua Min-Kuo K'ung-Ch\u00fcn\nJugoslovensko ratno vazduhoplovstvo i protivvazdu\u0161na odbrana\nGovernativi.\nNational Oceanic and Atmospheric Administration\nIncidenti.\nIl volo 608 della United Airlines da Los Angeles a Chicago (Illinois) precipit\u00f2 il 24 ottobre 1947 a 1,5 miglia SE dell'aeroporto di Bryce Canyon, uccidendo i 5 membri dell'equipaggio e i 47 passeggeri a bordo.\nl 14 gennaio 1954 alle 11.50 il volo 1949 della Philippine Air Lines (DC-6 Pi-C294) da Manila a Londra precipita durante un forte temporale in atterraggio all'aeroporto di Roma Ciampino. L'impatto avvenne a 6\u00a0km dalla pista e a 60 metri da un lungo caseggiato popolare tuttora esistente. Morirono i 9 membri dell'equipaggio e i 7 passeggeri.\nLa notte del 12 febbraio 1955, un DC-6 della compagnia belga Sabena si schiant\u00f2 contro il versante nord del monte Terminillo, tra i comuni di Cantalice, Leonessa e Rieti, in provincia di Rieti, Italia. Morirono tutte le 29 persone a bordo. Tra le vittime, l'attrice e Miss Italia 1953 Marcella Mariani.\nIl 1\u00ba novembre 1955 una bomba a orologeria esplose sul volo 629 della United Airlines, sopra Longmont, Colorado, uccidendo 44 persone.\nIl 24 novembre 1956 il DC-6B della LAI, Linee Aeree Italiane, matricola I-LEAD, in partenza dall'Aeroporto di Parigi-Orly (scalo intermedio sulla tratta Roma-New York) si schiant\u00f2 pochi secondi dopo il decollo uccidendo 34 delle 35 persone a bordo. Tra le vittime ci fu anche il promettente, talentuoso e gi\u00e0 famoso direttore d'orchestra italiano Guido Cantelli, trentaseienne musicista allievo prediletto del grande Arturo Toscanini. Il Comandante pilota Attilio Vazzoler, 41, era uno dei piloti pi\u00f9 esperti della compagnia, con pi\u00f9 di 10.000 ore di volo al suo attivo. Le cause del disastro non furono mai chiarite.\nIl il DC-6B \"Albertina\" dell'ONU si schiant\u00f2 a pochi chilometri dall'aeroporto di Ndola, mentre trasportava il Segretario Dag Hammarskj\u00f6ld, impegnato nelle trattative top-secret per il cessate il fuoco tra le fazioni impegnate nella crisi del Congo, provocando la morte di tutti i passeggeri e dell'equipaggio. Le cause dell'incidente sono tuttora oggetto di dibattito.\nL'8 marzo 1962 un aereo di linea Douglas DC-6B costruito una decina di anni prima e appartenente alla compagnia aerea italiana Societ\u00e0 aerea mediterranea-SAM, immatricolato I-DIMO, si schiant\u00f2 contro le pendici del monte Velino ad un'altitudine di circa 2\u00a0350 m s.l.m. a circa 125 metri dalla vetta. Nel disastro aereo perirono i seguenti membri dell'equipaggio: Salvatore Di Gaetano - Alcamo (comandante), Vittorio Donda - Moraro (capo motorista), Cesare Augusto Genovese - Palermo (primo pilota), Ambrogio Giacopello - Roma (motorista), Gastone Manzetti - Castel Gandolfo (secondo pilota)."}
{"id": "1202943", "revid": "2519", "url": "https://it.wikipedia.org/wiki?curid=1202943", "title": "S\u00f8mna", "text": "S\u00f8mna \u00e8 un comune norvegese della contea di Nordland."}
{"id": "1202944", "revid": "287204", "url": "https://it.wikipedia.org/wiki?curid=1202944", "title": "Somna", "text": ""}
{"id": "1202947", "revid": "311841", "url": "https://it.wikipedia.org/wiki?curid=1202947", "title": "Palden Gyatso", "text": "La vita.\nNacque con il nome \"Ngodup\" a Panam, un villaggio nella valle di Tsang, tra le citt\u00e0 di Gyantse e Shigatse, nei pressi del fiume Nyangchu, da una famiglia di proprietari terrieri benestanti. Ad appena pochi giorni dalla sua nascita fu visitato da un gruppo di monaci, i quali sostennero che era tra i candidati alla reincarnazione di un lama molto riverito del vicino monastero di Drag Riwoch\u00e8. Pi\u00f9 tardi fu posto agli esami tradizionali, durante i quali riconobbe un rosario appartenuto al lama defunto, ma quando fu inviata la lista dei candidati e i relativi risultati ai dignitari religiosi di Lhasa non fu infine preso in considerazione.\nNel 1943, ad appena dieci anni, entr\u00f2 al monastero di Gadong come novizio, e da ragazzo, su invito del XIV Dalai Lama, si rec\u00f2 a Drepung, per completare gli studi di Dharma e ricevere la piena ordinazione quale monaco Gelugpa.\nNel 1959, quando la maggior parte del Tibet venne occupata dalla Cina, fu arrestato per aver protestato contro l'occupazione del suo Paese, e venne incarcerato nelle prigioni cinesi per i successivi trentatr\u00e9 anni. Durante la detenzione, durante la quale venne costretto a lavorare nei campi, sub\u00ec innumerevoli torture che gli hanno procurato gravi lesioni permanenti, fu sottoposto a ulteriori abusi psicologici e fu infine vittima di un programma di rieducazione altrettanto brutale. Tuttavia non perse mai la speranza grazie alle pratiche del Buddhismo tibetano.\nVenne liberato grazie all'intervento della Sezione Italiana dell'associazione Amnesty International nel 1992, e da allora si dedic\u00f2 a diffondere la conoscenza delle gravi violazioni dei diritti umani perpetrate dal regime comunista cinese nel Tibet occupato visitando regolarmente Stati Uniti ed Europa.\nNel 1995 tenne un discorso presso il Consiglio per i Diritti Umani delle Nazioni Unite a Ginevra, mentre nel marzo del 2006, in occasione delle Olimpiadi invernali di Torino, ha protestato assieme ai connazionali Sonam Wangdu e Tamding Choephel contro lo svolgimento delle Olimpiadi di Pechino con uno sciopero della fame protrattosi per quattordici giorni.\nInsieme al giornalista e storico Tsering Shakya ha scritto il libro \"Tibet - Il fuoco sotto la neve\" a testimonianza della sua storia.\nNel 2008 \u00e8 uscito il film documentario \"Fire Under the Snow\" sulla sua storia, prodotto e diretto dalla regista giapponese Makoto Sasa, pubblicato anche in versione con sottotitoli in italiano.\nHa ricevuto il premio John-Humphrey dal \"Centro Internazionale dei Diritti Umani e dello Sviluppo Democratico\".\nVisse a Dharamsala in India, dove seguiva da vicino gli insegnamenti del XIV Dalai Lama, impartendo egli stesso lezioni."}
{"id": "1202950", "revid": "57342", "url": "https://it.wikipedia.org/wiki?curid=1202950", "title": "Norman Ernest Borlaug", "text": ""}
{"id": "1202952", "revid": "767487", "url": "https://it.wikipedia.org/wiki?curid=1202952", "title": "Sondaggio geognostico", "text": "I sondaggi geognostici sono l'insieme dei sondaggi e delle prove fatte in sito e in laboratorio; permettono di analizzare il suolo in profondit\u00e0 per conoscerne la sua stratigrafia e la valutazione delle sue caratteristiche geologiche e geotecniche.\nClassificazione.\nVengono classificati in due categorie:\nSondaggi diretti.\nAmbedue i metodi estraggono frammenti di roccia e permettono di costruire profili litostratigrafici del sottosuolo (spesso si fa la scheda stratigrafica). Con questi metodi(escludendo la perforazione con carotaggi e rotary inverso a parte) si possono avere difficolt\u00e0 di identificazione delle ruditi (brecce, ghiaie, puddinghe, conglomerati).\nSe serve materiale roccioso non alterato si dovr\u00e0 effettuare un sondaggio con metodo di carotaggio continuo.\nPerforazione a secco (a percussione).\nL'armatura del pozzo permette di realizzare pozzi di grande diametro (1,00-1,50 m), utili nel caso di pozzi per emungimento di acqua dalla falda acquifera, in quanto permettono il collocamento di due o pi\u00f9 pompe; per sfruttare in maniera selettiva diverse falde o semplicemente per aspirare quando l'altra non funziona.\nMotore collegato a filo d'acciaio che passa per il derrick. Il motore impone il movimento cadenzato filo apparecchiatura regolata dal trivellatore che permette di dare una diversa angolazione dello scalpello ad ogni battuta(o ad ogni x battute), creando cos\u00ec un pozzo circolare. La cadenza delle battute \u00e8 regolata dal trivellatore.\nPerforazione col metodo rotary.\nLe apparecchiature utilizzate sono molto pi\u00f9 complesse.\nIl problema tipico \u00e8 quello di assicurare la verticalit\u00e0 delle aste cave, pena la rottura, specie a profondit\u00e0 considerevoli.\nLa perforazione avviene tramite la rotazione di uno scalpello (che ha necessariamente una forma diversa rispetto a quelli da percussione). La tavola rotary fa girare l'asta cava. La perforazione non avviene a secco ma \u00e8 necessario un fluido di perforazione (solitamente costituito da acqua + bentonite dens=1,1 g/cm3) che circoli nel perforo trasportando dal fondo pozzo in superficie i detriti di perforazione e raffreddando le corone dello scalpello. Dopo avere sostato nei pozzetti di decantazione, il fluido di perforazione viene rimesso in circolo. Tale fluido inoltre, penetra per alcuni centimetri nel materiale e velocemente formando un pannello impermeabile chiamato cake. Deriva dalla propriet\u00e0 tissotropica dalle argille diluite nel fango come colloidi: una volta arrestatasi la circolazione del fluido, il fango assume una certa consistenza che deve trattenere in sospensione i detriti di perforazione non ancora giunti in superficie.\nIn caso di rocce dure (comunque dove non c'\u00e8 pericolo di crollo), sar\u00e0 opportuno utilizzare l'aria, come fluido di perforazione. Si ricorre in tal caso alla tecnica con martello a fondo foro.\nLo scalpello \u00e8 dotato di un insieme di scalpelli, globalmente molto grosso, al cui interno \u00e8 presente un foro da cui esce aria in pressione. Le aste non vengono mosse, per cui non si ha rischio di rottura delle stesse(si muove solo la testa). \u00c8 un metodo veloce, ma costoso in quanto richiede grandi apparecchiature di pompaggio dell'aria.\nQuesto si fa quando la risalita di frammenti grossi potrebbe asportare il CAKE, invece facendoli salire dal mezzo possiamo aspirare anche frammenti grossi e maggiormente analizzabili.\nSvantaggi.\nVelocit\u00e0 dei fluidi di perforazione: Acqua 36 m/m', Fango normale 24 m/m', Fango molto leggero 12 m/m'\nCarotaggio continuo.\nServe per effettuare prove di resistenza o costruzioni stratigrafiche/litologiche, in quanto si ottengono campioni integri e indisturbati.\nLa lunghezza standard \u00e8 di circa un metro. Per l'attivit\u00e0 petrolifera si arriva anche a comporre carotieri che permettono di recuperare circa 18 metri continui di carota in una sola discesa di carotiere.\nIl carotaggio pu\u00f2 essere di due tipi:\nSondaggi Indiretti.\nGeoelettrico.\n\u00c8 il pi\u00f9 facile e meno costoso. \u00c8 adatto per studi idrogeologici e individuazione del limite depositi sciolti/Bedrock o intrusioni di acqua salmastra.\nVantaggi.\nPer il suo funzionamento fino a profondit\u00e0 di 80\u2013100 m la sorgente elettrica pu\u00f2 essere la batteria di un'automobile. La strumentazione \u00e8 una cassetta 60x40x40, 4-5 picchetti metallici, 2 mazze, filo elettrico per 100-150m, batteria con raddrizzatore. Una strumentazione di buon livello \u00e8 attorno ai 5/6000 \u20ac.\n4 elettrodi: A, B, M, N.\nLa corrente \u00e8 emanata in A, B e raccolta in M, N; si misura cos\u00ec una caduta di potenziale (DV) dovuta alla resistivit\u00e0 della roccia. La profondit\u00e0 da cui si ottiene la risposta \u00e8 AB/2. Richiede una persona alle misure e altre due per piantare i picchetti. Sotto i 100 m, le risposte possono essere poco significative. Per analizzare la risposta \u00e8 comunque necessario un esperto.\nI risultati migliori si hanno quando \u00e8 possibile tarare lo strumento con la stratigrafia della zona.\nEsecuzione di sondaggio elettrico con dispositivo Schlumberger.\nQuello che segue \u00e8 lo schema di esecuzione di un sondaggio elettrico con il dispositivo Schlumberger.\nLa resistivit\u00e0 della roccia varia in funzione di:\nCi si sposta lateralmente o perpendicolarmente al foglio e si ripetono i sondaggi.\nIl documento finale \u00e8 dato da un diagramma logaritmico: il \"Profilo Verticale di Resistivit\u00e0\". Cadute di resistivit\u00e0 indicano la presenza di roccia satura d'acqua, o terreni sciolti. Sull'asse x si evidenzia la semidistanza elettrodica e su quello y la resistivit\u00e0 misurata. A partire da questo profilo \u00e8 possibile costruire profili stratigrafici.\nGeosismico.\nSfrutta la capacit\u00e0 delle rocce di modificare la velocit\u00e0 delle onde sismiche.\nRifrazione.\n\u00c8 necessario creare onde sismiche attraverso esplosivi.\nSi scava un buco di qualche metro di profondit\u00e0 e si fa esplodere una carica.\nCon geofoni posti nei dintorni si riesce a rilevare la velocit\u00e0 delle onde sismiche\nP (longitudinali). (Fino a 2\u00a0km per investigare fino a 1000 m utilizzando 100\u00a0kg di dinamite. In montagna \u00e8 facile spostarsi di tanto, a differenza che in pianura(antropizzazione))\nIl metodo \u00e8 usato per profondit\u00e0 relativamente basse. Esistono relazioni tra carica, profondit\u00e0 e posizione dei geofoni.\nFunziona solo se V0&lt;V1&lt;V2 (maggiori velocit\u00e0 in profondit\u00e0)\nRiflessione.\nSi misura la riflessione delle onde sismiche causata dai vari strati litici, a seconda che siano pi\u00f9 o meno coerenti. Le onde evidenziano le superfici di separazione, se esse sono inclinate si ricorre al DOPPIO TIRO (scambio di posizione tra geofono e punto di scoppio). Dall'analisi comparata otteniamo i dati geometrici dei piani di separazione.\nPiccola sismica: Quando si inizia lo scavo di una galleria oppure per l'individuazione delle\ncaratteristiche litologiche di una zona dove vorremmo posizionare le fondamenta di una diga(studi di dettaglio e a poca distanza).\nPiastra metallica e martello che picchia (massa battente). Le vibrazioni vengono rilevate da geofoni."}
{"id": "1202953", "revid": "1538224", "url": "https://it.wikipedia.org/wiki?curid=1202953", "title": "XXX (Miguel Bos\u00e9)", "text": "XXX \u00e8 il settimo album di studio (ottavo, se considera la raccolta del 1982) che il cantante spagnolo Miguel Bos\u00e9 pubblica in Italia, nel mese di febbraio del 1987. Quest'album \u00e8 il secondo uscito per la WEA, etichetta con cui Bos\u00e9 aveva iniziato a registrare dopo l'abbandono della CBS, che aveva pubblicato tutti i suoi album, fino a \"Bandido\" del 1984. Uno dei singoli, il brano di apertura \"Lay down on me\", fu per\u00f2 scritta nel 1985, subito dopo il divorzio dalla prima casa discografica, mentre il terzo brano del Lato A, \"Big fun\", composta nel 1982, risale al periodo CBS. Nel 1984, l'artista ex-bravo ragazzo aveva iniziato a prendere le distanze dai suoi lavori precedenti, tutti caratterizzati da un pop/rock leggero e d'intrattenimento, nonch\u00e9 da ottave altissime, preferendo un registro molto pi\u00f9 grave e testi notevolmente pi\u00f9 cupi e introspettivi. L'album successivo, \"Salamandra\", uscito nel 1986, aveva continuato in quella direzione, ed \"XXX\" la prosegue ulteriormente. Costituito da dieci brani, di cui nove in inglese e uno in spagnolo, l'album del 1987 non riesce a far uscire l'artista dalla fase di declino commerciale, iniziata proprio con l'album \"Bandido\" (il quale, pur considerato il suo capolavoro artistico, non fu un campione di vendite in Italia) e interrotta soltanto alcuni anni dopo, con il singolo \"Se tu non torni\". Il pubblico italiano, abituato alla formula di ragazzo pulito e pop/rock anglo-italiano d'intrattenimento, continua infatti a dimostrare di non gradire molto la nuova direzione stilistica intrapresa da Miguel a met\u00e0 degli anni '80. Il look accenna invece a tornare verso un aspetto pi\u00f9 pulito, non pi\u00f9 eccessivo come nei clip di \"Bandido\". Il codino ossigenato era gi\u00e0 scomparso nel 1986, assieme alla barba lunga di qualche giorno, in favore di una pettinatura scomposta e una magrezza quasi spettrale: il nuovo look del 1987 si riavvicina ai 'livelli di guardia', con una barbetta pi\u00f9 corta e curata, e una capigliatura di nuovo ordinata. Promosso dai due singoli \"Lay down on me\" e \"The eighth wonder\", il lavoro, come i due precedenti, stenta a decollare. Le versioni spagnole dei singoli, rispettivamente \"Como un lobo\" (riproposta anche sul lato B della versione inglese, nonch\u00e9 nell'ultimo album di duetti, \"Papito\") e \"Duende\", riscuotono invece un grande successo, diventando dei veri e propri classici nel repertorio del cantante. Come per \"Salamandra\", la versione inglese (che \u00e8 quella che esce anche in Italia), deriva da quella iberica. Bisogna ricordare che \"XXX\" \u00e8 stato l'unico album di Miguel Bos\u00e9 ad essere pubblicato, per intero, in Giappone, in una versione pressoch\u00e9 identica a quella italiana, cio\u00e8 cantata interamente in inglese, anche per quanto riguarda l'unico brano in spagnolo, \"La gran ciudad\", che viene adattato in \"The big city\" e posto in apertura del disco.\nIl titolo \"XXX\" deriva invece dal sottotitolo parentetico di un brano, inserito nella versione spagnola, intitolato \"Que no hay\", che corrisponde al pezzo in inglese \"New tracks in the dust\", entrambi composti da Miguel assieme a Carlo Marrale, uno dei membri storici del gruppo dei Matia Bazar."}
{"id": "1202954", "revid": "2519", "url": "https://it.wikipedia.org/wiki?curid=1202954", "title": "S\u00f8rfold", "text": "S\u00f8rfold \u00e8 un comune norvegese della contea di Nordland."}
{"id": "1202955", "revid": "287204", "url": "https://it.wikipedia.org/wiki?curid=1202955", "title": "Sorfold", "text": ""}
{"id": "1202959", "revid": "1543377", "url": "https://it.wikipedia.org/wiki?curid=1202959", "title": "Robert Conquest", "text": "Biografia.\nConquest, durante il suo periodo universitario, che concluse ad Oxford con un dottorato sulla storia della Russia Sovietica, divenne un militante comunista; nel 1937 entr\u00f2 nel Partito Comunista di Gran Bretagna e visit\u00f2 la Russia sovietica.\nDopo lo scoppio della seconda guerra mondiale venne arruolato nel \"Oxfordshire and Buckinghamshire Light Infantry\" e nel 1943 fu inviato alla \"UCL School of Slavonic and East European Studies\" a Londra ad apprendere il bulgaro; pi\u00f9 tardi, dopo l'esperienza in Bulgaria nella \"British Intelligence\", lo storico inglese si disilluse a proposito del comunismo. Collabor\u00f2 con l'Information Research Department, dipartimento del Ministero degli Esteri inglese deputato alla propaganda anti-sovietica.\nHa insegnato presso la London School of Economics, alla Columbia University e a Stanford. Alle purghe staliniane \u00e8 dedicato il suo libro pi\u00f9 celebre: \"Il Grande Terrore\" (\"The Great Terror\", 1968, trad. it. 1970).\nNel 1985 firma una petizione a favore dell'armamento da parte degli Stati Uniti dei Contras, gruppi paramilitari anticomunisti in America centrale.\nNel novembre 2005 Robert Conquest fu premiato con la Medaglia presidenziale della libert\u00e0 dal Presidente George W. Bush.\nVita privata.\nConquest \u00e8 stato sposato quattro volte, la prima nel 1942 con Joan Watkins, dalla quale ha avuto due figli. Divorziarono nel 1948. Segu\u00ec un matrimonio con Tatiana Mihailova (1948-1962), che aveva aiutato a fuggire dalla Bulgaria. Le fu diagnosticata la schizofrenia nel 1951. Nel 1962 spos\u00f2 Caroleen MacFarlane; divorziarono nel 1978. Quell'anno inizi\u00f2 a frequentare Elizabeth Neece Wingate, una docente in inglese e figlia di un colonnello dell'aeronautica degli Stati Uniti. Lui e Wingate si sono sposati nel 1979. Quando \u00e8 morto nel 2015, aveva diversi nipoti."}
{"id": "1202963", "revid": "81646", "url": "https://it.wikipedia.org/wiki?curid=1202963", "title": "Idrofile", "text": ""}
{"id": "1202966", "revid": "1577172", "url": "https://it.wikipedia.org/wiki?curid=1202966", "title": "Legge Coppino", "text": "La legge 15 luglio 1877 n. 3961, detta anche legge Coppino dal nome del ministro proponente Michele Coppino, fu una legge del Regno d'Italia emanata durante il periodo di governo della Sinistra storica, con a capo Agostino Depretis.\nCollabor\u00f2 al testo della legge anche Aristide Gabelli, pedagogista seguace del positivismo, che si occup\u00f2 di redigere i programmi scolastici.\nCaratteristiche.\nEssa portava a cinque anni le classi della scuola elementare, che rendeva gratuita, ma soprattutto elevava l'obbligo scolastico a tre anni, sebbene fosse possibile svolgere il programma in soli due: l'obbligo effettivo di tre anni \u00e8 di qualche anno pi\u00f9 tardi. Introduceva inoltre sanzioni per chi lo disattendeva (le sanzioni non erano previste nella precedente Legge Casati). Ma ben presto le multe divennero una vera e propria tassa pagata dai pi\u00f9 poveri per finanziare l\u2019educazione dei ragazzi pi\u00f9 abbienti, quindi verr\u00e0 modificata immettendo il denaro delle multe in materiale scolastico per i pi\u00f9 poveri.\nUn altro punto fondamentale della legge fu l\u2019insegnamento della religione, questione spinosa in tutta Europa ma particolarmente rilevante in Italia per la presenza dello Stato pontificio. La legge Casati aveva reso obbligatorio l\u2019insegnamento di religione e la legge Coppino dispose che venissero inserite nel piano didattico la ginnastica ed una sorta di educazione civica; il problema, per\u00f2, risiedeva nella formulazione della legge: data l\u2019ambiguit\u00e0 sintattica, non era chiaro se queste materie dovessero venire integrate a religione o in sostituzione. La questione si risolse nel 1908 cos\u00ec: la religione venne elargita a carico della scuola solo a coloro che ne volessero usufruire; una soluzione che chiaramente scontentava sia i cattolici che i laici ma efficace nel funzionamento.\nLe spese per il mantenimento delle scuole rimasero, per\u00f2, a carico dei singoli comuni, i quali, nella maggior parte dei casi, non erano in grado di sostenerle e dunque la legge non fu mai attuata pienamente. Nonostante questo, la \"Legge Coppino\", insieme alla riforma di democratizzazione dello stato con la legge elettorale del 1882, ebbe una rilevante importanza e contribu\u00ec in buona misura ad una diminuzione sempre pi\u00f9 consistente dell'analfabetismo nell'Italia di fine Ottocento.\nL\u2019anno successivo alla legge Coppino, nel 1878, vennero distribuiti fondi per la costruzione di nuove scuole e venne istituito il fondo pensionistico per i maestri, gi\u00e0 previsto dalla legge Casati ma mai attuato fino a quel momento.\nProgresso e critiche.\nQuesta legge serv\u00ec soprattutto per formare i nuovi cittadini: oltre ad imparare a leggere, a scrivere ed a far di conto, agli alunni veniva insegnata educazione civica in modo da introdurre i giovani nella societ\u00e0. Venne dato anche molto spazio alle materie scientifiche e venne cambiata la metodologia di insegnamento, da un rigido dogmatismo alla concretezza, poich\u00e9 questa legge fu influenzata dalla filosofia positivista del momento.\nTuttavia, i cattolici criticarono ampiamente questa legge, dato che essa aveva un taglio laico, dovuto all'influenza positivista e alla decisione di abolire i direttori spirituali. I maestri, legittimati con la legge Casati, non poterono pi\u00f9 insegnare il catechismo e la storia sacra. Perci\u00f2 molti figli di cattolici intransigenti vennero mandati nelle scuole private, le quali erano in parte gestite dalla chiesa cattolica."}
{"id": "1202967", "revid": "174925", "url": "https://it.wikipedia.org/wiki?curid=1202967", "title": "Psicosomatismo", "text": ""}
{"id": "1202969", "revid": "287204", "url": "https://it.wikipedia.org/wiki?curid=1202969", "title": "Reality Check (album)", "text": ""}
{"id": "1202972", "revid": "123725039", "url": "https://it.wikipedia.org/wiki?curid=1202972", "title": "Crypta Balbi", "text": "La Crypta Balbi \u00e8 un complesso collegato all'antico teatro di Balbo a Roma. Oggi \u00e8 una delle sedi del Museo Nazionale Romano.\nNel 2013 il circuito museale del Museo nazionale romano \u00e8 stato il ventunesimo sito statale italiano pi\u00f9 visitato, con 247.795 visitatori e un introito lordo totale di 909.016,50 Euro.\nIl sito.\nLa sede museale fa parte di un vasto complesso di edifici (le chiese di Santa Caterina dei Funari e San Stanislao dei Polacchi, circa 7.000\u00a0m\u00b2 con un patrimonio edilizio di circa 40.000 metri cubi) acquisito dallo Stato nel 1981 e che sorge, a sua volta, sul cortile porticato annesso al teatro di Balbo, fatto costruire da Lucio Cornelio Balbo nel 13 a.C., la \"Crypta Balbi\", appunto.\nIl complesso \u00e8 costituito da un intero isolato racchiuso tra via delle Botteghe Oscure, via dei Polacchi, via dei Delfini e via Caetani, che nei secoli ha visto diversi usi e insediamenti:\nLa specificit\u00e0 della Crypta Balbi, nel contesto del Museo nazionale romano, \u00e8 di essere un museo di archeologia urbana, che ricerca e documenta l'evoluzione di quello spazio, dei suoi insediamenti e delle sue destinazioni d'uso lungo i secoli.\nParticolare attenzione viene dedicata ai ritrovamenti che documentano attivit\u00e0 artigianali (materiali, attrezzi, produzioni) svolte nel luogo in et\u00e0 postclassica e altomedioevale, mettendo in rilievo la continuit\u00e0 del lavoro ed anche la qualit\u00e0 dei prodotti, in secoli generalmente considerati \"oscuri\", tra il VII e il X.\nL'esposizione, finalizzata a mostrare l'evoluzione nel tempo delle attivit\u00e0 e degli insediamenti, presenta ritrovamenti avvenuti in loco, ma anche reperti provenienti da altri siti, ed \u00e8 molto curata e ben documentata, anche dal punto di vista didattico, descrivendo ampiamente non solo i reperti in mostra, ma anche i contesti storici ai quali essi fanno riferimento."}
{"id": "1202974", "revid": "300067", "url": "https://it.wikipedia.org/wiki?curid=1202974", "title": "Tyrone Corbin", "text": "Carriera.\nGiocatore.\nDopo aver giocato a livello liceale per la A.C. Flora High School di Columbia, Carolina del Sud \u00e8 passato alla DePaul University, con cui ha giocato in NCAA dal 1981 al 1985.\nFinita la carriera NCAA \u00e8 stato scelto nel draft NBA 1985 al secondo giro con il numero 11 dai San Antonio Spurs.\nDetiene un record personale di ben 415 partite consecutive giocate nella NBA. Ha giocato 16 stagioni nella massima lega professionistica americana, militando in 9 squadre diverse e totalizzando 9,2 punti di media, ed un massimo stagionale di 18 punti a partita nella stagione 1990-91 quando militava nei Minnesota Timberwolves.\nAllenatore.\nDall'11 febbraio 2011, dopo quasi 7 anni da vice allenatore, prende le redini di capo allenatore degli Utah Jazz, succedendo a Jerry Sloan. Lascia la squadra al termine della stagione 2013-2014 con un record complessivo di 112 vittorie e 146 sconfitte sulla panchina dei Jazz; l'8 luglio 2014 ha firmato un contratto come assistente di Michael Malone nei Sacramento Kings. Lascia la squadra il 12 febbraio 2015 con un bilancio personale di 7 vittorie e 21 sconfitte. Viene sostituito in panchina da George Karl e rimane ai Kings come consulente per il resto della stagione."}
{"id": "1202978", "revid": "1711941", "url": "https://it.wikipedia.org/wiki?curid=1202978", "title": "Ramasin", "text": "Il darmasin, o ramassin, \u00e8 una cultivar locale di susino, diffusa quasi esclusivamente nel territorio piemontese.\nEtimologia e storia.\nIl nome deriva dalla variante di \"dramassin\" o \"dalmassin\" (quest'ultima coltivata nel territorio monregalese) e, in italiano conosciuta anche come \"damaschina\", in quanto fu importata in Europa dalla Siria, la cui capitale \u00e8, appunto, Damasco, dai Crociati del XII secolo. Altre ipotesi concordano sul fatto che la pianta fu importata direttamente dai saraceni durante le loro invasioni nel IX-X secolo . \nLa coltivazione poi, si prest\u00f2 soprattutto ai microclimi collinari delle zone del Piemonte meridionale e di alcune zone della Liguria, ma anche ad alcune piantagioni nel Torinese e nel Chierese ad opera dei monaci benedettini del XIII secolo.\nNel XIX secolo poi, le coltivazioni furono ulteriormente selezionate per produrre il prodotto tipico che, nel 1998 fu denominato \"prugna agroalimentare tradizionale delle Colline torinesi\", mentre in Cuneese fu istituito un Presidio Arca del Gusto di Slow Food del \"ramassin\" della Valle Bronda, del Monviso e della Valle Po (Pagno, Castellar e Brondello).\nDescrizione.\nIl frutto \u00e8 una piccola susina, di approssimativamente 1,5 x 3 centimetri. Il colore \u00e8 generalmente viola scuro e una delle sue caratteristiche peculiari \u00e8 la facilit\u00e0 con cui \u00e8 possibile staccare il nocciolo dalla polpa. Altre caratteristiche sono una polpa molto dolce e la buccia pi\u00f9 ricca di pruina.\nIl periodo di maturazione \u00e8 precoce, generalmente nel mese di luglio, anche se \u00e8 possibile una maturazione fino a fine agosto.\nRiconoscimenti.\nIl Ramassin (susino damaschino) del Saluzzese \u00e8 stato riconosciuto come prodotto tradizionale dal ministero delle politiche agricole."}
{"id": "1202981", "revid": "2196166", "url": "https://it.wikipedia.org/wiki?curid=1202981", "title": "Rocca aldobrandesca (Buriano)", "text": "La Rocca aldobrandesca di Buriano \u00e8 un castello nell'omonima localit\u00e0 del comune di Castiglione della Pescaia.\nStoria.\nFu costruito dagli Aldobrandeschi a partire dal X secolo, che successivamente la lasciarono in usufrutto a una famiglia locale loro alleata, i Lambardi che, nel 1332, fu costretta a compiere un atto di sottomissione di tutti i possedimenti alla Repubblica di Siena che, da allora, inizi\u00f2 a controllare la rocca che poi, decenni dopo, fu ceduta ai Pisani.\nNel 1398 Buriano e la sua rocca vennero conquistati dagli Appiani entrando cos\u00ec a far parte del Principato di Piombino.\nLa lunga permanenza nello stato piombinese fino al 1815 port\u00f2, in pi\u00f9 riprese, alla modifica di alcune parti della fortificazione per adattarla alle nuove esigenze. Con la susseguente annessione al Granducato di Toscana la rocca fu definitivamente dismessa e inizi\u00f2 cos\u00ec un lungo periodo di degrado che ne compromise in parte l'originaria struttura.\nDescrizione.\nRimangono alcuni imponenti ruderi costituiti da una serie di corpi di fabbrica addossati tra loro che si articolano su due livelli e si dispongono attorno ad un cortile interno fortificato.\nLe strutture murarie, completamente rivestite in pietra, si inseriscono tra i resti di alcune torri a sezione quadrangolare con basamento a scarpa; ad altezze diverse presentano una serie di piccole feritoie di forma quadrata. Da segnalare una pregevole monofora ben conservata con arco a tutto sesto, che rievoca gli originari elementi stilistici romanici."}
{"id": "1202982", "revid": "2519", "url": "https://it.wikipedia.org/wiki?curid=1202982", "title": "Tjeldsund", "text": "Tjeldsund \u00e8 un comune norvegese della contea di Troms og Finnmark. Fino al 2020 faceva parte della contea di Nordland."}
{"id": "1202984", "revid": "300067", "url": "https://it.wikipedia.org/wiki?curid=1202984", "title": "Dave Corzine", "text": "Carriera.\nDopo aver giocato a livello liceale per la John Hersey High School di Arlington Heights, Illinois \u00e8 passato alla DePaul University. \nFinita la carriera NCAA \u00e8 stato scelto nel draft NBA 1978 al primo giro con il numero 18 dai Washington Bullets.\nIn 13 stagioni nella NBA ha segnato 8,5 punti di media e catturato 5,9 rimbalzi. Statisticamente la sua miglior stagione \u00e8 stata l'annata 1982-83, quando militando nei Chicago Bulls, dell'era pre Michael Jordan, ha segnato 14 punti di media con 8,7 rimbalzi. Ha chiuso la carriera con una opaca stagione alla Libertas Forl\u00ec nel campionato italiano."}
{"id": "1202985", "revid": "830939", "url": "https://it.wikipedia.org/wiki?curid=1202985", "title": "Fran\u00e7ois-Auguste Mignet", "text": "Biografia.\nMignet fu l'unico figlio maschio di un fabbro del Poitou e di una donna che sopravvisse quarantacinque anni al marito, instaurando col figlio un rapporto strettissimo che incise probabilmente sulla sua decisione di non sposarsi mai. Crebbe assieme alle tre sorelle in Provenza, venendo in contatto con le idee liberali dei frequentatori dell'atelier paterno. Studente brillante, si aggiudic\u00f2 una borsa di studio per il Liceo Imperiale di Avignone, e complet\u00f2 gli studi nel 1814. Rinunci\u00f2 alla carriera militare per provvedere al sostentamento delle sorelle; insegn\u00f2 quindi storia per un anno al liceo di Avignone. L'anno dopo torn\u00f2 ad Aix per iscriversi alla facolt\u00e0 di Giurisprudenza.\nAll'universit\u00e0 conobbe Adolphe Thiers, cui sar\u00e0 legato da fraterna amicizia per tutta la vita. Mostr\u00f2 presto grandi doti di storico: una raccolta di saggi pubblicata con il titolo \"De la F\u00e9odalit\u00e9, des instituions de Saint-Louis\", gli valse da parte dell'Acad\u00e9mie des inscriptions et belles-lettres parigina un premio di 750 franchi all'et\u00e0 di ventiquattro anni. Consigliere di Stato, fu direttore degli archivi al ministero degli Affari Esteri sotto Luigi Filippo.\nOper\u00f2 particolarmente nel giornalismo, essendo successivamente o simultaneamente redattore del quotidiano \"Le Constitutionnel\", del \"Courrier fran\u00e7ais\", del bimensile la \"Revue des Deux Mondes\", del \"Journal des s\u00e7avans\", e con Thiers e Carrel fond\u00f2 \"Le National\". Figur\u00f2 tra i firmatari della protesta dei giornalisti contro la legge sulla stampa (26 luglio 1830).\nCome scrittore e storico, gli si deve in modo particolare una \"Storia della Rivoluzione francese\" (1824).\nAltre sue opere famose sono:\nFu membro dell'Acad\u00e9mie des sciences morales et politiques fin dalla sua ricostituzione nel 1832, e ne divent\u00f2 segretario a vita nel 1836. Sostenuto da Thiers, venne eletto all'Acad\u00e9mie fran\u00e7aise, il 29 dicembre 1836 e vi sieder\u00e0 per circa 48 anni."}
{"id": "1202991", "revid": "458502", "url": "https://it.wikipedia.org/wiki?curid=1202991", "title": "Parco Etosha", "text": ""}
{"id": "1202994", "revid": "458502", "url": "https://it.wikipedia.org/wiki?curid=1202994", "title": "Etosha", "text": ""}
{"id": "1202996", "revid": "2519", "url": "https://it.wikipedia.org/wiki?curid=1202996", "title": "Tr\u00e6na", "text": "Tr\u00e6na \u00e8 un comune norvegese della contea di Nordland. \u00c8 uno dei comuni norvegesi con meno abitanti e uno dei pi\u00f9 piccoli anche in fatto di superficie."}
{"id": "1202998", "revid": "287204", "url": "https://it.wikipedia.org/wiki?curid=1202998", "title": "Traena", "text": ""}
{"id": "1202999", "revid": "124087525", "url": "https://it.wikipedia.org/wiki?curid=1202999", "title": "Hidayet T\u00fcrko\u011flu", "text": "Biografia.\nT\u00fcrko\u011flu \u00e8 nato a Istanbul da genitori bosgnacchi nati Sjenica in Serbia e conosce la lingua serba.\nCaratteristiche tecniche.\nAlto 208 cm per 100 kg, \u00e8 stato il primo giocatore nato in Turchia a giocare nell'NBA. Giocatore molto versatile, ha cambiato quattro ruoli nella sua carriera, da guardia a ala grande.\nCarriera.\nNBA.\nSacramento e San Antonio.\nPrima di giocare in NBA, Hidayet menzion\u00f2 Kobe Bryant, Grant Hill, Scottie Pippen, Allan Houston e Latrell Sprewell come suoi giocatori preferiti. Venne chiamato con la 16\u00aa scelta dai Sacramento Kings nel primo giro del draft NBA del 2000 mentre giocava nell'Efes Pilsen, uno dei principali club turchi.\nNella sua stagione da \"rookie\" fu un serio candidato per il premio di sesto uomo dell'anno in NBA dopo aver realizzato in media 10,1 punti, 4,5 rimbalzi, e 2,0 assist a partita partendeo dalla panchina. Il suo soprannome \u00e8 anche ispirato a un menu del Burger King chiamato Hido Menu in Turchia durante il suo primo anno in NBA.\nNel 2003 venne girato ai San Antonio Spurs in un affare che coinvolse tre squadre e cinque giocatori: gli Indiana Pacers acquistarono Scot Pollard dai Sacramento Kings e Danny Ferry dai San Antonio Spurs; da Indianapolis partirono Brad Miller (ai Kings) e Ron Mercer (agli Spurs); lo scambio fu completato dal passaggio dello stesso T\u00fcrko\u011flu agli \"speroni\" texani.\nLa crescita agli Orlando Magic.\nNel 2004 firm\u00f2, dopo essere diventato \"free agent\", con gli Orlando Magic.\nNella stagione 2007-08 T\u00fcrko\u011flu gioca tutte le 82 partite della \"regular season\" realizzando le migliori medie stagionali con 19,5 punti, 5,7 rimbalzi e 5,0 assist a partita. I Magic, grazie a lui, Dwight Howard e Rashard Lewis vinsero la NBA Southeast Division con un record del 63,4%. Al termine della stagione regolare riceve, a conferma dei grandissimi progressi, il premio come giocatore maggiormente migliorato, distanziando Rudy Gay e LaMarcus Aldridge.\nL'anno successivo si segnala come uno dei migliori marcatori della sua squadra nonostante un calo nelle statistiche di gara. Dopo una stagione considerata da alcuni non eccelsa, Hedo si riscatta durante i \"play-off\", durante i quali sar\u00e0 uno dei grandi trascinatori del suo team che giunger\u00e0 alla finale NBA dopo 14 anni di assenza, venendo poi sconfitti dai Los Angeles Lakers.\nIl passaggio a Toronto e Phoenix, e il ritorno ad Orlando.\nNel luglio 2009 passa ai Toronto Raptors. In questa squadra non riuscir\u00e0 a tornare ai livelli delle stagioni in Florida. Arriver\u00e0 anzi a manifestare il suo desiderio di lasciare Toronto. Nel luglio 2010 passa ai Phoenix Suns. Nel dicembre 2010 ritorna agli Orlando Magic, nello scambio che porta in Florida Jason Richardson e Earl Clark, in cambio di Vince Carter, Micka\u00ebl Pi\u00e9trus e Marcin Gortat.\nNel febbraio 2013 viene squalificato dalla NBA per 20 partite perch\u00e9 positivo al metenolone.\nLos Angeles Clippers.\nIl 16 gennaio 2014 viene messo sotto contratto dai Los Angeles Clippers fino al termine della stagione.\nIl 12 settembre dello stesso anno rifirma per un altro anno coi Clippers.\nA fine stagione dopo aver disputato 62 partite (di cui 2 da titolare) in regular season e 5 nei playoffs (tutte da subentrato) rimane svincolato e il 13 novembre 2015, dopo non avere trovato una nuova squadra, decide di ritirarsi dall'attivit\u00e0 agonistica.\nNazionale.\nHa fatto parte della rappresentativa turca a ogni livello ma ha declinato la convocazione per il Campionato mondiale maschile di pallacanestro 2006. Giocher\u00e0 successivamente con la selezione turca in altre competizioni, per poi ritirarsi definitivamente dalla nazionale nel marzo 2014. Ha ottenuto due medaglie d'argento con la Turchia a Eurobasket 2001 e ai Mondiali 2010, perdendo in finale rispettivamente contro Jugoslavia e Stati Uniti.\nDopo il ritiro.\nCarriera da dirigente e politica.\nIl 16 novembre 2015 diventa CEO della Federazione cestistica della Turchia.\nIl 16 marzo 2016 diventa consigliere politico del Presidente della Turchia Recep Tayyip Erdo\u011fan.\nIl 26 ottobre 2016 diventa presidente della TBF.\nNel gennaio 2019 ha avuto un diverbio via social con il cestista e oppositore di Erdo\u011fan Enes Kanter che dopo essere stato accusato da T\u00fcrko\u011flu di dire falsit\u00e0 e di minare i rapporti tra Inghilterra e Turchia (in quel caso Kanter non voleva andare a Londra per i Global Games per evitare di essere ucciso da spie turche) e a cui Kanter ha replicato definendo T\u00fcrko\u011flu il \"cagnolino di Erdo\u011fan\"."}
{"id": "1203002", "revid": "729019", "url": "https://it.wikipedia.org/wiki?curid=1203002", "title": "Century Media Records", "text": "La Century Media Records \u00e8 un'etichetta discografica con sedi in Stati Uniti, Brasile, Germania, Francia, Australia, Italia, Svezia e Regno Unito. Nell'Agosto del 2015, la Century Media Records \u00e8 stata acquisista dalla Sony Music Entertainment per 17 milioni di dollari.\nStoria.\nLa Century Media \u00e8 stata fondata nel 1988 a Dortmund e negli anni si \u00e8 dedicata maggiormente a generi come power metal, death metal e black metal.\nLe due pi\u00f9 importanti band sotto contratto sono state i Lacuna Coil e gli Shadows Fall. L'album \"Comalies\" del gruppo italiano \u00e8 stato il primo album prodotto dalla Century ad entrare nella Top 200 della Billboard, circa due anni dopo la sua pubblicazione. L'album \"The War Within\" degli Shadows Fall \u00e8 stata una pietra miliare per l'etichetta, debuttando nelle prime 20 posizioni della classifica statunitense e al primo della classifica degli album indipendenti e vendendo circa 250.000 copie, superando anche l'ultimo album dei Lacuna Coil, \"Karmacode\", che si \u00e8 attestato intorno alle 200.000.\nAltri importanti band ad entrare nella top 200 sono state Arch Enemy, Children of Bodom e God Forbid.\nAd agosto del 2015 \u00e8 stata acquistata dalla Sony Music Entertainment.\nCentury Black.\nVerso la met\u00e0 degli anni '90, la Century Media ha creato la Century Black, una piccola etichetta nata con l'obiettivo di essere la \"Miramax Films del black metal\", pubblicando e ripubblicando album black metal di difficile, se non impossibile, reperibilit\u00e0 nei negozi statunitensi. Dal 2000 in poi molte delle band sotto contratto hanno cambiato stile musicale, sono passate ad altre etichette o sono entrate a far parte del roster della Century Media.\nInside Out Music e Superball Music.\nDall'inizio del 2009 la Century Media ha acquisito in licenza le etichette Inside Out Music e Superball Music, entrambe specializzate in pubblicazioni rock progressivo, progressive metal e rock alternativo.\nTra gli artisti di punta delle due etichette si segnalano ...And You Will Know Us by the Trail of Dead, Demians, Devin Townsend, Haken, King's X, Leprous, Pain of Salvation, Oceansize, Steve Hackett, Symphony X e Transatlantic\nAbacus Recordings.\nLa Abacus Records \u00e8 una sottoetichetta della Century Media rivolta principalmente al metalcore."}
{"id": "1203009", "revid": "2519", "url": "https://it.wikipedia.org/wiki?curid=1203009", "title": "Tysfjord", "text": "Tysfjord \u00e8 un ex comune norvegese della contea di Nordland. Dal primo gennaio 2020 il territorio comunale \u00e8 stato diviso tra il comune di Narvik (incluso il capoluogo Kj\u00f8psvik) e quello di Hamar\u00f8y.\n\u00c8 diventato noto al grande pubblico nel 2017 per presunti casi di molestie e violenze sessuali (almeno 151), che avrebbero coinvolto dal 1953 in poi persone tra i 4 e i 75 anni. "}
{"id": "1203012", "revid": "113996647", "url": "https://it.wikipedia.org/wiki?curid=1203012", "title": "Circondario di Nordhausen", "text": "Il circondario di Nordhausen (in tedesco \"Landkreis Nordhausen\") \u00e8 un circondario della Turingia, in Germania.\nComprende 4 citt\u00e0 e 11 comuni.\nCapoluogo e centro maggiore \u00e8 Nordhausen."}
{"id": "1203013", "revid": "6923", "url": "https://it.wikipedia.org/wiki?curid=1203013", "title": "Glocal Forum", "text": "Il Glocal Forum \u00e8 un'organizzazione internazionale operante nel campo della cooperazione tra citt\u00e0, che si propone la costruzione della pace e dello sviluppo nel settore non governativo. \nFu fondato nel 2001 con la finalit\u00e0 di dare risalto alle autorit\u00e0 locali nel sistema di governance mondiale di aiutare gli abitanti del mondo a bilanciare opportunit\u00e0 globali e realt\u00e0 locali per costruire un mondo pi\u00f9 equo e pacifico. Opera in circa 120 citt\u00e0 nei cinque continenti. \nL'ufficio legale dell'organizzazione \u00e8 a Zurigo, il quartier generale \u00e8 a Roma. La filiale statunitense ha sede a Los Angeles.\nIl Glocal Forum si \u00e8 dato sette obiettivi strategici da perseguire:\nIl Think Tank sulla Glocalizzazione fu creato nel 2002 dal Glocal Forum e dalla Banca Mondiale per guidare la ricerca sul concetto di glocalizzazione e per rafforzarne il ruolo nelle politiche di sviluppo. \u00c8 costituito da esponenti selezionati nel mondo accademico, delle istituzioni, dei settori pubblico e privato..\nLe Conferenze Glocali Annuali riuniscono sindaci, esponenti di istituzioni internazionali e di compagnie multinazionali per discutere di tematiche di interesse globale e per dare vita a partnership."}
{"id": "1203014", "revid": "36426", "url": "https://it.wikipedia.org/wiki?curid=1203014", "title": "Emilia (regione)", "text": ""}
{"id": "1203017", "revid": "767487", "url": "https://it.wikipedia.org/wiki?curid=1203017", "title": "Cantico", "text": "Il cantico \u00e8 un componimento poetico dell'Antico Testamento o del Nuovo Testamento.\nMolti libri della Bibbia sono scritti in poesia e gli esempi pi\u00f9 notevoli sono il Libro dei Salmi, il Cantico dei cantici e il Libro delle Lamentazioni. Il primo cantico \u00e8 quello cantato da Mos\u00e8 e dagli israeliti dopo la liberazione al mar Rosso, altri cantici sono quello d'addio a Mos\u00e8, quello di vittoria di Debora e Barac e quello funebre di Davide per la morte del re Saul. Particolarmente popolare \u00e8 il cantico di Daniele o dei tre fanciulli nella fornace (Dn. 3, 52-57).\nNell'ufficio divino.\nCirca quaranta cantici sono stati inseriti nella Liturgia delle ore e vengono recitati tra il primo ed il secondo salmo. Quelli tratti dal Vecchio testamento nel canto delle lodi mattutine sono tradizionalmente i seguenti:\nA seguito della riforma liturgica del XX secolo, sono stati introdotti nella chiesa latina come cantici alcuni testi tratti dalle epistole o dall'Apocalisse nell'ufficio dei vespri, sebbene non esistesse una tradizione in tal senso.\nParticolare importanza hanno i tre cantici evangelici:\nQuesti cantici vengono solitamente eseguiti in piedi, per il loro riferimento all'incarnazione.\nNella Messa.\nIl cantico, insieme al tratto, rappresenta lo strato pi\u00f9 antico dei canti della messa: quello della salmodia senza ritornello o \"in directum\", oggi praticamente scomparsa. Mentre il tratto sopravvive sostituendo l'alleluia nelle messe quaresimali, tre soli cantici hanno mantenuto la loro collocazione liturgica nella veglia pasquale e conservano l'antichissimo schema della \"lectio cum cantico\". Essi sono:"}
{"id": "1203018", "revid": "151034", "url": "https://it.wikipedia.org/wiki?curid=1203018", "title": "Bolline", "text": ""}
{"id": "1203019", "revid": "6923", "url": "https://it.wikipedia.org/wiki?curid=1203019", "title": "Torre d'Alma", "text": "La Torre d'Alma \u00e8 una torre situata nel comune di Castiglione della Pescaia. La sua ubicazione \u00e8 in localit\u00e0 Pian d'Alma, all'estremit\u00e0 nord-occidentale del territorio comunale, lungo la strada statale 322 delle Collacchie poco oltre il quadrivio per Punta Ala e Tirli.\nStoria.\nLa fortificazione fu costruita attorno al X secolo come possedimento dell'Abbazia di Sestinga, che in seguito cedette il complesso ai conti della Gherardesca.\nNel corso del XIV secolo la torre pass\u00f2 alla Repubblica di Siena e, dal 1398 in poi, si ritrov\u00f2 proprio ai confini tra il Principato di Piombino e il Granducato di Toscana. Pur rimanendo di propriet\u00e0 privata, vista la variabilit\u00e0 nelle varie epoche dei limiti dei due stati, la fortificazione passava spesso da una giurisdizione all'altra, fino alla sua definitiva annessione al Granducato di Toscana avvenuta nel 1815.\nDescrizione.\nLa torre d'Alma presenta il caratteristico aspetto di casa-torre a pianta quadrangolare con basamento a scarpa; su un lato \u00e8 addossata ad un edificio di epoca pi\u00f9 moderna. Nel complesso, il suo aspetto attuale presenta alcuni originari elementi medievali frammisti a quelli riconducibili ad interventi di ristrutturazione di epoche successive.\nIl fabbricato si dispone su 3 livelli al di sopra del piano terra, presenta strutture murarie prevalentemente rivestite in pietra dove si aprono alcune finestre quadrate; in alcuni punti sono presenti alcune caditoie.\nLa parte alta \u00e8 coperta da un tetto a 4 spioventi appena pronunciati, rivestito con i classici coppi toscani in terracotta. Sul lato meridionale, opposto a quello dell'edificio addossato, si eleva un piccolo campanile a vela con unica cella campanaria ad arco tondo, alla cui sommit\u00e0 \u00e8 collocata una croce."}
{"id": "1203020", "revid": "122637104", "url": "https://it.wikipedia.org/wiki?curid=1203020", "title": "Vefsn", "text": "Vefsn \u00e8 un comune norvegese della contea di Nordland."}
{"id": "1203021", "revid": "827882", "url": "https://it.wikipedia.org/wiki?curid=1203021", "title": "Strin\u00f9", "text": "Lo strin\u00f9 \u00e8 una salamella italiana, cotta alla piastra o alla brace e tipica delle valli bergamasche (Val Camonica e Val Sabbia). Deriva il suo nome dal lombardo orientale \"strin\u00e0t\", ovvero bruciato.\nIngredienti dell'impasto.\nL'impasto \u00e8 composto da carne mista suina (70%) e bovina (30%) con l'aggiunta, per la concia, di sale, pepe, aglio, cannella, noce moscata, chiodi di garofano e vino.\nPreparazione.\nLo strin\u00f9 fresco deve essere tagliato nel senso della lunghezza e disteso sulla piastra o sulla graticola quindi portato a cottura sino alla quasi bruciatura della carne. Una volta cotto pu\u00f2 essere mangiato in un panino (p\u00e0 e strin\u00f9).\nSeguendo la tradizione, le piastre vengono poi pulite con dell'aceto."}
{"id": "1203023", "revid": "107831", "url": "https://it.wikipedia.org/wiki?curid=1203023", "title": "Century Media", "text": ""}
{"id": "1203025", "revid": "1516566", "url": "https://it.wikipedia.org/wiki?curid=1203025", "title": "Bamble", "text": "Bamble \u00e8 un comune norvegese della contea di Vestfold og Telemark.\nStoria.\nSimboli.\nLo stemma di Bamble \u00e8 stato approvato con delibera del consiglio comunale del 23 settembre 1986 e adottato il 12 dicembre dello stesso anno."}
{"id": "1203026", "revid": "6923", "url": "https://it.wikipedia.org/wiki?curid=1203026", "title": "Cattedrale di Helsinki", "text": "La cattedrale di Helsinki (\"Helsingin tuomiokirkko\" in finlandese) \u00e8 la cattedrale luterana (Chiesa evangelica luterana finlandese) della diocesi di Helsinki.\nStoria e descrizione.\nFu progettata in stile neoclassico da Johann Carl Ludwig Engel, architetto di origini tedesche molto attivo in Finlandia; i lavori cominciarono nel 1830 e si conclusero nel 1851. Con la sua cupola, impostata su un alto tamburo, domina il panorama della citt\u00e0 di Helsinki sin dalla met\u00e0 dell'Ottocento, quando fu consacrata.\nLa chiesa, ispirata al complesso del Pantheon di Parigi, presenta una pianta a croce greca ed \u00e8 caratterizzata dalla massima simmetria, con i grandi porticati architravati, sormontati da un frontone, che si innalzano sui prospetti. Al centro dell'edificio si apre la cupola, affiancata da quattro campanili culminanti in piccole calotte realizzati da Ernst Lohrmann, che alter\u00f2 cos\u00ec il disegno originario.\nLa cattedrale \u00e8 una delle principali attrazioni di Helsinki ed \u00e8 visitata ogni anno da almeno 350.000 persone."}
{"id": "1203029", "revid": "154639", "url": "https://it.wikipedia.org/wiki?curid=1203029", "title": "Imitazione", "text": "L'imitazione (dalla parola latina \"imitatio -onis\" , che discende a sua volta dal verbo \"imit\u0101ri\" - imitare) \u00e8 un'attivit\u00e0 di produzione o un comportamento non originale, basati su un modello preesistente che si ritiene valido e che si cerca di eguagliare intenzionalmente o casualmente.\nLa parola pu\u00f2 avere sia valenza positiva, se il modello \u00e8 preso solo come punto di partenza e stimolo, che negativa, quando la riproduzione \u00e8 solo una sterile e pedissequa copia dell'esempio esistente.\nL'imitazione nelle scienze umane.\nL'imitazione in filosofia ricorre sotto il termine greco mimesi che vuole spiegare il rapporto tra il principio primo e gli effetti materiali di questo.\nDell'imitazione si \u00e8 occupata anche la pedagogia in quanto questo comportamento, prima istintivo poi riflesso, costituisce una modalit\u00e0 fondamentale dell'apprendimento infantile e in genere di quello degli animali.\nL'analisi psicologica ha messo in rilievo il pericolo di usare il termine imitazione in senso generico ed astratto riferendolo ad ogni tipo di atteggiamenti che si riferiscono a funzioni ed attivit\u00e0 diverse: cos\u00ec se il bambino con l'imitazione acquista l'uso del linguaggio e si introduce nella cultura a cui appartiene, nell'adulto \u00e8 la suggestione e l'identificazione che lo spinge ad imitare.\nLa psicologia dell'et\u00e0 evolutiva ha descritto la socializzazione infantile e la formazione della personalit\u00e0 come un processo durante il quale il bambino si rivolge a modelli privilegiati che egli trova nell'ambiente sociale in cui vive. Questa \"socializzazione secondaria\", com'\u00e8 stata chiamata, \u00e8 soprattutto un fenomeno di identificazione.\nSecondo la psicologa Susan Blackmore la capacit\u00e0 di imitare \u00e8 stata la caratteristica distintiva fondante del processo culturale umano e non il linguaggio.\nGabriel Tarde.\nGabriel Tarde \u00e8 colui che per primo ha preteso di studiare scientificamente il fenomeno sociale dell'imitazione, studiandone le \"leggi\" nella sua opera fondamentale sulle \"Leggi dell'imitazione\". L'imitazione, per Tarde, \u00e8 il fenomeno sociale elementare, cos\u00ec che la societ\u00e0 viene definita \"un gruppo di persone che presentano tra loro molte somiglianze prodotte per imitazione\". La sua \u00e8 una vera e propria antropologia mimetica: \"l'essere sociale, in quanto sociale, \u00e8 essenzialmente imitatore\".\nJean Piaget.\nJean Piaget si \u00e8 interessato dell'imitazione collegandola allo sviluppo mentale del bambino quando, intorno al secondo anno d'et\u00e0, dal livello senso-motorio, dove \u00e8 gi\u00e0 presente una primitiva semiotica (gioco simbolico, disegno, linguaggio...) passa a quello rappresentativo mentale dove raggiunge la padronanza dell'imitazione anche senza pi\u00f9 il modello da imitare (\"imitazione differita\").\nQuesto comportamento imitativo riguarda non solo l'individuo isolato ma anche colui che entra in rapporto con la societ\u00e0 tramite l'imitazione di gesti, modi di dire, azioni che vengono condivisi come accade ad esempio in un rapporto di amicizia.\nIl concetto di imitazione infatti costituisce il nucleo della psicologia sociale di Gabriel Tarde (1843\u20131904) che ha considerato questo fenomeno psicologico fondamentale nella costituzione dei rapporti sociali.\nKarl Jaspers.\nLa psicanalisi considera l'imitazione un fenomeno di identificazione per lo pi\u00f9 con i propri genitori e si \u00e8 interessata di particolari aspetti patologici come l'imitazione isterica originata dal fenomeno della suggestione che genera anche, come ha messo in rilievo Karl Jaspers, quella imitazione per contagio involontaria nelle masse:\nRen\u00e9 Girard.\nAnche l'antropologia ha rivolto la sua attenzione al fenomeno dell'imitazione che \u00e8 stato sviluppato e assunto come istanza fondamentale dell'agire umano nella teoria mimetica dell'antropologo francese Ren\u00e9 Girard che afferma che tutte le azioni dell'uomo sono determinate dal suo desiderio di emulare e imitare (\"desiderio mimetico\") qualcuno che gli appare felice, perch\u00e9 egli spera di arrivare a possedere la stessa felicit\u00e0.\nImitando l'altro, per\u00f2, spesso l'uomo trasforma il suo modello in un rivale e inizia a provare per lui sentimenti di invidia e odio.\nLe relazioni personali risultano quindi un intreccio di micro-conflitti generalmente insanabili e sfociano in un conflitto generalizzato del tutti contro tutti.\nDa questa situazione potenzialmente distruttiva i gruppi umani possono uscire in modo spontaneo solo se emerge, pi\u00f9 o meno per caso, un unico rivale collettivo che attira involontariamente l'odio di tutti, reciprocamente imitato. Su tale essere si sfoga la frustrazione collettiva in forma generalmente di espulsione o eliminazione violenta.\nLiberi da colui che \u00e8 stato identificato come \"il male\", i membri del gruppo si trovano (temporaneamente) riappacificati tra loro, e gli attribuiscono ora anche la responsabilit\u00e0 di questa soluzione liberatrice.\nBen presto per\u00f2, il desiderio imitativo torna a fomentare l'intreccio di conflitti e porter\u00e0 a una nuova soluzione violenta ai danni di un nuovo innocente. Nasce cos\u00ec il concetto di \"sacro\" primitivo, con il suo doppio volto di dio malevolo-benigno e la sua ciclica sete di vittime.\nSecondo Girard esiste solo un'istanza culturale in grado di proporre agli uomini un'alternativa pacifica alla conclusione violenta delle loro crisi, e questo \u00e8 il messaggio cristiano.\nCristo, accettando di divenire il capro espiatorio di turno, entra nel meccanismo dell'odio collettivo e, da dentro, lo scardina e lo svela in modo razionale con la sua predicazione, con i gesti da lui compiuti, e con l'evento della Risurrezione.\nIl racconto della risurrezione degli dei primitivi \u00e8 dunque \"frutto\" del meccanismo di capro espiatorio, perch\u00e9 non svela l'innocenza della vittima ma anzi nasconde il fatto stesso che la vittima \u00e8 stata uccisa dagli uomini, ed \u00e8 solo la manifestazione del fatto che la violenza umana ritorna. Al contrario, la Risurrezione di Cristo, che \u00e8 la risurrezione di una vittima esplicitamente innocente e uccisa in modo arbitrario, \"produce l'annullamento\" del meccanismo di capro espiatorio e rende giustizia alle vittime di tutti i tempi."}
{"id": "1203031", "revid": "1516566", "url": "https://it.wikipedia.org/wiki?curid=1203031", "title": "B\u00f8 (Telemark)", "text": "B\u00f8 \u00e8 un ex comune norvegese della contea di Telemark. Dal 1\u00ba gennaio 2020 fa parte del comune di Midt-Telemark.\n\u00c8 anche la cittadina in cui abitava Varg Vikernes con la sua famiglia prima di trasferirsi in Francia.\nStoria.\nSimboli.\nLo stemma comunale era stato concesso il 19 febbraio 1988.\nB\u00f8 \u00e8 storicamente nota per la sua tradizione musicale e per la produzione di violini, tanto da venir soprannominata la \"Cremona norvegese\"."}
{"id": "1203032", "revid": "1102782", "url": "https://it.wikipedia.org/wiki?curid=1203032", "title": "HAZOP", "text": "La metodologia di analisi di pericolo e operabilit\u00e0 (o HAZOP, dall'inglese HAZard and OPerability analysis), ha lo scopo di esaminare gli ambienti di lavoro e identificare i pericoli cui tali ambienti espongano i lavoratori.\nCaratteristiche.\nLa tecnica HAZOP ha avuto origine da studi di tipo assicurativo, specie su grandi impianti di processo, estendendo la sua applicazione ad ambiti e dimensioni diverse. Le modalit\u00e0 operative richiedono il concorso di esperti e operatori coinvolti in un \"team\" multidisciplinare che lavora attenendosi agli scopi e alla programmazione dello studio stabiliti dalla committenza.\nLe caratteristiche principali delle tecniche impiegate nella analisi/valutazione dei rischi sono:\nStandard di riferimento.\nL'HAZOP \u00e8 una delle tecniche pi\u00f9 conosciute e largamente adottate, anche dagli \"Enti di Normazione Internazionali\":\nNella legislazione italiana, pur in mancanza di riferimenti obbligatori a tale tecnica, sono presenti cenni, specie per le parti riguardanti gli impianti complessi (\"Rischi Rilevanti, secondo quanto definito dalla Direttiva Europea 82/501/CE e successive modifiche\").\nProcedura.\nApproccio.\nL'HAZOP \u00e8 basato su un lavoro di gruppo, svolto in sedute, mirato all'individuazione dei pericoli esistenti nella gestione di un determinato processo lavorativo. Tali pericoli sono identificati e indagati sulla base di deviazioni, siano esse accidentali o meno, di parametri chiave, caratteristici del processo in esame.\nTale analisi \u00e8 condotta attraverso una fase di definizione degli ambienti lavorativi e della comprensione dei processi lavorativi che in essi hanno luogo, in una successiva disamina di parametri, loro deviazioni e relative conseguenze, per procedere alla registrazione delle conclusioni su possibili pericoli e di raccomandazioni utili per la loro gestione.\nCaratteristici dell'HAZOP sono il modo di operare del gruppo di lavoro e le modalit\u00e0 di definizione del contenuto dello studio.\nDinamica.\nLa dinamica dell'HAZOP \u00e8 caratterizzata da un alternarsi di domande e risposte tra leader e membri del team.\nIl leader definisce, in ciascun P&amp;ID, una serie di punti singolari (nodi) e di sezioni delimitate da pi\u00f9 nodi; per ogni sezione il team esamina le possibili deviazioni delle variabili dagli intenti di progetto.\nIl leader formula una serie di domande; attraverso una discussione di gruppo, i membri del team di HAZOP cercano di pervenire ad una risposta condivisa:\nCampo di applicazione.\nI limiti dell'impianto in esame devono essere definiti in dettaglio prima dell'inizio dell'HAZOP, con l'ausilio dei documenti che saranno successivamente impiegati per l'esecuzione dello studio. In particolare:\nL'uso di documenti incompleti o non aggiornati pu\u00f2 compromettere in modo significativo qualit\u00e0 e risultati dello studio, pertanto \u00e8 fondamentale lavorare su documentazione \"as built\", ossia in versione finale di costruzione e aggiornata per tener conto delle eventuali variazioni intervenute. Oltre che all'industria di processo, la tecnica dell'HAZOP \u00e8 efficacemente applicata utilmente a svariate tipologie di sistemi, come indicato nella tabella:\n \nPer la buona riuscita dell'HAZOP \u00e8 essenziale che la documentazione disponibile fornisca una descrizione esauriente del modo in cui il sistema \u00e8 chiamato a funzionare.\nAltrettanto importante \u00e8 la disponibilit\u00e0 di informazioni affidabili sulle condizioni di funzionamento alle interfacce con altri impianti. Non di rado, infatti, disomogeneit\u00e0 esistenti ai punti di confine sono all'origine di situazioni di pericolo.\nPianificazione.\nI documenti chiave dovrebbero essere resi disponibili almeno una settimana prima dell'inizio dell'HAZOP, onde permettere un'adeguata pianificazione dello studio.\n\u00c8 importante che il leader dell'HAZOP ottenga i documenti con un congruo anticipo, affinch\u00e9 possa prendere confidenza con l'impianto e le modalit\u00e0 di rappresentazione del processo.\nPrima dell'inizio dello studio il leader incontra i membri del team e li informa su come verr\u00e0 condotto lo studio e sulle parole guida che saranno impiegate.\nIl programma proposto deve essere compatibile con la sede prescelta per lo svolgimento dello studio e le esigenze dei membri del gruppo di lavoro, tenendo conto dell'esigenza, da parte del team, di poter lavorare indisturbato in due sedute giornaliere, ciascuna della durata di circa 3 ore, verificando la disponibilit\u00e0 effettiva di tutti gli interessati.\nLa durata dello studio dipende anche dalle modalit\u00e0 di registrazione della discussione: un registro completo richiede che venga annotata ogni parola guida utilizzata, mentre \u00e8 pi\u00f9 rapido considerare solo quelle deviazioni che possono dare origine ad una condizione di pericolo\nDevono essere previste pause in numero e di durata sufficiente per mantenere alto il livello di attenzione e concentrazione dei partecipanti. In particolare, prolungare la durata delle sedute di lavoro oltre le sei ore giornaliere risulta spesso controproducente: la concentrazione del gruppo di lavoro inevitabilmente cala e la qualit\u00e0 del lavoro ne risente.\nAl termine di ogni giornata di lavoro, inoltre, leader e segretario devono dedicare tempo alla revisione e completamento delle note e prepararne copie da distribuire ad ogni membro del team il giorno successivo.\nL'esperienza acquisita in precedenti studi permette di stimare la durata di un HAZOP sulla base del numero giornaliero medio di P&amp;ID che \u00e8 possibile esaminare.\n\u00c8 anche importante la scelta della sala riunioni e la sua ubicazione.\nLa sala riunioni deve essere spaziosa, il tavolo di lavoro deve essere di dimensioni sufficienti da permettere ad ogni partecipante di poter seguire lo studio, tenendo di fronte a s\u00e9 copia della documentazione in discussione e di altri documenti di lavoro.\nIl segretario deve avere spazio sufficiente per la sistemazione di un computer portatile, usato per la trascrizione delle note. \u00c8 buona prassi fissare alle pareti della sala le planimetrie generali e gli schemi di flusso dei processi indagati, per rendere pi\u00f9 immediata la comprensione del processo ed il controllo delle interfacce tra impianti o sezioni di impianto.\nIl gruppo di lavoro.\nLa scelta dei membri del gruppo di lavoro deve cadere su personale dell'azienda in possesso delle necessarie competenze tecniche e operative, che deve essere liberato da altri impegni di lavoro per l'intera durata dello studio.\nAd ogni membro del gruppo di lavoro sono assegnati incarichi specifici:\nAltri specialisti possono essere chiamati a partecipare per periodi limitati, ove necessario.\nLa composizione numerica del gruppo pu\u00f2 variare tra 4 e 12 elementi: gruppi troppo numerosi rallentano il ritmo di lavoro e limitano la discussione, mentre in gruppi troppo piccoli \u00e8 carente la visione globale dei problemi trattati.\nIl leader.\nIl ruolo principale del leader \u00e8 di favorire la discussione e il confronto. Tale obiettivo \u00e8 perseguito dal presidente:\nIl segretario.\nIl segretario deve possedere adeguate conoscenze tecniche e partecipare attivamente alle sedute. Suoi compiti e caratteristiche sono:\nI membri del gruppo.\nI membri del gruppo di lavoro provengono dalle imprese responsabili della progettazione e costruzione e dall'azienda da dipartimenti o unit\u00e0 coinvolte nell'esercizio e manutenzione dell'impianto in esame.\nOgni partecipante rappresenta un aspetto delle competenze tecniche, di prevenzione e organizzative necessarie, nel loro complesso, per la gestione dell'impianto in sicurezza. E con questo spirito che ogni membro dovrebbe partecipare allo studio, evitando di farsi prendere la mano da fisse personali o preconcetti.\nI membri del \"team\" devono mostrare (e meritarsi) rispetto reciproco. Quando attorno al tavolo siedono persone di diversa anzianit\u00e0 o livello di carriera, i colleghi pi\u00f9 giovani devono sentirsi liberi di esprimere liberamente le loro idee.\nEventuali aspetti di riservatezza o confidenzialit\u00e0 delle informazioni devono essere risolti prima dell'inizio dello studio; il lavoro non deve essere ostacolato, ad esempio, da pressioni di tipo legale, tese a negare la circostanza che un determinato scenario incidentale possa anche causare conseguenze molto gravi sulle persone.\nI membri del gruppo devono mantenere un atteggiamento aperto ed essere in grado di riconoscere e descrivere scenari incidentali credibili.\nIl gruppo di lavoro deve essere messo nelle condizioni di poter formulare raccomandazioni, senza il bisogno di ricorrere ad un'approvazione esterna.\nEsecuzione.\nIl presidente guida il gruppo nell'esame delle varie sezioni dell'impianto, seguendo normalmente il flusso del processo.\nOgni seduta si sofferma su una parte dell'impianto, delimitata dai nodi scelti preventivamente dal presidente. La seduta ha inizio con una breve descrizione del processo fornita preferibilmente dal progettista o dal \"capo impianto\" (a seconda dei casi), o se il tempo a disposizione \u00e8 limitato e la sua esperienza glielo consente, dal presidente.\nScopo principale dell'introduzione \u00e8 di mettere tutti i membri del \"team\" in condizioni di comprendere il funzionamento della sezione di impianto in esame.\nIl tempo dedicato all'introduzione deve essere ragionevolmente breve (5-10 minuti sono generalmente sufficienti); si deve inoltre evitare di trasformare questa fase preliminare in una revisione della progettazione o in una discussione sterile sulle preferenze progettuali dei partecipanti.\nIl presidente interroga i membri del gruppo di lavoro attraverso l'uso di parole chiave applicate a ciascuno dei parametri del processo. I parametri sono le principali caratteristiche misurabili del sistema, quali ad esempio: Portata, Pressione e Temperatura; essi vengono presi in esame sistematicamente per ogni sezione dell'impianto.\nLe parole chiave rappresentano le principali deviazioni, quali \"No\", \"Basso\", \"Alto\"; vengono interpretate in termini di eventi tipici che potrebbero essere all'origine di deviazioni rispetto agli intenti di progetto.\nAd esempio, nella tabella sono riportate deviazioni caratteristiche per alcuni parametri insieme a possibili cause:\nLe domande poste dal presidente hanno lo scopo di stimolare la discussione riguardo a come possono verificarsi deviazioni dagli intenti di progetto e se esse portino a condizioni di pericolo.\nInoltre il leader pu\u00f2 formulare la domanda in modo esplicito o utilizzare una combinazione di parametri e parole guida: in ogni caso l'idea di fondo \u00e8 di sincerarsi che vengano esplorate tutte le possibili deviazioni e non vengano trascurati potenziali pericoli.\nPer ogni deviazione, il \"team\" deve decidere se essa pu\u00f2 accadere nella sezione d'impianto considerata e in caso affermativo definire se pu\u00f2 dare origine ad una situazione di pericolo.\nNei casi in cui una deviazione porti a condizioni di pericolo, il \"team\" considera se gi\u00e0 esistono misure preventive o protettive e propone miglioramenti o modifiche che ritiene vantaggioso attuare.\nIl segretario prende nota della discussione annotando ogni coppia di parametro e parola chiave oppure annotando solo le deviazioni che sono alla base di una situazione di pericolo e per le quali sono state proposte raccomandazioni migliorative.\nLa stretta applicazione di tutte le combinazioni di \"parametro-parola chiave\" pu\u00f2 essere molto onerosa in termini di tempo. Spetta al presidente (leader) decidere un livello di dettaglio appropriato.\nNormalmente, i parametri chiave sono variabili misurabili tipiche del processo, che devono essere adattate al sistema in esame.\nIl leader definisce e comunica al gruppo l'elenco dei parametri che saranno utilizzati durante lo svolgimento dello studio. I parametri prescelti sono rivisti e concordati prima dell'inizio delle sedute.\nAnalogamente, la scelta delle parole chiave sar\u00e0 legata ai parametri di processo da esaminare.\nLe parole chiave vengono applicate facendo riferimento alle normali condizioni di esercizio dell'impianto.\nVengono per\u00f2 anche considerate condizioni d\u00ec funzionamento anomale, quali fermata normale, avviamento, fermata d'emergenza, manutenzione.\nOltre all'applicazione delle combinazioni di parametri/parole chiave prescelti, il \"team\" pu\u00f2 anche considerare specifiche modalit\u00e0 di guasto.\nAltre parole chiave specifiche possono essere utilizzate per sollecitare la discussione su attivit\u00e0 critiche per la gestione in sicurezza dell'impianto.\nIn molti casi la natura del processo comporta l'esposizione degli operatori e degli impianti ad una serie di rischi, che possono essere individuati e analizzati nel corso dello studio, come quelli riportati per esempio nella tabella seguente.\nVi pu\u00f2 essere pi\u00f9 di una causa all'origine di una certa deviazione e ciascuna di esse va analizzata.\nIl fatto che il team riconosca o meno l'esistenza di una condizione di pericolo dipende dalla specifica situazione sotto esame. Ad esempio, il team potrebbe raccomandare l'installazione di una valvola di non ritorno per minimizzare l'eventualit\u00e0 di flusso inverso.\nRegistrazione.\nOgni riga della tabella di HAZOP si conclude con uno o pi\u00f9 dei seguenti quattro tipi di frasi:\nIl documento di HAZOP \u00e8 numerato in modo sequenziale per facilitare la stesura del successivo piano d'azione (ad esempio: N1, R2, Q3, A4).\nLe raccomandazioni proposte dal \"team\" di HAZOP mirano al miglioramento della sicurezza e/o performance dell'impianto attraverso la riduzione di frequenze o conseguenze di eventi sfavorevoli.\nLe raccomandazioni possono riguardare molti aspetti tecnici o organizzativi:\nAl termine dello studio \u00e8 opportuno classificare le raccomandazioni in ordine di importanza, come supporto alla decisione riguardo ai tempi di attuazione."}
{"id": "1203033", "revid": "121318056", "url": "https://it.wikipedia.org/wiki?curid=1203033", "title": "Pierlucio Tinazzi", "text": "Biografia.\nEra soprannominato \"Spadino\", per via della sua esile corporatura e della sua altezza. Il giorno dell'incendio del 1999, nel quale persero la vita 39 persone, prese la sua moto (una BMW K75) ed entr\u00f2 nel tunnel, con l'intento di portare aiuto alle persone intrappolate. Della questione nacquero ben presto versioni sempre pi\u00f9 eroiche e fantasiose sino alla leggenda per cui il povero Tinazzi avesse tratto in salvo a pi\u00f9 riprese ben 10 automobilisti. Dagli esiti del processo che si svolse nel 2005 per l'incidente risult\u00f2 per\u00f2 che nessuno fosse stato salvato dal suo intervento, dato confermato anche dal Presidente del CIM Marco Polli. Le indagini, ricostruendo gli ultimi suoi momenti certificarono che dopo essere entrato nel traforo trov\u00f2 un camionista intossicato dal fumo e poich\u00e9 l'aria era diventata irrespirabile entrarono insieme in uno dei rifugi di sicurezza del tunnel. La sua ultima comunicazione con la centrale di controllo fu poco dopo le 11.30, in cui segnalava di essersi chiuso in un rifugio, in attesa dei soccorsi. Purtroppo l'incendio dur\u00f2 ancora a lungo, ed entrambi persero la vita per l'assenza di ossigeno e la temperatura troppo elevata (oltre 1.000 gradi centigradi).\nLa decisione di \"Spadino\" di intervenire, anteponendo il benessere degli altri alla propria incolumit\u00e0 \u00e8 un indiscusso gesto di eroismo. Alla famiglia di Pierlucio Tinazzi \u00e8 stata consegnata la Medaglia d'oro al valor civile (alla memoria). Ogni anno si svolge nei pressi del Traforo del Monte Bianco il Memorial Spadino, dove migliaia di motociclisti, Italiani e Francesi, si radunano per commemorare il sacrificio di \"Spadino\" e la morte nel tunnel di un altro motociclista, Stefano Manno, che rimase intrappolato nel tunnel con l'autotreno che guidava per lavoro, e per richiamare l'attenzione della opinione pubblica sui temi della sicurezza della circolazione stradale, in particolare nei riguardi dei motociclisti.\nOnorificenze ricevute.\nIl Presidente della Repubblica Italiana Carlo Azeglio Ciampi il 2 giugno 2000 gli ha conferito la medaglia d'oro al valor civile."}
{"id": "1203034", "revid": "1516566", "url": "https://it.wikipedia.org/wiki?curid=1203034", "title": "Drangedal", "text": "Drangedal \u00e8 un comune norvegese della contea di Vestfold og Telemark.\nQui nacque il politico Nicolai Johan Lohmann Krog. \nFa parte della regione tradizionale di Grenland. Il comune di Drangedal \u00e8 stato costituito il 1\u00ba gennaio 1838 (quando entr\u00f2 in vigore il provvedimento noto come \"Formannskapsdistrikt\"). Il distretto di T\u00f8rdal comprende la parte nord-ovest del comune. \nIl centro amministrativo \u00e8 il villaggio di Prestestranda che si trova sul lago Toke. Il governo municipale si trova qui come anche le scuole elementari e secondarie, i centri acquisti e una banca.\nStoria.\nSimboli.\nLo stemma di Drangedal \u00e8 stato approvato dal consiglio comunale con delibera del 26 gennaio 1989 ed adottato il 6 settembre dello stesso anno.\nCultura.\nMedia.\nIl giornale quotidiano \"Drangedalsposten\" \u00e8 pubblicato a Drangedal.\nInfrastrutture e trasporti.\nLa stazione ferroviaria di Drangedal si trova a Prestestranda ed \u00e8 servita dalla linea ferroviaria \"S\u00f8rlandsbannen\" che va da Oslo a Kristiansand.\nSport.\nSi pu\u00f2 praticare lo sci alpino e cross-country nella zona di Drangedal, al resort sciistico di Telemark."}
{"id": "1203036", "revid": "16066", "url": "https://it.wikipedia.org/wiki?curid=1203036", "title": "Guerra di Osaka", "text": ""}
{"id": "1203037", "revid": "1516566", "url": "https://it.wikipedia.org/wiki?curid=1203037", "title": "Fyresdal", "text": "Fyresdal (prima del 1879 chiamato \"Moland\") \u00e8 un comune norvegese della contea di Vestfold og Telemark.\nStoria.\nSimboli.\nLo stemma cittadino risale a tempi recenti: \u00e8 stato approvato con delibera del consiglio comunale del 9 ottobre 1991 e concesso con decreto reale del 24 aprile 1992.\nLe due asce stanno a rappresentare l'industria del legname, principale fonte di ricchezza della citt\u00e0."}
{"id": "1203041", "revid": "1318658", "url": "https://it.wikipedia.org/wiki?curid=1203041", "title": "Vega (Norvegia)", "text": " \nVega \u00e8 un comune norvegese della contea di Nordland. \nVega \u00e8 stato riconosciuto come comune norvegese nel 1\u00ba gennaio 1838. Capoluogo \u00e8 il centro abitato di Gladstad (299 abitanti)situato sull'isola di Vega.\nGeografia.\nIl comune comprende circa isole dell'arcipelago di Vega situato al largo della vosta di Helgeland a nordovest di Br\u00f8nn\u00f8ysund. Vega \u00e8 anche il nome dell'isola principale dell'arcipelago. La sua area \u00e8 di 163\u00a0km\u00b2, le altre isole principali sono Ylvingen e Iger\u00f8ya, le isole abitate sono circa 80 ma solo Vega, Omn\u00f8y e Ylvingen hanno insediamenti stabili abitati tutto l'anno.\nLa parte meridionale e sudoccidentale dell'Isola di Vega e l'isola di S\u00f8la, sono montuose, in questa zona il monte Trollvasstinden (800 m s.l.m.) \u00e8 il punto pi\u00f9 elevato del territorio comunale che per il resto \u00e8 pianeggiante, vi si trovano numerose riserve naturali che comprendono zone umide con numerose specie di uccelli di transito e nidificanti.\nStoria.\nNell'area centrale dell'isola sono stati ritrovati resti di insediamenti di circa anni fa, probabilmente una delle pi\u00f9 antiche tracce di insediamento umano nel nord della Norvegia. Numerosi anche i tumuli risalenti all'et\u00e0 della pietra e del ferro.\nA Gladstad si trova una sezione del museo dello Helgeland dedicata alla tradizione isolana di costruire nidi per le anatre, la tutela delle quali assicurava agli abitanti sia uova sia piume che rappresentavano un'importante fonte di entrate per la popolazione locale.\nEconomia.\nAgricoltura e pesca sono presenti sin dalle origini di questo comune. \nNel 2004 l'arcipelago \u00e8 stato inserito dall'UNESCO nel Patrimonio dell'umanit\u00e0 come rappresentante di \"il modo in cui generazioni di pescatori e contadini hanno, negli ultimi 1500 anni, mantenuto uno stile di vita sostenibile in un territorio inospitale vicino al Circolo Polare Artico, basato sulla pratica ormai unica al mondo dell'allevamento di Anatra marina Eider.\""}
{"id": "1203042", "revid": "729019", "url": "https://it.wikipedia.org/wiki?curid=1203042", "title": "Paraplegia", "text": "La paraplegia \u00e8 la condizione in cui la parte inferiore del corpo di una persona \u00e8 affetta da paralisi motoria e/o carenza funzionale, associata a disturbi della sensibilit\u00e0. La lesione midollare \u00e8 sottostante il metamero midollare T1. Si distingue dalla tetraplegia che interessa tutti e quattro gli arti e si verifica in caso di lesione cervicale del midollo spinale.\nEziologia.\n\u00c8 in genere determinata da lesioni infettive o traumatiche della zona lombare o dorsale del midollo spinale. Pu\u00f2 essere anche provocata da disciti, tumori, lesioni vascolari, sclerosi a placche o da malformazioni congenite del canale midollare, come nella spina bifida.\nDiagnosi differenziale.\nPer distinguere una paraplegia da una tetraplegia si effettua un test muscolare sull'abduttore del mignolo: se il test di forza \u00e8 positivo significa che la lesione \u00e8 inferiore a T1, poich\u00e9 la radice nervosa che innerva tale muscolo, T1 \u00e8 integra e funzionale."}
{"id": "1203043", "revid": "1516566", "url": "https://it.wikipedia.org/wiki?curid=1203043", "title": "Hjartdal", "text": "Hjartdal \u00e8 un comune norvegese della contea di Vestfold og Telemark.\nStoria.\nSimboli.\nLo stemma di Hjartdal \u00e8 stato approvato con delibera del consiglio comunale del 30 maggio 1988 e concesso con decreto reale del 17 febbraio 1989. "}
{"id": "1203044", "revid": "88740", "url": "https://it.wikipedia.org/wiki?curid=1203044", "title": "Montargano", "text": "Montargano (\"Muntarianu\" in siciliano) \u00e8 una frazione del comune di Mascali, nella Citt\u00e0 metropolitana di Catania. Consta di poche case e circa un centinaio di abitanti e si trova lungo la strada che collega Puntalazzo a Presa, frazione del comune di Piedimonte Etneo. La piccola chiesa ivi esistente \u00e8 dedicata a San Michele Arcangelo, santo protettore dell'abitato. In onore del patrono ogni anno si tengono i suoi festeggiamenti nel messaggio di maggio e nella ricorrenza del 29 Settembre.\nEconomia.\nL'economia si basa sulla produzione di vino, mele, nocciole, castagne e mandorle.\nAltro settore economico \u00e8 dato dal turismo, in quanto la cittadina offre svariati servizi ricreativi e gastronomici, con anche alcune aree adibite alla pet therapy.\nSociet\u00e0.\nTradizioni e folclore.\nOgni anno, alla fine di maggio, si svolge la festa del patrono, San Michele Arcangelo. I fedeli, provenienti non solo dall'abitato, ma anche dai paesi vicini, partecipa alle varie funzioni liturgiche stilate nel programma.\nLa terza domenica di maggio si svolge la festa esterna, tra le funzioni liturgiche in chiesa e la banda che festosamente percorre ogni via del paese, che li accoglie offrendo loro un piccolo rinfresco. L'apice della festa avviene con la trionfale uscita, alle ore 18.00, al grido di \"Viva San Michele Arcangelo!\", il suono festoso delle campane e lo sparo di fuochi pirotecnici. Dopo, avviene la tradizionale \"cantata\" divisa in inno, preghiera e cabaletta. La processione si snoda lungo le vie del paese, scandita dal suono festoso della banda e dalle preghiere. La sera, nella piazza si svolge un momento ricreativo, con canti, degustazione e alla mezzanotte uno spettacolo pirotecnico, che conclude i festeggiamenti."}
{"id": "1203045", "revid": "2519", "url": "https://it.wikipedia.org/wiki?curid=1203045", "title": "Vega\u00f8yan", "text": ""}
{"id": "1203048", "revid": "174925", "url": "https://it.wikipedia.org/wiki?curid=1203048", "title": "Paraplegico", "text": ""}
{"id": "1203051", "revid": "75142", "url": "https://it.wikipedia.org/wiki?curid=1203051", "title": "Vegaoyan", "text": ""}
{"id": "1203055", "revid": "767487", "url": "https://it.wikipedia.org/wiki?curid=1203055", "title": "Classe Biya", "text": "Le unit\u00e0 appartenenti alla classe Biya (progetto 871 secondo la classificazione russa) sono piccole navi da sorveglianza idrografica.\nLa classificazione russa \u00e8 Gidrogaficheskoye Sudno (GS: nave da sorveglianza idrografica).\nIl servizio.\nSi tratta di unit\u00e0 di piccole dimensioni, costruite in Polonia (cantiere navale di Danzica) tra il 1972 ed il 1976.\nQueste navi sono progettate per svolgere compiti si sorveglianza idrografica, ma possono anche essere usate per il trasporto.\nMolte unit\u00e0 oggi sono state poste in riserva. In servizio con la Marina Russa ne sopravvivono sette.\nFlotta del Baltico:\nFlotta del Nord:\nFlotta del Pacifico:\nFlottiglia del Caspio\nLe esportazioni.\nMolte unit\u00e0 della classe Biya sono state vendute a paesi amici dell'Unione Sovietica. Una di queste risulta oggi in servizio con la Marina Militare di Cuba. Si tratta della \"H-103 Guama\" (ex \"GS-186\").\nAltre due unit\u00e0 sono oggi operative in Ucraina, Paese a cui sono state trasferite nel 1997 in seguito alla spartizione della Flotta del Mar Nero. Queste sono la \"U 601\" e \"la U 603\"."}
{"id": "1203057", "revid": "1573940", "url": "https://it.wikipedia.org/wiki?curid=1203057", "title": "Zapadnaja Dvina", "text": ""}
{"id": "1203059", "revid": "1516566", "url": "https://it.wikipedia.org/wiki?curid=1203059", "title": "Krager\u00f8", "text": "Krager\u00f8 \u00e8 un comune norvegese della contea di Vestfold og Telemark.\nStoria.\nSimboli.\nLo stemma di Krager\u00f8 \u00e8 stato concesso con regio decreto del 13 maggio 1960.\nQuando Krager\u00f8 ottenne il titolo di citt\u00e0 nel 1666, dovette impegnarsi a costruire ed equipaggiare una galea con cinque cannoni."}
{"id": "1203061", "revid": "1711941", "url": "https://it.wikipedia.org/wiki?curid=1203061", "title": "Gnawa", "text": "Il termine gnawa si pu\u00f2 riferire a:"}
{"id": "1203063", "revid": "132266", "url": "https://it.wikipedia.org/wiki?curid=1203063", "title": "Medaglia d'oro al merito civile", "text": ""}
{"id": "1203064", "revid": "1516566", "url": "https://it.wikipedia.org/wiki?curid=1203064", "title": "Kviteseid", "text": "Kviteseid \u00e8 un comune norvegese della contea di Vestfold og Telemark.\nStoria.\nSimboli.\nLo stemma di Kviteseid \u00e8 stato concesso il 27 novembre 1987.\nLa figura nello scudo riproduce una serratura risalente al 1350, a ricordare l'antica tradizione locale di produzione di serrature."}
{"id": "1203069", "revid": "2519", "url": "https://it.wikipedia.org/wiki?curid=1203069", "title": "Provincia di Quirino", "text": "Quirino \u00e8 una provincia delle Filippine settentrionali, nella regione della Valle di Cagayan.\nIl suo capoluogo \u00e8 Cabarroguis.\nStoria.\nSi \u00e8 separata nel 1971 (Republic Act No. 6394) dall'originaria provincia di Nueva Vizcaya, della quale era gi\u00e0 una sub-provincia dal 1966 (Republic Act No. 4734). \u00c8 intitolata a Elpidio Quirino, Presidente della Repubblica filippina tra il 1948 e il 1953.\nGeografia fisica.\nPosta nella parte centro-orientale dell'isola di Luzon, non ha sbocchi sul mare e confina ad ovest con Nueva Vizcaya, a nord con Isabela e ad est e a sud con la provincia di Aurora.\nOccupa l'alta valle del fiume Cagayan e il territorio \u00e8 per 4/5 montuoso e ricco di foreste. Da est a sud, in pratica tutto il confine con la provincia di Aurora, \u00e8 tracciato dalla catena della Sierra Madre mentre ad ovest c'\u00e8 la catena del Mamparang.\nGeografia antropica.\nSuddivisioni amministrative.\nLa provincia di Quirino \u00e8 formata da 6 municipalit\u00e0:\nEconomia.\nL'agricoltura (riso, frumento e soprattutto banane) \u00e8 l'attivit\u00e0 trainante per l'economia della provincia. Una grande risorsa per la provincia \u00e8 costituita dal patrimonio forestale. In gran parte protetto, d\u00e0 comunque lavoro all'industria del legname e favorisce la presenza di piccole imprese artigianali specializzate nella lavorazione del legno."}
{"id": "1203071", "revid": "1516566", "url": "https://it.wikipedia.org/wiki?curid=1203071", "title": "Nissedal", "text": "Nissedal \u00e8 un comune norvegese della contea di Vestfold og Telemark.\nStoria.\nSimboli.\nLo stemma \u00e8 stato concesso il 30 ottobre 1992. \u00c8 un'arma parlante: vi sono raffigurati tre berretti dei \"nisser\", folletti del folklore scandinavo."}
{"id": "1203073", "revid": "16066", "url": "https://it.wikipedia.org/wiki?curid=1203073", "title": "Battaglia di Sekighara", "text": ""}
{"id": "1203075", "revid": "2519", "url": "https://it.wikipedia.org/wiki?curid=1203075", "title": "Vestv\u00e5g\u00f8y", "text": "Vestv\u00e5g\u00f8y \u00e8 un comune norvegese della contea di Nordland. Il territorio comunale coincide con l'isola di Vestv\u00e5g\u00f8ya."}
{"id": "1203076", "revid": "1516566", "url": "https://it.wikipedia.org/wiki?curid=1203076", "title": "Nome (Norvegia)", "text": "Nome \u00e8 un comune norvegese della contea di Vestfold og Telemark. Ulefoss \u00e8 un villaggio che fa parte di questo comune.\nStoria.\nSimboli.\nLo stemma del comune di Nome \u00e8 stato concesso con decreto reale il 10 marzo 1989.\nLa partizione a scalini simboleggia il canale di Telemark che attraversa il comune e i diversi livelli di altezza del canale."}
{"id": "1203078", "revid": "117862318", "url": "https://it.wikipedia.org/wiki?curid=1203078", "title": "Campidoglio (Richmond)", "text": "Il Campidoglio di Richmond, o Virginia State Capitol, \u00e8 la sede governativa dello Stato della Virginia, negli Stati Uniti d'America.\nFu costruito su progetto di Thomas Jefferson, architetto e Presidente degli Stati Uniti, a partire dal 1785.\nSi tratta del pi\u00f9 antico edificio governativo della Nazione, realizzato pochi anni dopo la dichiarazione di indipendenza del 1776.\nL'edificio, ampliato nel 1904 con l'aggiunta di un'ulteriore ala, oscilla fra il candore palladiano e la severit\u00e0 neoclassica, con un profondo portico architravato costituito da colonne di ordine ionico."}
{"id": "1203079", "revid": "2175", "url": "https://it.wikipedia.org/wiki?curid=1203079", "title": "Raisa Gorba\u010d\u00ebva", "text": ""}
{"id": "1203081", "revid": "287204", "url": "https://it.wikipedia.org/wiki?curid=1203081", "title": "Vestvagoy", "text": ""}
{"id": "1203082", "revid": "767487", "url": "https://it.wikipedia.org/wiki?curid=1203082", "title": "Mixer (elettronica)", "text": "In telecomunicazioni, un mixer \u00e8 un circuito non lineare, ovvero un dispositivo che accetta in ingresso due segnali in frequenza e rende in uscita una combinazione dei due segnali a frequenze diverse. Nelle applicazioni pi\u00f9 comuni in uscita \u00e8 prodotto un segnale che pu\u00f2 essere:\nIl trattamento delle frequenze effettuato da un mixer pu\u00f2 essere impiegato per traslare i segnali tra bande, oppure per modularli e demodularli.\nDescrizione matematica.\nI segnali in ingresso sono, nel caso pi\u00f9 semplice, onde sinusoidali di tensione, rappresentabili come\ndove ogni \"A\" \u00e8 un'ampiezza, ogni \"f\" \u00e8 una frequenza e \"t\" rappresenta il tempo. (In realt\u00e0 anche onde semplici come queste possono avere uno sfasamento, qui posto pari a 0). Un modo abbastanza comune di sottrarre e sommare le frequenze \u00e8 moltiplicare tra loro i due segnali; usando l'identit\u00e0 trigonometrica\nsi ottiene\ndove appaiono la frequenza somma (formula_4) e differenza (formula_5).\nImplementazione del prodotto.\nEsistono molti modi di moltiplicare delle tensioni, molti dei quali abbastanza sofisticati. In ogni caso, come esempio, pu\u00f2 essere descritta una semplice tecnica che richiede l'utilizzo di un diodo. L'importanza dell'utilizzo del diodo risiede nella sua non linearit\u00e0 (ovvero non \u00e8 ohmico), questo implica che la sua uscita in corrente non sia direttamente proporzionale al suo ingresso (tensione). Dunque il diodo non riproduce sulla corrente le frequenze tipiche dell'onda di tensione che lo pilota, permettendo di manipolarle. In modo del tutto analogo possono essere utilizzati altri dispositivi non lineari.\nLa corrente \"I\" che attraversa un diodo ideale in funzione della tensione \"V\" ai suoi capi \u00e8 data da\ndove \u00e8 importante notare come \"V\" appaia all'esponente di \"e\". L'esponenziale pu\u00f2 essere sviluppato in Serie di Taylor\ne, per \"x\" molto piccolo (che corrisponde ad un'ampiezza di tensione piccola) pu\u00f2 essere approssimato dai primi termini della serie:\nSi supponga che la somma dei due segnali di ingresso formula_9 sia applicata al diodo, e che si generi una tensione di uscita proporzionale alla corrente che attraversa il diodo (ad esempio ponendo un resistore in serie al diodo). Allora, trascurando le costanti nell'equazione del diodo, la tensione in uscita ha la forma\nIl primo termine a destra rappresenta i due segnali originali, come previsto, seguiti dal quadrato della somma, che pu\u00f2 essere riscritta come formula_11, dove \u00e8 posto in evidenza il doppio prodotto. Da notare che le potenze di ordine superiore al secondo della somma delle tensioni sono trascurabili per piccoli segnali.\nL'uscita.\nDato che ogni prodotto produce somma e differenza tra le frequenze, ci si aspetta che dal termine quadratico della serie derivino segnali a frequenza formula_12 e formula_13 da formula_14 e formula_15, e formula_16 e formula_17 dal termine formula_18. Spesso \u00e8 verificato formula_19, cos\u00ec che il segnale differenza ha una frequenza molto minore degli altri; l'estrazione di questo segnale \u00e8 spesso l'obiettivo principale dell'utilizzo di un mixer in dispositivi quali ricevitori radio.\nGli altri termini della serie danno origine ad altri segnali molto attenuati a varie frequenze che sono considerati rumore rispetto al segnale desiderato; questi possono essere filtrati o tollerati fino ad un certo limite; tuttavia i segnali necessari in applicazioni particolarmente sensibili possono richiedere un livello di rumore talmente basso da rendere necessario il ricorso a dispositivi pi\u00f9 complessi."}
{"id": "1203084", "revid": "484362", "url": "https://it.wikipedia.org/wiki?curid=1203084", "title": "Architettura romanica in Italia", "text": "L'architettura romanica in Italia copre un periodo di produzione architettonica pi\u00f9 ampio di altri paesi europei, dai precoci esempi intorno alla met\u00e0 dell'XI secolo fino, in alcune regioni, a tutto il XIII secolo.\nDal 2007 il Consiglio d'Europa ha promosso un Itinerario Culturale del Consiglio d'Europa ideato per valorizzare, studiare e promuovere il patrimonio artistico e la conoscenza dell'arte romanica in Europa: Transromanica.\nVarianti regionali.\nIl panorama artistico \u00e8 molto variegato, con \"romanici\" regionali con caratteristiche proprie, sia per quanto riguarda le tipologie costruttive sia i materiali utilizzati. Grande variet\u00e0 \u00e8 data anche dai molteplici materiali utilizzati, che dipendevano fortemente dalla disponibilit\u00e0 locale, dato che le importazioni erano molto costose. Infatti, in Lombardia il materiale pi\u00f9 utilizzato fu il laterizio, data la natura argillosa del terreno, questo non vale per\u00f2 a Como, che invece aveva grande disponibilit\u00e0 di pietra; in Toscana invece non sono rari gli edifici in marmo bianco di Carrara con inserti in marmo serpentino verde; in Puglia venne usata il chiaro tufo calcareo. A parte il caso pugliese, da Roma in gi\u00f9 il romanico tende a farsi pi\u00f9 raro e a mescolarsi con caratteristiche di provenienza bizantina ed araba.\nSi possono individuare alcune zone principali: \nArchitettura romanica lombarda ed emiliana.\nLa Lombardia, intesa come unit\u00e0 territoriale allora pi\u00f9 ampia di oggi, comprendente Emilia e altre zone vicine, fu la prima regione a ricevere le novit\u00e0 artistiche dall'Oltralpe, grazie all'ormai secolare movimento di artisti lombardi in Germania e viceversa.\nQueste influenze vennero elaborate secondo schemi tipicamente italiani, come quelli offerti dall'esempio precoce dell'abbazia di Pomposa (di \"magister Marzulo\"), consacrata nel 1026, con un campanile iniziato da \"Magister Deusdedit\" nel 1063. Vi si riscontra un'originale decorazione bicroma, tramite l'uso di mattoni bianchi e rossi, e per la prima volta in Italia la facciata appare decorata da sculture, in questo caso da bassorilievi finemente scolpiti e traforati con tralci ed animali ispirati forse alle stoffe sasanidi della Persia. Anche il campanile \u00e8 precoce sia per tipologia (isolato rispetto al corpo della chiesa, secondo un modello che divenne poi tipicamente italiano), si per lo stile delle decorazioni, con archetti pensili e lesene che movimentano la muratura, forata dall'apertura di finestre ad archetti via via pi\u00f9 ampie. Si pensa che queste caratteristiche siano state importate dal mondo bizantino e armeno.\nPi\u00f9 vicine a modelli germanici sono le chiese di Santa Maria Maggiore a Lomello (1025-1050) e di San Pietro al Monte a Civate (con doppia abside contrapposta).\nImportante \u00e8 il precoce esempio della basilica di Sant'Abbondio a Como, a cinque navate a coperta a travi lignee, dove \u00e8 presente un doppio campanile nello stile dei \"Westwerk\" tedeschi e una decorazione del paramento esterno con archetti ciechi e lesene, oltre che da un notevole corredo scultoreo dei Maestri comacini.\nTra la fine dell'XI e l'inizio del XII secolo, in uno stile romanico gi\u00e0 maturo, venne ricostruita la basilica di Sant'Ambrogio a Milano, dotandola di volte a crociera costolonate ed un disegno molto razionale, con una perfetta corrispondenza tra il disegno in pianta e gli elementi in alzato. L'isolamento stilistico di Sant'Ambrogio non doveva essere spiccato quanto oggi, rispetto all'epoca della ricostruzione, quando esistevano altri monumenti andati perduti o pesantemente manomessi nei secoli (come il duomo di Pavia, di Novara, di Vercelli, ecc.).\nAltri sviluppi sono testimoniati dalla basilica di San Michele Maggiore a Pavia, con la facciata costituita da un unico grande profilo pentagonale con i due spioventi, tripartito da contrafforti a fascio, e, nella parte alta, decorato da due gallerie simmetriche di archetti su colonnine, che seguono il profilo della copertura; il forte sviluppo ascensionale \u00e8 sottolineato anche dalla disposizione delle finestre, concentrate nella zona centrale. Il modello di questa chiesa venne ripreso anche nella chiese pavesi di San Teodoro e di San Pietro in Ciel d'Oro (consacrata nel 1132), e venne sviluppato nel duomo di Parma (fine XII-inizio XIII secolo) e in quello di Piacenza (iniziato nel 1206).\nIl duomo di Modena \u00e8 una delle testimonianze pervenutaci in maniera pi\u00f9 coerentemente unitaria di tutta l'architettura romanica. Fondato nel 1099 ad opera dell'architetto lombardo (forse comasco) Lanfranco, fu costruito in poche decine d'anni, per questo non presenta inserimenti gotici significativi. A tre navate prive di transetto e con tre absidi, era coperta anticamente da capriate lignee, che vennero sostituite con volte a crociera soltanto nel XV secolo. La facciata a spioventi riflette la forma interna delle navate, ed \u00e8 tripartita da due poderose paraste mentre il centro \u00e8 dominato dal portale con protiro a due piani (il rosone ed i portali laterali sono invece pi\u00f9 tardi). La serie continua di loggette ad altezza di \"matroneo\", racchiuse da arcate cieche, che cingono tutt'intorno il duomo, creano un ritmato effetto di chiaroscuro, molto copiato in costruzioni successive. Di straordinario pregio e importanza \u00e8 il corredo scultoreo composto dai celebri rilievi di Wiligelmo e dei suoi seguaci. La basilica di San Zeno a Verona \u00e8 l'esempio pi\u00f9 diretto di derivazione dal duomo modenese.\nNotevole \u00e8 pure il duomo di Fidenza, come pure richiami romanici ha la cattedrale di San Giorgio (Ferrara).\nIn Piemonte le influenze lombarde si sommarono a quelle del romanico francese, provenzale, come nella Sacra di San Michele o nella chiesa dei Santi Pietro e Orso ad Aosta. In Liguria il linguaggio stilistico lombardo venne ulteriormente filtrato e mischiato con influenze pisane e bizantine, come nel duomo di Ventimiglia o nelle chiese genovesi di Santa Maria di Castello, San Donato, Santa Maria delle Vigne e San Giovanni di Pr\u00e9, compresi i corredi scultorei originari.\nVenezia.\nA Venezia il capolavoro architettonico di questo periodo fu la costruzione della basilica di San Marco. Iniziata dal doge Domenico Contarini nel 1063 su un edificio preesistente, fungeva da \"cappella palatina\" di Palazzo Ducale e non dipendeva dal patriarca di Venezia. La basilica pot\u00e9 dirsi conclusa solo nel XIV secolo, ma nonostante ci\u00f2 costituisce un insieme unitario e coerente tra le varie esperienze artistiche a cui \u00e8 stata soggetta nel corso dei secoli.\nLa basilica \u00e8 una congiunzione pressoch\u00e9 unica tra arte bizantina e occidentale. La pianta \u00e8 a croce greca con cinque cupole distribuite al centro e lungo gli assi della croce, raccordate da arconi. Le navate, tre per braccio, sono divise da colonnati che confluiscono verso i massicci pilastri che sostengono le cupole; essi non sono realizzati come blocco unico di muratura ma articolati a loro volta con quattro pilastri e una cupoletta.\nElementi di origine occidentale sono invece la cripta, che interrompe la ripetitivit\u00e0 di una delle cinque unit\u00e0 spaziali, e la collocazione dell'altare non al centro della struttura (come nei \"martyrion\" bizantini), ma nella zona absidale est. Per questo i bracci non sono identici, ma sull'asse est-ovest hanno la navata centrale pi\u00f9 ampia, creando cos\u00ec un asse longitudinale principale che convoglia lo sguardo verso l'altare.\nL'esterno venne sontuosamente decorato dopo la presa di Costantinopoli del 1204, con lastre di marmo, colonne policrome e statue di spoglio della capitale bizantina. Pi\u00f9 o meno nello stesso periodo vennero rialzate le cupole, per essere visibili dall'esterno, e venne disegnata la piazza porticata di San Marco. L'interno \u00e8 coperto da preziosi mosaici che furono realizzati in un arco di tempo che va dall'inizio dell'XI secolo al XIII secolo (senza contare i rifacimenti rinascimentali e le aggiunte in facciata del Sette e Ottocento).\nIl resto del Veneto fu dominato dalle influenze bizantine che filtravano da Venezia, ma una citazione di modi lombardi \u00e8 riscontrabile nei due ordini di loggette lungo la zona absidale della chiesa dei Santi Maria e Donato a Murano. Verona invece, come detto nel paragrafo precedente, era nella sfera di influenza emiliana.\nArchitettura romanica nella zona alpina.\nA San Candido vi \u00e8 un importante esempio di architettura romanica in zona alpina, la collegiata di San Candido, che presenta, come spesso accade in quelle zone, elementi derivati da culture diverse, essendo posto lungo un valico in cui correva il confine geografico tra Italia e zona nordica.\nArchitettura romanica in Toscana.\nIl romanico pisano.\nIl romanico pisano si svilupp\u00f2 a Pisa al tempo in cui era una potente Repubblica Marinara, dalla seconda met\u00e0 dell'XI alla prima del XIII secolo, e si irradi\u00f2 ai territori controllati dalla Repubblica di Pisa (Corsica e parte della Sardegna comprese) e a una fascia di Toscana settentrionale da Lucca fino a Pistoia. Il carattere marittimo della potenza pisana, e la peculiarit\u00e0 degli elementi stilistici propri del suo stile fecero s\u00ec che la diffusione del romanico pisano si estendesse ben oltre la sfera di influenza politica della citt\u00e0. Influssi pisani si trovano in diversi punti dell'area mediterranea, come anche le coste dell'Adriatico (Puglia, Istria)\nLa prima realizzazione fu il duomo di Pisa, iniziato nel 1063-1064 da Buscheto e proseguito da Rainaldo, che venne consacrato nel 1118. Come a Venezia, l'architettura pisana venne influenzata da quella costantinopolitana e bizantina in generale, con cui la Repubblica aveva forti contatti commerciali. Elementi di possibile influsso bizantino sono i matronei e la cupola ellittica con coronamento a bulbo, posta alla maniera \"lombarda\" all'incrocio dei bracci. Ma elementi orientali vennero reinterpretati secondo un preciso gusto locale, pervenendo a forme artistiche di notevole originalit\u00e0. Per esempio l'interno a cinque navate con colonnati (anticamente a croce greca, ampliato a pianta latina da Rainaldo), ispirato alla scomparsa cattedrale romanica di San Martino a Lucca, ha una spazialit\u00e0 tipicamente paleocristiana.\nElementi tipici del romanico pisano sono l'uso dalle loggette pensili, ispirate all'architettura lombarda, ma moltiplicate fino a coprire su ordini diversi intere facciate, e di arcate cieche, il motivo della losanga, una delle caratteristiche pi\u00f9 riconoscibili, derivato da modelli islamici nord-africani, e la bicromia a fasce alternate, derivata da modelli della Spagna musulmana.\nAltri capolavori a Pisa sono la celeberrima Torre pendente (iniziata nel 1173), il primo anello del Battistero (iniziato nel 1153), la chiesa di San Paolo a Ripa d'Arno (fine XII-l'inizio del XIII secolo), la chiesa di San Michele in Borgo.\nDa Pisa il nuovo stile arriv\u00f2 a Lucca, sovrapponendosi al primitivo romanico lucchese conservato nella basilica di San Frediano e Sant'Alessandro Maggiore. La chiesa di San Michele in Foro, Santa Maria Forisportam, la facciata della cattedrale di San Martino (terminata nel 1205), ad opera delle maestranze di Guidetto da Como rappresentano un'evoluzione dello stile pisano in forme ancora pi\u00f9 ricche sul piano decorativo, a scapito della originalit\u00e0 architettonica. \nA Pistoia l'uso del marmo verde di Prato abbinato in fasce alternate al marmo bianco cre\u00f2 effetti di vibrante bicromia (chiesa di San Giovanni Fuorcivitas, XII secolo) cos\u00ec come nel duomo di Prato.\nOltre alla direttrice verso est, l'influenza del romanico pisano segu\u00ec anche una direttrice verso sud (duomo di Volterra, duomo di Massa Marittima) assumendo caratteri in parte autonomi che hanno fatto parlare di romanico volterrano.\nDecine di pievi sparse nella campagna seguono gli stilemi pisani declinandoli in molte varianti ed adattandoli alla variabile disponibilit\u00e0 economica delle popolazioni del contado. Spicca tra queste la pieve di Santa Maria Assunta a Chianni.\nIn Sardegna sono visibili influssi dell'architettura pisana in diversi edifici cos\u00ec come in Liguria e in Corsica. L'influenza del romanico pisano giunse anche in Puglia e di l\u00ec anche in Dalmazia.\nIl romanico a Firenze.\nA Firenze tra XI e XII secolo si usarono alcuni elementi comuni al romanico pisano, ma con un'impronta molto diversa, caratterizzata da una serena armonia geometrica che ricorda le opere antiche. Evidente \u00e8 nel Battistero di San Giovanni il senso del ritmo nella scansione dei volumi esterni, tramite l'uso di riquadri, lesene classicheggianti, archetti ciechi a tutto sesto ecc. seguendo un preciso schema modulare che si ripete sugli otto lati. La datazione del battistero \u00e8 stata a lungo discussa (edificio romano trasformato in basilica? Edificio paleocristiano? Edificio romanico?), anche per la scarsit\u00e0 di documentazione. A seguito di scavi archeologici, effettuati dopo il 2000, si \u00e8 riscontrato che le fondazioni sono ben due metri sopra il livello della pavimentazione romana, quindi se ne pu\u00f2 dedurre che l'epoca d'impianto dell'edificio non \u00e8 anteriore al IX secolo. Il paramento interno a marmi policromi, fortemente ispirato al Pantheon di Roma, venne comunque concluso all'inizio del XII secolo (i mosaici pavimentali sono datati 1209 e quelli della scarsella 1218), mentre la prima fase del rivestimento esterno deve risalire circa allo stesso periodo.\nAltri esempi del rinnovato stile fiorentino sono la basilica di San Miniato al Monte (iniziata nel 1013 e completata gradualmente fino al XIII secolo), che presenta una scansione razionalmente ordinata della facciata bicroma, e una rigorosa struttura ispirata al romanico lombardo (tribuna). La piccola San Salvatore al Vescovo, la collegiata di Sant'Andrea a Empoli e il paramento incompleto della facciata della Badia Fiesolana, insieme ad un modesto numero di pievi e chiese minori, completano il quadro.\nLo stile fiorentino non ha avuto la diffusione del romanico pisano o lombardo, tuttavia la sua influenza fu determinante per i successivi sviluppi dell'architettura, in quanto ha costituito la base alla quale attinsero Francesco Talenti, Leon Battista Alberti, Filippo Brunelleschi e gli altri architetti che crearono l'architettura del Rinascimento. La chiesa dei Santi Apostoli ne \u00e8 un chiaro esempio; infatti per la sua spazialit\u00e0 annuncia, come not\u00f2 il Vasari, temi rinascimentali. Per questo, nel caso del romanico fiorentino, si pu\u00f2 parlare di \"proto-rinascimento\", ma al tempo stesso di estrema propaggine della tradizione architettonica tardoantica. Proprio dal perseguimento di un ideale \"classico\" collocato fuori del tempo nascono le difficolt\u00e0 di datazione del Battistero, analogamente a quanto si verifica per altri monumenti medievali italiani di forte impronta classica, come la chiesa di Sant'Alessandro a Lucca o la basilica di San Salvatore a Spoleto con il vicino Tempietto del Clitunno.\nIl resto della Toscana.\nFuori dall'influenza culturale delle principali citt\u00e0, la Toscana \u00e8 straordinariamente ricca di numerose chiese romaniche poste soprattutto in ambito rurale.\nMolte sono di origine monastica e sono dovute alla presenza di vari ordini, antichi come i benedettini o di nuova origine (riformati) come quello cluniacense o quelli dei camaldolesi e dei vallombrosani. A causa del carattere sovrannazionale degli ordini monastici sono ricche anche di influenze transmontane o comunque non toscane. Tra queste l'abbazia di Sant'Antimo (met\u00e0 dell'XII secolo), fa parte di un'esigua classe di chiese italiane ispirata a modelli francesi, con navate a ritmo obbligato (alternanza semplice colonna-pilastro), presbiterio a colonne, deambulatorio a cappelle radiali. L'enorme diffusione di questo tipo in Francia (centinaia di esempi, per lo pi\u00f9 allineati lungo le vie di pellegrinaggio) rende arduo individuare una diretta filiazione.\nTipica delle chiese di origine monastica, solitamente a una sola navata, \u00e8 la presenza di cripte come per esempio nell'abbazia di Farneta a Cortona e nell'abbazia di San Salvatore sul Monte Amiata che addirittura presenta il motivo nordico della facciata tra due torri.\nMolti dei centri monastici avevano una funzione di \"hospitium\", cio\u00e8 di centro di accoglienza per pellegrini e viandanti in genere, posti non solo lungo la via Francigena, ma anche lungo numerosi altri percorsi sulla direttrice nord-sud, come le chiese poste sul Montalbano (San Giusto, San Martino in Campo), o quelle verso i vari valichi appenninici (San Salvatore in Agna, badia di Montepiano).\nComunque molte delle chiese rurali sono invece pievi, centri religiosi di territori caratterizzati dall'insediamento sparso, e posti pertanto, ancora oggi, isolate nel paesaggio agricolo e non inserite in centri abitati. Le pievi rurali, dovendo assicurare una maggiore capienza, sono spesso a tre navate e triabsidate e pi\u00f9 influenzate dalle scuole artistiche delle vicine citt\u00e0, anche se non sono prive di influenze lombarde, dovute a maestranze itineranti padane, come la pieve di Monterappoli che \u00e8 la prima di una serie di chiese della Valdelsa e come la pieve di San Leonardo ad Artimino, la Pieve di San Pietro a Romena, la Pieve di San Pietro a Gropina.\nArchitettura romanica in Umbria, Marche e Alto Lazio.\nUmbria.\nAnche in Umbria alcune chiese mostrano influenze lombarde, sebbene combinate con elementi pi\u00f9 classici desunti da vestigia antiche sopravvissute nella regione. \u00c8 il caso della basilica di Santa Maria Infraportas a Foligno, delle chiese di San Salvatore a Terni o Santa Maria Maggiore ad Assisi.\nSimili tra loro sono le soluzioni pi\u00f9 originali del duomo di Assisi (San Rufino, dalla met\u00e0 del XII secolo) o del duomo di Spoleto (iniziato nel 1175) o della chiesa di San Pietro extra moenia sempre a Spoleto, caratterizzati da una ripartizione in riquadri della facciata, in uno nitido schema geometrico. A San Pietro i riquadri vennero anche decorati da preziosi rilievi marmorei con scene sacre e allegoriche. In alcune chiese, come nel duomo di Spoleto troviamo mosaici di influenza romana.\nMarche.\nNelle Marche i modelli offerti dall'architettura lombarda ed emiliana vengono rielaborati con originalit\u00e0 e combinati con elementi bizantini relativi all'uso di modelli a pianta centrale. Per esempio la chiesa di Santa Maria di Portonovo presso Ancona (met\u00e0 dell'XI secolo) o la cattedrale di San Ciriaco (fine XI secolo-1189), presentano una planimetria a croce greca con una cupola all'incrocio dei bracci e una protiro in facciata che inquadra un portale fortemente strombato.\nUn esempio ancor pi\u00f9 fedele ai modelli bizantini \u00e8 la pianta a croce greca entro un quadrato della chiesa di San Claudio al Chienti (XI-XII secolo) o in San Vittore alle Chiuse a Genga (XI secolo) dove \u00e8 presenta anche una cupola centrale e cinque absidi (tre sul fondo e due sui fianchi).\nLazio.\nNel Lazio settentrionale molti edifici, specie nei centri minori rivelano l'opera diretta di maestranze lombarde, specie nei pilastri o nelle volte\nComunque gli influssi lombardi filtrati dall'Umbria vennero fecondati con l'ininterrotta tradizione classica: a Montefiascone con la chiesa di San Flaviano (inizio XII secolo), a Tarquinia con chiesa di Santa Maria in Castello (iniziata nel 1121), a Viterbo con pi\u00f9 basiliche (Santa Maria Nuova, San Francesco a Vetralla, il duomo, San Sisto, San Giovanni in Zoccoli), tutte decorate probabilmente da maestranze lombarde che in alcuni casi parteciparono anche alla definizione dell'architettura.\nParticolare \u00e8 la chiesa di Santa Maria Maggiore di Tuscania, costruita in due fasi dal XII secolo al 1206 con pianta basilicale di derivazione paleocristiana ma con in facciata elementi di derivazione padana come il portale fortemente strombato con leoni stilofori e la rappresentazione della \"Sedes Sapietiae\" (la Madonna col bambino seduta) scolpita nell'architrave, dove le gambe della Madonna pendono letteralmente dalla superficie scolpita. Sempre a Tuscania si erge la splendida chiesa di San Pietro, caratterizzata da un raffinato rosone opera dei maestri comacini. Nel campanile della cattedrale di Gaeta sono fuse esperienze spaziali tardoromane e bizantine accanto a temi islamizzanti, e risale alla seconda met\u00e0 del XII secolo; in seguito al rifacimento della vecchia cattedrale appare oggi completamente isolato dall'originario contesto.\nArchitettura romanica a Roma.\nA Roma con l'impulso di pontefici impegnati nell'opera di riforma della chiesa, come Pasquale II, Onorio II, Innocenzo II e Gregorio VII si registr\u00f2 un'intensa stagione architettonica che riprese intenzionalmente la tradizione della basiliche paleocristiane a tre navate su colonne, presbiterio rialzato con altare a baldacchino, copertura lignea, abside centrale decorata a mosaico, portico architravato antistante la facciata che risulta in genere risolta con superficie liscia, senza membrature ed adorna, a volte, di mosaici. L'influsso lombardo, comunque presente, pu\u00f2 essere rintracciato nella costruzione di vari campanili in laterizio, con cornici, mensole, bifore e trifore.\nNella basilica di San Clemente e in Santa Maria in Cosmedin (riedificata nel XII secolo su resti del VI secolo) furono usati, nella navata, anche alcuni pilastri alternati a serie di tre colonne, ma senza una precisa logica costruttiva come invece nel romanico.\nA Santa Maria in Trastevere (1140-1148) si trova un'interpretazione molto tradizionalistica con colonne ioniche architravate, seppure sormontate da un ordine superiore a lesene tra cui si aprono le finestre.\nPi\u00f9 interessante del panorama architettonico fu quello pittorico e musivo, con grandi cantieri per la decorazione interna della basilica di San Clemente, di Santa Maria in Trastevere e di Santa Maria Nuova, dove prevalsero ancora motivi costantinopolitani.\nDuratura impronta lasciarono in questo periodo i maestri marmorari romani (le celebri famiglie dei Cosmati e dei Vassalletto), la cui attivit\u00e0 super\u00f2 anche i confini del Lazio. Le loro elaborate tarsie con marmi colorati e tessere di vari materiali lapidei vennero applicate a pavimenti e arredi liturgici quali pulpiti, cibori, altari, cattedre, candelabri pasquali, ecc. Talvolta vennero impiegati per decorare pi\u00f9 complessi e vari spazi architettonici, come i chiostri di San Giovanni in Laterano e San Paolo fuori le Mura (prima met\u00e0 del XIII secolo), con coppie di colonne dai fusti alternativamente lisci, tortili o intrecciati e pi\u00f9 o meno mosaicati.\nArchitettura romanica in Abruzzo e Molise.\nIn Abruzzo.\nIl romanico in Abruzzo si diffuse tra l'XI secolo e il XIV secolo. Questo stile fu utilizzato per il restauro e la ricostruzione di complessi monastici gi\u00e0 esistenti da secoli, come il monastero di San Benedetto in Perillis (L'Aquila), la chiesa di San Paolo di Peltuinum e l'abbazia di San Clemente a Casauria e la basilica valvense di Corfinio. Tali monasteri subirono svariati danni per mano umana (le invasioni Saracene) o a causa di terremoti, ragion per cui nel corso dei secoli XI e XII molti interventi di ripristino vennero apportati specialmente all'abbazia di Casauria e ai monasteri della Majella (San Tommaso Beckett di Caramanico Terme, San Liberatore, San Martino in Valle). Il modello fu la ricostruzione dell'abbazia di Montecassino per volere dell'abate Desiderio, un modello dunque laziale, anche se in Abruzzo, in base alle committenze e alle maestranze impiegate, questo progetto benedettino centrale non venne completamente rispettato, e anzi gli abati si concentrarono sul fasto, sull'interpretazione libera del modello, sicch\u00e9 molti esempi romanici, alludono alla maniera lombardo-ticinese. Oltretutto San Clemente a Casauria sembrerebbe in alcuni punti essersi ispirata al modello pugliese della chiesa del Sepolcro di Brindisi, mentre lo stile pugliese, con tocchi marcatamente orientali, \u00e8 visibile sia nella chiesa di Santa Maria in Valle Porclaneta (nella Marsica) e nell'abbazia di San Giovanni in Venere sulla costa teatina.\nNella zona aquilano-vestina gli esempi pi\u00f9 importanti sono il complesso della chiesa di Santa Maria di Bominaco, con l'oratorio di San Pellegrino, sorta nel luogo della primitiva chiesa dove venne sepolto nel IV secolo il tal Pellegrino,la chiesa di San Paolo di Peltuinum a Prata d'Ansidonia, l'abbazia di Santa Lucia a Rocca di Mezzo e la chiesa di Santa Maria ad Cryptas presso Fossa; nelle zone marsicane e peligne le facciate della Cattedrale di San Panfilo di Sulmona, della Concattedrale di Corfinio, della chiesa di Santa Maria della Tomba, sempre a Sulmona, gli interi complessi della chiesa di Santa Maria in Valle Porclaneta a Rosciolo dei Marsi e della Basilica dei Santi Cesidio e Rufino a Trasacco.\nNel teramano gli esempi pi\u00f9 importanti sono la stessa Cattedrale di Teramo, realizzata ex novo nel 1158-1176, con facciata in stile romanico a salienti e tre navate, poich\u00e9 la vecchia chiesa di Santa Maria in Parutinensis non era pi\u00f9 adatta a svolgere le funzioni principali di sede diocesana, in seguito i complessi della chiesa di San Clemente al Vomano, della Cattedrale di Atri (solo l'esterno), della chiesa di Santa Maria di Propezzano, della chiesa di Santa Maria di Ronzano, della chiesa di San Giovanni ad insulam (Isola del Gran Sasso) e della chiesa di Santa Maria a Vico.&lt;br&gt;Nel pescarese invece si hanno gli esempi dell'esterno del Duomo di Penne(il portale, in quanto la facciata \u00e8 una ricostruzione del 1947), della chiesa di Santa Maria del Lago a Moscufo e della chiesa di Santa Maria Maggiore a Pianella, oltre alla gi\u00e0 citata Badia di Casauria.\nNella fascia territoriale de L'Aquila, nonch\u00e9 nel capoluogo stesso, dal XIII secolo si svilupp\u00f2 un romanico particolare, ancora oggi ammirabile nella maggior parte delle facciate delle chiese principali, come la Basilica di Santa Maria di Collemaggio, edificata nel 1287 per volere di Celestino V, con la caratteristica facciata a tre rosoni, e mattonelle bicrome in rosso e bianco, che rappresentano i colori civici della citt\u00e0,seguita dalla chiesa di Santa Maria Paganica, la chiesa di San Pietro a Coppito, la chiesa di San Marciano, la chiesa di Santa Giusta (le quattro chiese maggiori dei rispettivi rioni storici) e la chiesa di San Silvestro, bench\u00e9 tali facciate delle chiese sparse nel rioni della citt\u00e0 e nei borghi circostanti della conca vestina siano dozzine e dozzine. Sostanzialmente la facciata aquilana \u00e8 a coronamento orizzontale, in pietra bianca del Gran Sasso d'Italia, con portale strombato ad arco a tutto sesto con lunetta affrescata, sormontato da un rosone a raggiera in asse.\nIn Molise.\nIl romanico in Molise si diffuse sicuramente, come in Abruzzo dal XII secolo, nella ricostruzione o nella fondazione dei monasteri maggiori, come ad esempio nella ristrutturazione dell'abbazia di San Vincenzo al Volturno (risalente al VI secolo), oppure nella costruzione di chiese dentro le mura di citt\u00e0. Campobasso \u00e8 la citt\u00e0 dove il romanico \u00e8 meglio conservato nella parte alta del borgo, con la chiesa di San Giorgio, del XII secolo, sorta forse su un tempio pagano, la chiesa di San Bartolomeo e la chiesa di San Leonardo.&lt;br&gt;Tuttavia, a causa di saccheggi e disastri naturali, anche le architetture molisane, come quelle abruzzesi, subirono diversi rifacimenti, attualmente mostrano degli stili discordanti e non omogenei. Un esempio molto chiaro \u00e8 la chiesa di San Giorgio di Campobasso, con l'esterno romanico e l'interno neoclassico, ricostruito dopo il sisma del 1805, cos\u00ec come la chiesa madre di Petrella Tifernina. Sostanzialmente il romanico molisano risent\u00ec dell'influsso laziale-toscano per quanto riguarda i centri dell'area interna della regione, mentre nella fascia costiera accolse la corrente pugliese (stesso caso verificatosi a San Giovanni in Venere in Abruzzo), i cui unici casi sono la Cattedrale di Santa Maria della Purificazione di Termoli, sorta nel XIII secolo su una costruzione pi\u00f9 antica, la chiesa di Santa Maria in Petacciato, e la chiesa di San Nicola di Guglionesi.&lt;br&gt;Oltre a Campobasso, i principali esempi di architettura romanica conservatasi in maniera integra per la regione, sono la chiesa di Santa Maria del Canneto a Roccavivara, la chiesa di Santa Maria della Strada a Matrice, la Cattedrale di Venafro (anche se si tratta di una ricostruzione stilistica degli anni '60, ricavata dallo smantellamento barocco del complesso), il Duomo di Larino (alcuni tratti della facciata, rifatta nel 1319 da Francesco Petrini) e la chiesa madre di San Giorgio a Petrella Tifernina. Tra i vari, un esempio mirabile di architettura civile romanica molisana, sopravvissuto fino ad oggi \u00e8 invece la Fontana Fraterna, nel centro di Isernia.\nArchitettura romanica in Campania.\nUno dei pi\u00f9 importanti cantieri in Campania in epoca romanica fu la ricostruzione, voluta dall'abate Desiderio (poi Papa Vittore III) dell'Abbazia di Montecassino, della quale oggi non resta niente. La basilica era stata ricostruita sul modello di quelle romane e l'unica eco che ne rimane \u00e8 nella chiesa dell'Abbazia di Sant'Angelo in Formis, eretta sempre su commissione di Desiderio dal 1072.\nLa ripresa di motivi paleocristiani (navate divise da colonnati, presenza di transetto) si ebbe anche nella cattedrale di Sessa Aurunca (1103), nella chiesa del Crocifisso a Salerno (X-XI secolo), nel duomo di Benevento e nella chiesa di San Rufo a Capua.\nNegli edifici del XII e XIII secolo si riscontrano invece forti influssi arabo-siciliani e moreschi diffusi a partire da Amalfi, come nel duomo di Casertavecchia (con archi acuti, finestre a ferro di cavallo nel transetto e archetti intrecciati poggianti su colonnine nel tiburio), nel duomo di Amalfi (1266-1268) ad con archi acuti intrecciati in facciata, sul campanile e nel chiostro; un intreccio reso ancora pi\u00f9 complesso nel chiostro dei Cappuccini (1212). A Napoli invece il romanico \u00e8 quasi del tutto scomparso, ci\u00f2 a causa delle superfetazioni successive. Esso \u00e8 riscontrabile nella zona centrale della Chiesa di San Giovanni a Mare e nel pregevole chiostro del Convitto Nazionale in Piazza Dante: particolarmente interessanti risultano i capitelli e le colonne zoomorfe e antropomorfe. A Salerno sono notevoli le opere di mosaici e intarsi cosmateschi con influenze islamiche.\nRomanico pugliese.\nLa Puglia e i suoi porti erano usati dai pellegrini diretti in Terrasanta e furono anche il punto di partenza per molti crociati nel 1090. Il gran flusso di persone determin\u00f2 la ricezione di una grande variet\u00e0 di influssi che si manifest\u00f2 anche in architettura.\nUno degli edifici pi\u00f9 rappresentativi \u00e8 la basilica di San Nicola a Bari, iniziata nel 1087 e terminata verso la fine del XII secolo. Esternamente si presenta con un aspetto massiccio, come una fortezza, con una facciata a salienti chiusa ai lati da due torri incompiute. Il motivo delle doppie torri rimanda a esempi transalpini, ed \u00e8 spiegabile anche con la presenza normanna degli Altavilla. La decorazione con archetti pensili e la presenza di un (poco pronunciato) protiro sulla facciata rimandano alle caratteristiche lombarde-emiliane.\nImportante \u00e8 anche la cattedrale di Trani: iniziata nel 1099 e portata a termine nel XII secolo senza il campanile, la cui costruzione \u00e8 del secolo successivo, in prossimit\u00e0 del mare, come un punto di riferimento luminoso grazie al chiarore del materiale impiegato, la pietra di Trani. La facciata e l'assetto plani-volumetrico ricordano il profilo del San Nicola di Bari, pur discostandosene per diverse ragioni: il prospetto non \u00e8 ripartito da lesene; sul prospetto absidale non sono presenti le doppie torri e le absidi non sono occluse, ma lasciate a vista ottenendo un effetto di grande vigore espressivo; l'alta torre campanaria affianca la facciata occidentale e poggia su di un alto plinto di fondazione aperto da uno slanciato passaggio archiacuto, con un effetto di ardito svuotamento della base.\nIl duomo di Bitonto fu costruito alla fine del XII secolo secondo il modello della basilica nicolaiana, seguendo le forme mature del romanico pugliese e presenta la facciata tripartita da lesene e decorata con archetti pensili. Il rosone a sedici bracci \u00e8 fiancheggiato da due sfingi.\nNotevoli sono anche a Barletta la chiesa del Santo Sepolcro (di matrice borgognona) e la cattedrale (iniziata nel 1126).\nSi ricordano inoltre: la Cattedrale di San Sabino a Bari, terminata nel 1292, e la Cattedrale di Ruvo, con facciata a salienti caratterizzata da dei finti matronei, e la Concattedrale di Molfetta, che \u00e8 la pi\u00f9 grande delle chiese con navata maggiore coperta da cupole in asse.\nAltre influenze si riscontrano nella chiesa dei Santi Niccol\u00f2 e Cataldo a Lecce (con echi borgognoni, 1180) o nel duomo di Troia (con influssi pisani nel registro inferiore, armeni nei rilievi appiattiti sull'architrave, musulmani nei capitelli, bizantini nelle porte bronzee, terminata nel 1119).\nArchitettura romanica di Sicilia.\nLa Sicilia e i territori confluiti nel Regno di Sicilia in generale risentirono in questo periodo di molte influenze diverse, dovute alle vicende storiche, politiche e religiose che accaddero in quei secoli: due secoli di emirato (IX-X secolo), la conquista normanna (1016-1091) e la nascita del Regno di Sicilia furono eventi che innescarono un processo di complessa stratificazione culturale.\nLo stile si formula gi\u00e0 nei primi anni dalla conquista, con ampie citazioni dell'architettura cluniacense dovuta alla presenza sull'Isola di monaci e priori di origine bretone, uomini di fiducia del Granconte Ruggero. Da un timido accenno dello stile a Mazara a una pi\u00f9 sicura padronanza degli stilemi a Catania, dove peraltro viene fondato un monastero ad imitazione dell'abbazia di Cluny, l'architettura dell'XI secolo siciliano appare incentrato sul concetto di fortezza, lasciando poco spazio agli apparati decorativi. Sebbene rifatto in pi\u00f9 epoche, il mastio eretto a Patern\u00f2 costituisce il \"thopos\" del sistema di controllo e di difesa dei territori appena conquistati. L'aspetto massiccio tradisce un'origine e uno scopo militare (come pure negli analoghi esempi, sebbene probabilmente pi\u00f9 tardi, di Adrano, di Motta e probabilmente anche di Catania) e i rimaneggiamenti successivi non lasciano molti spunti per un confronto con altri linguaggi coevi. Tuttavia l'impianto del dongione \u00e8 sinonimo della aderenza al sistema fortilizio francese.\nIl fiorire dello stile tuttavia si deve spostare di quasi cento anni, a met\u00e0 del XII secolo. Il ruolo dell'architettura campana, dove il linguaggio islamico \u00e8 gi\u00e0 inserito nel tessuto architettonico di citt\u00e0 come Salerno o Amalfi, sembra non essere secondario per lo sviluppo del gusto in Sicilia. Edifici normanni con influenze arabe sono dunque a Palermo edifici come la \"Zisa\" (1154-1189 circa), ispirata concettualmente alle sale di rappresentanza fatimide e riccamente decorata da muqarnas; la \"Cuba\" (1180); l'impianto arabeggiante tanto della chiesa di San Giovanni degli Eremiti (1140 circa), a pianta cruciforme, quanto della San Cataldo (1161 circa). Elementi decorativi come cuscinetti, alfiz e mosaici rappresentanti stelle ad otto punte sono ben apprezzabili in molti monumenti, come la Martorana (1143). Quest'ultima \u00e8 un importante sincresi stilistica con il bizantinismo coevo, insieme alla Cappella Palatina nel Palazzo dei Normanni (1143), citato tanto nei mosaici, quanto nei marmi intarsiati a cosmatesche nei pavimenti e nel primo registro delle pareti. Nella Cappella Palatina venne realizzato un felice connubio tra impianto a croce greca per il presbitero e il corpo basilicale nella navata. I mosaici presentano uno schema pi\u00f9 originale rispetto all'\"osservanza\" di stretta della Martorana. Nella sala di Ruggero I al Palazzo dei Normanni si trova anche un unico ciclo profano con scene di giardini e di caccia, svaghi preferiti dei sovrani, che riprende un'iconografia tipica dei palazzi arabi.\nUn'ulteriore ispirazione avuta dall'architettura islamica \u00e8 costituita dalla chiesa dei Santi Pietro e Paolo d'Agr\u00f2 (1172), di cui \u00e8 pervenuto fortunosamente il nome dell'architetto Gherardo il Franco e il mandante Teostericto Abate di Taormina che fece ricostruire l'edificio a sue spese (\u00e8 probabile che la ricostruzione, data la vicinanza di date, sia dovuta ad un crollo avvenuto durante il terremoto del 1169). La chiesa presenta elementi di tradizione nord africane come gli archi intrecciati, elementi pi\u00f9 tipicamente persiani come le cupole polilobate, insieme ad alcuni elementi pi\u00f9 tipicamente bizantini come il riutilizzo delle colonne romane o la presenza del foro iconostasico.\nAltri importanti esempi di edifici dell'epoca sono le cattedrali di Cefal\u00f9 (1131-1170 circa) e di Monreale (1172-1189). In entrambi sono attestate pi\u00f9 influenze, che vanno dalle esperienze cluniacensi nella zona dell'abside, agli archetti pensili tipicamente lombardi (a Cefal\u00f9), a quelli intrecciati (a Monreale) di influenza araba, alle due torri in facciata che ricordano modelli transalpini, introdotti dai Normanni.\nL'estetica della Sicilia isolana si estese rapidamente anche nella \"Sicilia peninsulare\", ossia alle attuali regioni di Calabria e Basilicata. Le influenze siciliane sono evidenti soprattutto nella resa dei dettagli negli esterni, ma in particolare nella distribuzione spaziale degli interni. Il duomo di Gerace (1045) costituisce un esempio efficace del gusto calabrese, dalla resa piuttosto semplice e spoglia, probabilmente perch\u00e9 appartenente alla prima fase dello stile. L'influenza cluniacense \u00e8 palesata ancora una volta nella distribuzione dei volumi degli ambienti connessi, come nel sistema di illuminazione. A tal proposito risulta molto interessante il confronto tra l'impianto absidale di Gerace, tagliato da una cornice orizzontale che segue l'andamento curvilineo delle due absidi e sovrastato da finestre circolari a strombo, e l'analogo catanese dove per la prima volta sull'Isola si sperimenta la processione di archi a sesto acuto.\nArchitettura romanica in Sardegna e Corsica.\nL'architettura romanica in Sardegna ha avuto un notevole sviluppo e per un lungo periodo. Le sue espressioni furono influenzate, gi\u00e0 dalle primi origini, dai contatti con Pisa ed in seguito dall'arrivo di numerosi ordini religiosi, provenienti da varie regioni italiane e dalla Francia. Nelle architetture isolane sono quindi riscontrabili influenze toscane, lombarde e transalpine. \nFra le architetture pi\u00f9 interessanti, solo per citarne alcune, spiccano la basilica di San Gavino a Porto Torres (ante 1065), la cappella palatina di Santa Maria del Regno di Ardara (SS), la cattedrale di Sant'Antioco di Bisarcio a Ozieri, la basilica di San Simplicio a Olbia, la chiesa di San Nicola di Silanis a Sedini, la cattedrale di Santa Giusta dell'omonimo centro (OR), la chiesa di Santa Maria di Uta (CA), la basilica di Saccargia a Codrongianos e San Nicola a Ottana (NU).\nAnche in Corsica vi furono interessanti manifestazioni del romanico, caratterizzate da contatti con ambienti soprattutto toscani come nel caso della (cattedrale di Santa Maria Assunta di Lucciana, chiesa di San Michele a Murato, Santa Maria Maggiore a Bonifacio, ecc.)."}
{"id": "1203085", "revid": "1333203", "url": "https://it.wikipedia.org/wiki?curid=1203085", "title": "Ti saluto, vado in Abissinia", "text": "Ti saluto! (Vado in Abissinia!) \u00e8 uno dei canti italiani delle truppe militari composti in occasione della guerra d'Etiopia. Fu secondo per fama solo a \"Faccetta nera\", spesso occupando il lato B dei 78 giri di questa.\nStoria.\nIl testo fu scritto da Pinchi, con musica di Renzo Oldrati Rossi. Lo spartito fu pubblicato nel 1935 per le Edizioni \u00abRitmi e Canzoni\u00bb di Milano. Fu subito portato al successo da Crivel, ma fu presto eseguito e inciso da vari altri popolari tenori leggeri dell'epoca, quali Aldo Masseglia, Fernando Orlandis, Miscel, Renzo Mori, Guido Serpelloni per le etichette dell'epoca: Durium, Fonit, Columbia, Grammofono, Fonotecnica.\nArgomento.\nIl testo tratteggia un anonimo giovane soldato che dal paese natale parte lieto in treno per l'Etiopia, insieme ai commilitoni, sia coetanei, che pi\u00f9 anziani e decorati, tutti accomunati dai canti militari. I vecchi reduci, avendo superato l'et\u00e0 di leva, si rammaricano di non poter partire. Nel ritornello la giovane recluta saluta la sua innamorata Virginia, alla quale promette di scrivere dal fronte e di ritornare dopo aver innalzato vittorioso il Tricolore \u00abDall'Alpi al mare\u00bb e \u00abfino all'Equator\u00bb.\nIl ritmo scorrevole, il canto melodico e il testo leggero tendono a trasmettere l'idea di una campagna bellica che si risolver\u00e0 brevemente e facilmente, con risultati universalmente positivi.\nDopo la guerra.\nNel 1970 venne inclusa nel disco numero 23 dell'enciclopedia musicale \"La canzone italiana\" della Fratelli Fabbri Editori, insieme a \"Faccetta nera\", \"Adua\" e \"Carovane del Tigrai\". Lo stesso anno comparve nel 33 giri \"L' Italia ha cento anni. Cento anni di canzoni, inni, marce, poesie, discorsi\" della casa discografica Signal, insieme a pi\u00f9 di cinquanta altri titoli.\nNel 1998 il titolo dalla canzone fu usato per una mostra e il suo catalogo, che documentarono lo straordinario consenso prodotto dalla propaganda bellica fascista in occasione della campagna d'Etiopia, ma anche la sua labilit\u00e0.\nNel 2016 \u00e8 stato nuovamente utilizzato nel titolo di un libro che riporta le memorie di un soldato richiamato alla leva per la guerra d'Etiopia, nel corso della quale passa dall'illusione di un'avventura entusiasmante alla disillusione della brutalit\u00e0 delle azioni militari e alla maturazione antifascista."}
{"id": "1203086", "revid": "339392", "url": "https://it.wikipedia.org/wiki?curid=1203086", "title": "Otto porte difensive del corpo", "text": ""}
{"id": "1203088", "revid": "287204", "url": "https://it.wikipedia.org/wiki?curid=1203088", "title": "Sauherad", "text": "Sauherad \u00e8 un ex comune norvegese della contea di Telemark. Dal 1\u00ba gennaio 2020 fa parte del comune di Midt-Telemark."}
{"id": "1203091", "revid": "110157", "url": "https://it.wikipedia.org/wiki?curid=1203091", "title": "Baguio", "text": "Baguio (in inglese Baguio City, in filippino Lungsod ng Baguio) \u00e8 una citt\u00e0 indipendente delle Filippine classificata come citt\u00e0 altamente urbanizzata. \u00c8 situata nella parte settentrionale di Luzon, nella Provincia di Benguet. \u00c8 il capoluogo della Regione Amministrativa Cordillera.\nGeografia antropica.\nSuddivisioni amministrative.\nBaguio \u00e8 formata da 130 distretti:\nStoria.\nLa citt\u00e0 di Baguio venne fondata dagli Stati Uniti d'America nel 1900 in luogo del preesistente villaggio di \"Kafagway\". La Commissione per le Filippine, creata nel 1901 dal Governo degli USA, la indic\u00f2 il 1\u00ba giugno 1903 come capitale estiva delle Filippine.\nEtimologia.\nIl nome della citt\u00e0 deriva da una parola in ibaloi, la lingua indigena parlata nella regione di Benguet, che significa \"muschio\".\nGeografia fisica.\nTerritorio.\nLa citt\u00e0 si trova ad un'altitudine di circa 1.555 metri sul livello del mare.\nSociet\u00e0.\nEvoluzione demografica.\nSecondo il censimento del 2000, ha una popolazione di 252.386 suddivisa in 52.302 nuclei famigliari.\nCultura.\nIstruzione.\nScuole.\nBaguio ospita una serie di scuole economiche e tecniche. \nUniversit\u00e0.\nBaguio \u00e8 un importante centro universitario che ospita ben sette atenei e l'accademia militare delle Filippine. \nLa popolazione stimata di tutti questi istituti ammonta a circa centomila studenti. \nEconomia.\nIn secondo luogo Baguio \u00e8 un'importante piazza commerciale per tutti i beni (soprattutto agricoli ed estrattivi) prodotti nella provincia di Benguet.\nSport.\nEventi.\nBaguio \u00e8 stata sede nel 1978 di una combattuta sfida per il titolo mondiale di scacchi tra l'allora campione in carica, Anatolij Karpov, e lo sfidante Viktor Kor\u010dnoj, con il campione che mantenne il titolo dopo un \"match\" di ben trentadue partite.\nAmministrazione.\nVi si trovano una residenza presidenziale ed una sede della corte suprema."}
{"id": "1203093", "revid": "117226977", "url": "https://it.wikipedia.org/wiki?curid=1203093", "title": "Pontecuti", "text": "Pontecuti \u00e8 una frazione del comune di Todi (PG), sita a fianco della Strada statale 79 bis Orvietana (Statale Orvieto-Todi), tra il ponte sul Tevere e la salita che porta a Todi (circa 4\u00a0km). Nelle vicinanze, si trova anche il vocabolo Castello.\nPontecuti si trova a 150 ed \u00e8 popolato da 169 abitanti.\nA Pontecuti si trova il tratto del \"Tevere Morto\", ossia con una bassa velocit\u00e0 delle correnti.\nStoria.\nIn epoca romana era un avamposto a difesa di Tudertum, l'odierna Todi: secondo la leggenda, il primo ponte fu costruito da Cocceio Nerva.\nVi sono diverse spiegazioni al riguardo dell'origine del toponimo:\nAll'ingresso del ponte si trovava un arco, ora demolito, di cui rimangono alcuni resti conservati al Palazzo Comunale di Todi (tra cui una pietra datata 1248 e recante iscrizioni in lettere gotiche circa il Giudizio Universale).\nNel 1313 fu costruito un castello, a difesa di Todi dall'incursione dei briganti: di esso rimangono le mura e la porta di accesso.\nDa qui, inoltre, partivano nel passato i tracciati della transumanza da Todi verso la Maremma toscana.\nEconomia.\nL'economia si basa sull'agricoltura (perlopi\u00f9 olivi e vite) e, parzialmente, sull'agriturismo."}
{"id": "1203096", "revid": "9535186", "url": "https://it.wikipedia.org/wiki?curid=1203096", "title": "Tudertum", "text": ""}
{"id": "1203099", "revid": "1516566", "url": "https://it.wikipedia.org/wiki?curid=1203099", "title": "Seljord", "text": "Seljord \u00e8 un comune norvegese della contea di Vestfold og Telemark.\nStoria.\nSimboli.\nLo stemma \u00e8 stato concesso il 15 settembre 1989.\nNell'emblema, disegnato dallo scultore Trygve Magnus Barstad, \u00e8 raffigurato il serpente marino Selma che secondo una leggenda viveva nel lago Seljord che si trova nei confini del comune."}
{"id": "1203104", "revid": "1516566", "url": "https://it.wikipedia.org/wiki?curid=1203104", "title": "Siljan (Norvegia)", "text": "Siljan \u00e8 un comune norvegese della contea di Vestfold og Telemark.\nStoria.\nSimboli.\nLo stemma di Siljan \u00e8 stato approvato con delibera del consiglio comunale del 20 ottobre 1988."}
{"id": "1203108", "revid": "2128848", "url": "https://it.wikipedia.org/wiki?curid=1203108", "title": "Signal de Botrange", "text": "Signal de Botrange (in olandese \"Signaal van Botrange\") \u00e8 il punto pi\u00f9 alto del Belgio ad un'altitudine di 694 metri s.l.m. \nDescrizione.\nIl monte si trova nell'area nota come \"Hautes Fagnes\", nei pressi della citt\u00e0 di Liegi.\nNel 1923 fu costruita una torre, dedicata a Herman Baltia, alta 6 metri per consentire ai visitatori di raggiungere un'altitudine di 700 metri s.l.m. Nel 1934 invece fu eretta una torre in pietra che raggiunge i 718 metri s.l.m.\nNella stagione invernale il luogo \u00e8 usato come partenza di numerose gare di sci nordico.\nPrima dell'annessione nel 1919 dei cosiddetti \"Cantons de l'Est\", il punto pi\u00f9 alto del Belgio era Baraque Michel."}
{"id": "1203112", "revid": "1516566", "url": "https://it.wikipedia.org/wiki?curid=1203112", "title": "Tinn", "text": "Tinn \u00e8 un comune norvegese della contea di Vestfold og Telemark.\nStoria.\nNella citt\u00e0 \u00e8 nato il vescovo cattolico Markus Bernt Eidsvig.\nSimboli.\nLo stemma \u00e8 stato concesso il 18 novembre 1994.\nLe cinque gocce d'acqua fanno riferimento ai cinque fiumi che scorrono nel comune e alla centrale idroelettrica di Rjukan."}
{"id": "1203114", "revid": "1516566", "url": "https://it.wikipedia.org/wiki?curid=1203114", "title": "Tokke", "text": "Tokke \u00e8 un comune norvegese della contea di Vestfold og Telemark.\nStoria.\nSimboli.\nLo stemma del comune di Tokke \u00e8 stato concesso con decreto reale del 6 febbraio 1987.\nL'orso simboleggia la natura e le foreste della zona ed \u00e8 inoltre una figura importante in molte leggende e storie locali."}
{"id": "1203116", "revid": "834", "url": "https://it.wikipedia.org/wiki?curid=1203116", "title": "Troo (re)", "text": ""}
{"id": "1203117", "revid": "2196166", "url": "https://it.wikipedia.org/wiki?curid=1203117", "title": "Palazzo Sforza Cesarini (Santa Fiora)", "text": "Il Palazzo Sforza Cesarini \u00e8 un palazzo del centro storico della localit\u00e0 amiatina di Santa Fiora; si affaccia sulla piazza principale del paese.\nStoria.\nIl palazzo \u00e8 stato costruito attorno al 1575 nel luogo dove sorgeva l'originaria rocca aldobrandesca di Santa Fiora.\nLa primitiva fortificazione, della quale rimangono solo due torri addossate al palazzo, sorse attorno all'anno mille e, nella seconda met\u00e0 del Duecento, divenne la sede del potere della Contea di Santa Fiora, a seguito della spartizione dei beni della famiglia Aldobrandeschi.\nPoco prima della met\u00e0 del Quattrocento, i Senesi rapirono le tre figlie che costituivano l'intera prole di Guido Aldobrandeschi per impadronirsi dei vari centri della contea; tuttavia, il piano non riusc\u00ec per Santa Fiora e la sua rocca che vennero ereditate dagli Sforza, a seguito del matrimonio tra Bosio I Sforza e Cecilia Aldobrandeschi.\nDa allora, l'intera Contea di Santa Fiora divenne contea sforzesca e, nel corso del Cinquecento, gli Sforza fecero costruire nuovi edifici residenziali, come appunto il Palazzo Sforza Cesarini di Santa Fiora, la Villa Sforzesca nei pressi di Castell'Azzara e la Fattoria di Pomonte nei dintorni di Scansano.\nLo stato autonomo sforzesco usc\u00ec definitivamente dalla scena politica nel 1624, quando tutto il suo territorio entr\u00f2 a far parte del Granducato di Toscana, mantenendo tuttavia la propria autonomia in quanto rimase feudo della famiglia Sforza Cesarini.\nDescrizione.\nIl palazzo si presenta come un imponente complesso costituito da una serie di corpi di fabbrica allineati e addossati consecutivamente tra loro, da una parte il Palazzo Sforza Cesarini propriamente detto e, dall'altro, il Palazzo Pretorio nato da modificazioni dell'antica rocca aldobrandesca.\nIl Palazzo Sforza Cesarini \u00e8 caratterizzato da strutture murarie in pietra, dove si aprono finestre rettangolari e, al pian terreno, una serie di porte ad arco tondo. In linea generale, i fabbricati presentano i caratteri stilistici tipici del periodo tardo cinquecentesco, ad eccezione della porta ad arco gotico proveniente dalle preesistenti strutture medievali che comprendevano anche le 2 torri addossate. \nOggi per la maggior parte ospita il municipio di Santa Fiora, oltre ad appartamenti privati. All'interno pregevoli sono lo stemma sforzesco originale in legno dorato, conservato nella Sala del Popolo, e due cicli di affreschi seicenteschi. L'uno illustra \"Le quattro stagioni\" e si trova nell'attuale ufficio del sindaco, mentre nell'anticamera si trova \"Le ore del giorno\". All'interno del palazzo sono poi custodite la collezione dei \"palii delle contrade\", la campana civica risalente alla met\u00e0 del XVI sec. ed altre opere pittoriche della collezione municipale.\nLa torre degli Aldobrandeschi e la torre dell'orologio costituivano una parte dell'antica rocca aldobrandesca di Santa Fiora.\nLa torre degli Aldobrandeschi si presenta a sezione quadrangolare, molto imponente, con strutture murarie in pietra dove si aprono alcune finestre disposte su pi\u00f9 livelli ed una serie di feritoie che, in passato, venivano usate per funzioni di difesa ed offesa. La parte alta \u00e8 priva di coronamenti.\nLa torre dell'orologio, pi\u00f9 bassa, si presenta a sezione quadrata con un alto e possente basamento a scarpa cordonato; a met\u00e0 altezza, sulla parete che guarda verso la piazza, \u00e8 collocato l'orologio che le conferisce la denominazione; le strutture murarie in pietra hanno mantenuto pressoch\u00e9 intatto l'originario aspetto medievale. La torre culmina con una prima merlatura poggiante su mensole sporgenti che racchiudono archetti ciechi, sopra la quale si eleva una piccola torretta centrale, coronata a sua volta da un'altra merlatura simile ma proporzionata a quest'ultima; all'estrema sommit\u00e0 \u00e8 collocata una campana culminante con una croce. Entrambe le merlature sono il risultato di interventi di restauro effettuati nel corso dell'Ottocento.\nDal 2002 il palazzo ospita il Museo delle miniere di mercurio del Monte Amiata."}
{"id": "1203118", "revid": "298055", "url": "https://it.wikipedia.org/wiki?curid=1203118", "title": "Apollonia Vitelli-Corleone", "text": ""}
{"id": "1203119", "revid": "1516566", "url": "https://it.wikipedia.org/wiki?curid=1203119", "title": "Vinje", "text": "Vinje \u00e8 un comune norvegese della contea di Vestfold og Telemark.\nStoria.\nSimboli.\nLo stemma di Vinje \u00e8 stato approvato dal consiglio comunale con delibera del 22 febbraio 1990 e concesso con decreto reale del 16 novembre dello stesso anno.\nVinje \u00e8 caratterizzato da un territorio di alta montagna dove pascolano greggi di capre e il loro allevamento \u00e8 stata l'attivit\u00e0 comune anche della maggior parte dei paesi vicini nel corso dei secoli."}
{"id": "1203123", "revid": "161273", "url": "https://it.wikipedia.org/wiki?curid=1203123", "title": "Rocca aldobrandesca (Santa Fiora)", "text": ""}
{"id": "1203125", "revid": "773636", "url": "https://it.wikipedia.org/wiki?curid=1203125", "title": "ARCH", "text": ""}
{"id": "1203127", "revid": "399", "url": "https://it.wikipedia.org/wiki?curid=1203127", "title": "Roberto Brunetti", "text": "Biografia.\nRomano, deve la sua celebrit\u00e0 soprattutto grazie alla partecipazione ad alcune commedie di grande successo a fine anni novanta, come \"Fuochi d'artificio\" (1997) di Leonardo Pieraccioni e \"Paparazzi\" (1998) di Neri Parenti (dove si presentava col suo soprannome), ma ha anche preso parte a pellicole pi\u00f9 impegnate come \"Fatti della banda della Magliana\" (2005) e \"Romanzo criminale\" (2005), entrambe del 2005 ed entrambe ispirate alle vicende della banda della Magliana. Dal 2012, anno in cui usc\u00ec nelle sale \"Il rosso e il blu\", non \u00e8 pi\u00f9 apparso sul grande schermo. Successivamente lavora come pescivendolo a Roma. \nVita privata.\nPer sedici anni \u00e8 stato il compagno della collega Monica Scattini, ma la loro storia si \u00e8 conclusa nel 2011."}
{"id": "1203129", "revid": "682118", "url": "https://it.wikipedia.org/wiki?curid=1203129", "title": "Siljan", "text": ""}
{"id": "1203130", "revid": "1632387", "url": "https://it.wikipedia.org/wiki?curid=1203130", "title": "Deposizione (Caravaggio)", "text": "La Deposizione \u00e8 il soggetto di un dipinto a olio su tela realizzato, tra il 1602 ed il 1604, dal pittore italiano Michelangelo Merisi detto Caravaggio e conservato presso la Pinacoteca vaticana.\nStoria.\nIl dipinto fu commissionato da \"Girolamo Vittrice\" per la cappella dedicata alla Piet\u00e0, di propriet\u00e0 dello zio (Pietro Vittrice, morto il 26 marzo 1600), che si trova nella chiesa di Santa Maria in Vallicella a Roma, celebre sede dell'Oratorio di san Filippo Neri.\nCommittenza.\nSecondo Rodolfo Papa, che riprende studi di Alessandro Zuccari e Maurizio Calvesi, non \u00e8 del tutto casuale che i Vittrice si siano rivolti a Caravaggio per la realizzazione di questo dipinto, poich\u00e9 questa famiglia, come pure quelle di altri illustri committenti di Merisi, era legata all'ambiente oratoriano e dunque alla frangia pauperista e populista della Chiesa, i cui ideali di religiosit\u00e0 popolare collimavano con quelli borromaici che il giovane Caravaggio aveva assorbito in Lombardia e che la sua pittura traduceva perfettamente in immagine.. Per Ferdinando Bologna, invece, non sono documentati in modo preciso i rapporti fra Federico Borromeo, gli Oratoriani e Caravaggio: come per altri lavori realizzati per le chiese tenute da congregazioni religiose, i dipinti, generalmente pale d'altare, non erano commissionati direttamente dall'ordine, ma da privati che avevano in concessione le cappelle.. La cappella Vittrici era stata edificata da Pietro, guardarobiere e maggiordomo di papa Gregorio XIII, molto devoto a San Filippo Neri; nel 1588, la chiesa fu riedificata e cos\u00ec Pietro si prese l'incarico della ristrutturazione della propria Cappella e della relativa decorazione; i lavori furono affidati all'architetto Giovan Battista Guerra che termin\u00f2 la cappella nel 1602. Dai documenti pubblicati da Alessandro Zuccari apprendiamo che il nipote Girolamo, alla morte dello zio Pietro, il 26 marzo del 1600, prende in carico l'impegno di occuparsi della cappella di famiglia e che per collocarvi il quadro del Caravaggio richiede la restituzione del dipinto che vi si trovava precedentemente, cosa che la Congregazione si impegna a fare (doc. del 6 settembre 1604): \"si dia al nepote del Signor Pietro Vittrice il quadro della Piet\u00e0 con il suo ornamento di legno, che dimanda havendo di sua cortesia fatto fare il quadro nuovo del Caravaggio, al quale non serve il sopra[ detto] ornamento di legno\". Girolamo il 21 ottobre 1609 dichiara di aver ricevuto indietro il dipinto. Da quanto scritto si evince che il committente del dipinto della \"Deposizione\" \u00e8 appunto Girolamo Vittrici, il quale, secondo il Bologna, non sembra essere, per ritardi e disguidi, propriamente legato allo spirito devozionale dello zio; inoltre Girolamo non intende partecipare alle spese della decorazione della cappella, ma solo a quelle del dipinto di Caravaggio; decorazione basata sull'iconografia della Sacra Sindone, questa s\u00ec cara agli Oratoriani e al Borromeo, alla quale, per\u00f2, il quadro del Merisi sembra essere estraneo, mentre i pittori di stretta osservanza oratoriana e borromaica, protetti del cardinal Baronio, sono altri.\nEsposizione.\nIl dipinto, realizzato negli ultimi anni di permanenza a Roma di Caravaggio, fu lodato anche dai biografi seicenteschi, in genere preoccupati da quella che, a parer loro, era l'eccessiva aderenza al dato naturale da parte di Merisi, poco propenso a idealizzare soggetti e personaggi nei suoi dipinti.\nTali lodi furono riportate persino da Giovanni Baglione che, con molta franchezza, scrisse:\n\"\"Nella Chiesa nuova alla man ritta v'\u00e8 del suo nella seconda cappella il Christo morto, che lo vogliono sepellire con alcune figure, a olio lavorato; e questa dicono, che sia la\" \"migliore opera di lui\"\".\nQueste, invece, la parole di Giovanni Pietro Bellori:\n\" \"Ben tra le migliori opere, che uscissero dal pennello di Michele si tiene meritatamente in istima la Depositione di Christo nella Chiesa Nuova de' padri dell'Oratorio; situate kle figure sopra una pietra nell'apertura del sepolcro. Vedesi in mezzo il sacro corpo, lo regge NIcodemo da piedi abbracciandolo sotto le ginocchia e nell'abbassarsi le coscie, escono in fuori le gambe. Di l\u00e0 San Giovanni sottopone un braccio alla spalla del Redentore, e resta supina la faccia, e 'l petto pallido \u00e0 morte, pendendo il braccio col lenzuolo; e tutto l'ignudo \u00e8 ritratto con forza della pi\u00f9 esatta imitazione. Dietro Nicodemo si veggono alquanto le Marie dolenti, l'una con le braccia sollevate, l'altra col velo \u00e0 gli occhi, e la terza riguarda il Signore\"\".\nTrafugamento e restituzione.\nIl dipinto rimase nella cappella fino al 1797 quando, in seguito al trattato di Tolentino, fu rimosso dalla cappella, affidato a Giuseppe Valadier (incaricato dai francesi di prenderlo in consegna), e trasferito a Parigi assieme a molte altre opere ed infine esposto al \"Mus\u00e9e Napoleon\". Unica opera di Caravaggio a essere stata requisita dalle chiese di Roma, la \"Deposizione\" entr\u00f2 a far parte della Pinacoteca di Pio VII, e dunque dell'odierna Pinacoteca vaticana, solo in seguito alla sua restituzione, nel 1816.. Nella Chiesa Nuova \u00e8 esposta una poco pregevole copia di inizio Ottocento dell'austriaco Michele Koeck\nDescrizione e iconografia.\nL'opera, nel suo insieme semplice e grandiosa allo stesso tempo, ritrae il momento in cui Ges\u00f9 Cristo sta per essere seppellito nella tomba interrata (non dunque deposto nel tradizionale sepolcro come possiamo vedere in altre Deposizioni, come in quello di Bartolomeo Schedoni nella Galleria Nazionale di Parma o in quella del Tintoretto nella chiesa di San Giorgio Maggiore a Venezia): il punto di vista in cui si colloca il fruitore \u00e8 basso (la pala d'altare \u00e8 posta in alto sopra l'altare) di modo che il fruito \u00e8 come se guardasse da dentro la tomba, al di qua della pietra spostata per far calare il corpo; lo stile, come afferma Mina Gregori \u00e8 monumentale ed \u00e8 composto alla stregua di un altorilievo antico in cui si sommano in modo mirabile ricordi di Deposizioni, come quella di Simone Peterzano, nella chiesa di San Fedele a Milano, di Gerolamo Savoldo a Budapest, della \"Deposizione Borghese\" di Raffaello alla Galleria Borghese. L'aspetto monumentale, afferma Moir, \u00e8 attentamente ravvisabile nella scultorea drammatica anatomia di Cristo che riporta alla \"Piet\u00e0 vaticana\" di Michelangelo che ne ribadisce la stessa drammaticit\u00e0 trasmessa agli spettatori che si trovano in direzione il taglio della pietra sepolcrale e il sospettoso sguardo di Nicodemo. La soluzione della lastra tombale che sembra uscire fuori dal quadro, anche se con minor impatto visivo, \u00e8 collegabile alla \"Deposizione di Cristo\" di Simone Peterzano a San Fedele; mentre il braccio pendulo del Cristo senza vita rammenta la Piet\u00e0 michelangiolesca. Peraltro, nel citare la \"Piet\u00e0\" michelangiolesca, Caravaggio cre\u00f2 un esplicito legame tra il proprio dipinto e la stessa cappella Vittrice, dedicata alla Piet\u00e0. Il corpo senza vita di Cristo, in un drammatico abbandono che \u00e8 quasi un precipitare verso il basso, \u00e8 sorretto con fatica e dolore dagli apostoli Giovanni e Nicodemo e si contrappone ai gesti energici dei personaggi, accentuando dunque la drammaticit\u00e0 della narrazione. La figura di Nicodemo \u00e8 l'unica a rivolgere lo sguardo verso l'osservatore ed \u00e8 interessante notare che l'ammirazione di Caravaggio per Michelangelo Buonarroti si riveli anche nella figura dello stesso Nicodemo, il cui volto altro non \u00e8 che il ritratto del grande scultore fiorentino (che, a sua volta, si era gi\u00e0 ritratto in veste di Nicodemo nella \"Piet\u00e0 Bandini\"). I personaggi del dipinto sono ritratti con dovizia di dettagli: le rughe sui volti, le pieghe degli abiti, il nodo nel lenzuolo funebre, le trecce di una delle Marie, le vene e le ferite del corpo di Cristo, le costole e i muscoli evidenziano, ancora una volta, il naturalismo di Caravaggio.\nL'equilibrio compositivo del dipinto non impedisce che la violenta drammaticit\u00e0 del temperamento del maestro, contenuta nelle figure delle Marie e dei due apostoli, esploda in quella di Maria di Cleofa, dalle braccia desolatamente tese in alto. I loro gesti sono espressione della teoria degli affetti secondo la quale il dolore straziante dei personaggi nel dipinto, temperato esclusivamente dalla consolazione spirituale della preghiera, doveva essere vissuto anche dall'osservatore perch\u00e9 partecipasse in prima persona alla narrazione.\nI ricordi lombardi e il riferimento alle opere di Giovanni Girolamo Savoldo e di Simone Peterzano si uniscono, qui, a elementi tratti dal repertorio antiquario: un aspetto, questo, che \u00e8 stato ignorato dai biografi antichi, che hanno invece sempre posto l'accento sul disprezzo, o l'ignoranza, che il pittore ostentava nei confronti della tradizione classica e verso i grandi artisti del Rinascimento. Secondo Avigdor Pos\u00e8q, una conferma invece della conoscenza dell'arte antica si trova nella posizione del corpo di Cristo che rimanda al trasporto di Meleagro rappresentato nei sarcofagi di et\u00e0 romana e ripreso a suo tempo anche da Raffaello nella \"Deposizione Baglioni\" alla Borghese e da Tiziano nella \"Deposizione nel sepolcro\" al Muse del Prado e che Caravaggio poteva aver visto in un frammento con questa iconografia del dolore (\"Pathosformen\" come la chiamava Aby Warburg) che si trovava nella collezione Mattei.\nLe tonalit\u00e0 del dipinto vanno dal caldo arancione della veste maschile all'incarnato chiaro, e mettono in secondo piano l'unica figura rappresentata con vari colori: quella di Giovanni il quale, con la destra, circonda le spalle di Cristo e abbandona la sinistra sul suo corpo, come assorto in meditazione. Egli indossa una veste verde e un mantello rosso, che, insieme al bianco del lenzuolo funebre, risalta con decisione nella parte centrale del quadro.\nDurante un restauro, sul retro della tela, fu rinvenuta una scritta di mano certamente caravaggesca che diceva: \"Ne Iacobus videat neque de hoc loquetur\", traducibile in italiano come: \"Che Iacopo non veda [quest'opera] e non ne parli\". Si \u00e8 a lungo discusso sul significato misterioso di questa proposizione, che peraltro termina con un segno molto lungo che sembra quasi una striscia di sangue, che probabilmente vuol rilevare l'estrema importanza del comando per l'autore della frase."}
{"id": "1203132", "revid": "13833", "url": "https://it.wikipedia.org/wiki?curid=1203132", "title": "Astypalea", "text": ""}
{"id": "1203134", "revid": "411198", "url": "https://it.wikipedia.org/wiki?curid=1203134", "title": "Ronroco", "text": "Il ronroco \u00e8 uno strumento popolare, originario delle Ande boliviane. \n\u00c8 costituito da un cordofono a cinque corde doppie, tre delle quali poste a intervalli di un'ottava. Le corde, originariamente di budello animale, sono attualmente in nylon. \nIl ronroco \u00e8 parente stretto del pi\u00f9 conosciuto charango, del quale adotta i principali tipi di accordatura. Rispetto a quest'ultimo \u00e8 lievemente pi\u00f9 grande e dispone di cassa pi\u00f9 profonda. Molto diffuso fra gli indios di lingua aymar\u00e0 e quetchua pu\u00f2 essere utilizzato indifferentemente per uso ritmico, arpeggiato e solistico. Come il charango viene suonato esclusivamente con le dita e specie nell'utilizzo ritmico consente ai virtuosi velocit\u00e0 d'esecuzione strabilianti. \nHa un timbro variegato dolce negli arpeggi e incisivo nel ritmo, dal colore pi\u00f9 scuro e corposo rispetto al charango."}
{"id": "1203139", "revid": "33689", "url": "https://it.wikipedia.org/wiki?curid=1203139", "title": "Simmaco l'Ebionita", "text": "Biografia.\nQueste due opere di Origene effettuavano una comparazione tra diverse traduzioni dell'Antico Testamento fianco a fianco con la Septuaginta. Alcuni frammenti della traduzione di Simmaco, che sopravvivono in ci\u00f2 che rimane degli Exapla, inducono gli studiosi a porre in risalto la purezza e l'eleganza del greco di Simmaco, che fu ammirata da Girolamo, il quale utilizz\u00f2 liberamente il testo nella composizione della Vulgata.\nGli Ebioniti erano una setta di Ebrei, che vissero principalmente in Palestina, Siria e Cappadocia nei primi secoli d.C. Sembra che gli Ebioniti accettassero Ges\u00f9 come profeta pur respingendo la concezione della sua divinit\u00e0. Simmaco scrisse anche dei Commentari, i suoi Hypomnemata , non conservatisi, pare allo scopo di confutare la versione canonica greca del Vangelo di Matteo. \nCon tutta probabilit\u00e0 si tratta della stessa opera menzionata con il titolo \"De distinctione pr\u00e6ceptorum\" da Ebed Jesu. Origene afferma di aver ottenuto queste ed altre copie dei Commentari di Simmaco sulle sacre scritture da una certa Giuliana, che a suo dire le eredit\u00f2 da Simmaco stesso. Palladio di Galatia trov\u00f2 in un manoscritto molto antico la seguente annotazione fatta da Origene: \"\"Questo libro l'ho trovato nella casa di Giuliana, la vergine di Cesarea, quando mi nascondevo l\u00e0; ella mi disse di averlo ricevuto dall'interprete degli Ebrei, Simmaco in persona\"\". \nOrigene soggiorn\u00f2 presso Giuliana negli anni 238-241 d.C., ma la traduzione di Simmaco era gi\u00e0 nota ad Origene, quando egli scriveva i suoi primi commentari, intorno al 228 d.C. Epifanio di Salamina afferma che Simmaco era un samaritano che aveva litigato con i suoi correligionari e si era convertito all'ebraismo.\nComunque, a giudicare da ci\u00f2 che vari autori dicono di lui, Simmaco deve essere stato un personaggio di grande importanza tra gli Ebioniti, poich\u00e9 Simmachiani \u00e8 rimasto un termine con cui fino al quarto secolo d.C. alcuni teologi cattolici hanno appellato i Nazareni o gli Ebioniti, come apprendiamo dall'opera \"Prologo alla lettera ai Galati\" dell'imitatore di Ambrogio, l'Ambrosiaster, e dagli scritti antiereticali di Agostino."}
{"id": "1203141", "revid": "5456", "url": "https://it.wikipedia.org/wiki?curid=1203141", "title": "Simone Th\u00e9r\u00e8se Fernande Simon", "text": ""}
{"id": "1203142", "revid": "1745361", "url": "https://it.wikipedia.org/wiki?curid=1203142", "title": "Sigh", "text": "I Sigh sono una band avantgarde metal/black metal giapponese fondata nel 1990 da Mirai Kawashima. Sono considerati uno dei gruppi pi\u00f9 famosi nel campo del metal estremo nipponico.\nStoria.\nDopo aver inciso le demo \"Desolation\" e \"Tragedies\" nel 1990 e l'EP \"Requiem for the Fools\" nel 1992, il gruppo pubblica il primo album \"Scorn Defeat\" nel 1993 con la casa discografica di Euronymous (ex leader dei Mayhem), la Deathlike Silence Productions. La label cess\u00f2 di esistere poco dopo la morte di Euronymous e i Sigh passarono sotto la Cacophonous Records con la quale hanno pubblicato il secondo album \"Infidel Art\".\nFu per\u00f2 con \"Hail Horror Hail\" del 1997 che i Sigh riuscirono sviluppare meglio una forma di metal mescolato a sonorit\u00e0 sinfoniche neoclassiche che caratterizz\u00f2 il loro linguaggio musicale.\nStile musicale.\nI primi album si possono definire un miscuglio di Venom e Celtic Frost, con strumenti classici campionati nelle chitarre e parti tratte da film horror. Poi il sound man mano si \u00e8 allontanato dal black metal degli inizi, spostandosi verso l'avantgarde metal.\nEssendo il Giappone un paese prevalentemente shintoista l'idea di essere un gruppo satanista non era valido, ma il gruppo comunque ha dichiarato il proprio interesse nei confronti del Mikkyo cio\u00e8 l'insieme delle credenze occulte che sostengono il conseguimento di forza spirituale attraverso l'intonazione di mantra."}
{"id": "1203146", "revid": "287204", "url": "https://it.wikipedia.org/wiki?curid=1203146", "title": "Rodrigo Alvaro Tello", "text": ""}
{"id": "1203149", "revid": "78273", "url": "https://it.wikipedia.org/wiki?curid=1203149", "title": "Napoli Piazza Garibaldi", "text": ""}
{"id": "1203150", "revid": "1963874", "url": "https://it.wikipedia.org/wiki?curid=1203150", "title": "Sacrificio di Isacco (Caravaggio)", "text": "Il Sacrificio di Isacco \u00e8 il titolo di due dipinti realizzati dal pittore italiano Michelangelo Merisi da Caravaggio.\nSacrificio d'Isacco, Princeton.\nIl \"Sacrificio d'Isacco\" era conservato presso la collezione privata Piasecka-Johnson di Princeton, nel New Jersey, anteriormente alla vendita del 2015 presso la casa d'asta Sotheby's a Londra. Secondo Giulio Mancini, un contemporaneo di Caravaggio ed uno dei suoi primi biografi, l'artista, mentre era convalescente nell'Ospedale della Consolazione, realizz\u00f2 una serie di dipinti per il priore che li port\u00f2 a casa con lui a Siviglia. Poich\u00e9 l'ospedale cur\u00f2 i pazienti colpiti dell'influenza spagnola nel 1593 e nel 1595, verrebbe da pensare che l'opera venne realizzata in quel periodo. Peter Robb, nella sua biografia di Caravaggio scritta nel 1998 posticipa la data di realizzazione del dipinto al 1598. Il dipinto venne presentato alla vendita presso Sotheby's con l'attribuzione a Bartolomeo Cavarozzi, seguace caraveggesco operante in Spagna, giustificando l'origine iberica del dipinto.\nIl modello adolescente che pos\u00f2 in veste di Isacco potrebbe essere lo stesso modello che pos\u00f2 per il \"Giovanni Battista\" ora conservato nel museo della cattedrale di Toledo.\nAnalisi del dipinto.\nIl dipinto raffigura il celebre episodio biblico del Sacrificio di Isacco, narrato nel libro della . Il pittore raffigura il momento in cui Abramo, sul punto di uccidere suo figlio Isacco per dimostrare la propria fede in Dio, viene fermato da un angelo del Signore che gli indica di sacrificare un ariete al posto del ragazzo. Il tema \u00e8 molto comune nelle arti figurative poich\u00e9 esso \u00e8 generalmente interpretato come una prefigurazione del sacrificio di Cristo.\nLa scena \u00e8 illuminata con la tecnica del chiaroscuro con la quale Caravaggio avrebbe rivoluzionato l'arte occidentale. la scena \u00e8 molto buia.\nSacrificio di Isacco, Uffizi.\nIl secondo \"Sacrificio di Isacco\" \u00e8 conservato presso la Galleria degli Uffizi di Firenze. Secondo il biografo Giovanni Bellori, il dipinto venne commissionato dal cardinale Maffeo Barberini, futuro papa Urbano VIII. I documenti dell'archivio Barberini raccolgono i pagamenti effettuati al pittore, iniziati il 20 maggio 1603 e terminati l'8 gennaio 1604. Il compenso per quest'opera fu di 100 scudi. Nel 1672, Giovanni Pietro Bellori, biografo di Caravaggio, descrisse il dipinto come una raffigurazione di \"Abramo, il quale tiene il ferro presso la gola del figliuolo che grida e cade\".\nSulla base delle analogie tra il modello adolescente che pos\u00f2 per il \"Sacrificio di Isacco\" e quello dell\"'Amore Vincitore\" di Berlino, ma anche tra il \"San Giovannino\" dei Musei Capitolini, e l'angelo della \"Conversione di Saulo\" della collezione Odescalchi, Claudio Strinati ha suggerito che il dipinto sia stato eseguito attorno al 1601.\nIl modello adolescente che pos\u00f2 in veste di Isacco potrebbe, forse, essere il giovane Francesco Boneri. I suoi lineamenti, simili a quelli degli adolescenti in altri dipinti di Caravaggio, hanno portato ad ipotizzare che Cecco abbia posato per altre opere di questo periodo. Nel caso del \"Sacrificio di Isacco\", il pittore lo avrebbe ritratto non solo in veste di Isacco, ma anche - sembra - in veste di angelo, i cui lineamenti furono per\u00f2 modificati per evitare la presenza di due figure identiche nella tela. Secondo Peter Robb Cecco era anche uno degli amanti di Caravaggio, ma le poche prove documentali sugli amanti di Caravaggio riguardano con certezza un certo Giovanni Battista (definito la \u201c\"bardassa\"\u201d di Caravaggio durante le deposizioni del processo per diffamazione del 1603) e Lena, una nota prostituta \u201c\"che sta in piedi a Piazza Navona\"\u201d, probabilmente modella per la \"Madonna dei Pellegrini\". Va comunque specificato che non vi \u00e8 alcuna certezza assoluta n\u00e9 circa l'identit\u00e0 dei modelli, n\u00e9 circa l'identit\u00e0 o l'esistenza di aiuti che abbiano posato anche come modelli. La questione resta, dunque, ancora aperta ed \u00e8 tuttora oggetto di dibattito.\nIl dipinto agli Uffizi giunse al museo, nel 1917, come donazione e proveniva dalla collezione della famiglia Sciarra di Roma, e ancora prima dalla Collezione Barberini, nel cui inventario compare gi\u00e0 nel 1608.\nDescrizione e stile.\nAnche in questa versione il pittore raffigura il momento in cui Abramo, sul punto di uccidere suo figlio Isacco, viene fermato da un angelo del Signore che gli indica di sacrificare un ariete al posto del ragazzo.\nL'opera \u00e8 una delle rare tele di Caravaggio in cui sia presente un paesaggio sullo sfondo. Un altro esempio \u00e8 costituito dal \"Riposo durante la fuga in Egitto\". Il paesaggio campestre sullo sfondo, con architetture probabilmente raffigurante uno scenario tipico della campagna romana recentemente questo paesaggio \u00e8 stato identificato con Castel San Pietro Sabino, feudo dei Mattei noti mecenati e collezionisti di Caravaggio, identificato da Enzo Pinci (scoperta critica presentata ad una conferenza, tenutasi a palazzo Mattei a Roma centro studi americani) contribuisce a conferire una maggiore \"luminosit\u00e0\" e \"storia\" al dipinto. Per queste ragioni, il dipinto degli Uffizi appartiene -stilisticamente- ancora alla prima produzione romana di Caravaggio, priva del forte luminismo, cio\u00e8 dei forti contrasti chiaroscurali, che ritroviamo, invece, nei dipinti successivi. I personaggi sono disposti sulla tela secondo un consueto impianto piramidale, il cui vertice \u00e8 costituito dalla testa di Abramo.\nNel \"Sacrificio di Isacco\", il dramma dell'evento \u00e8 concentrato nell'espressione disperata e sorpresa della vittima, cio\u00e8 Isacco, la cui adolescenza \u00e8 brutalmente sconvolta dal padre Abramo, deciso a sacrificare il proprio figlio per obbedire alla volont\u00e0 di Dio. Il volto severo di Abramo si contrappone all'umanissimo volto dell'angelo, che deve ricorrere ad un gesto risoluto per fermare la mano omicida: con la destra blocca in una stretta il polso di Abramo, con la sinistra indica il vero destinatario del sacrificio, cio\u00e8 l'ariete. Secondo Marco Gallo, la popolarit\u00e0 dell'iconografia del Sacrificio di Isacco nell'arte della prima et\u00e0 moderna si deve al recupero dell'iconografia paleocristiana. Nella cultura romana del Cinquecento, infatti, il crescente interesse antiquario per il mondo catacombale aveva portato ad un recupero dell'iconografia sacra tradizionale, che poteva essere letta e studiata proprio a partire dai sarcofagi romani del IV secolo, a cominciare da quello eccezionale di Gunio Basso. Tale recupero iconografico ebbe delle ripercussioni nei gusti dei committenti e dunque anche nell'iconografia di molte opere dell'epoca, tra cui - forse - questa di Caravaggio.\nDa un punto di vista iconologico, e secondo i principi della filosofia patristica, Abramo \u00e8 un \"exemplum fidei\", cio\u00e8 un esempio di fede. Il sacrificio di Isacco non \u00e8 \u201cutile\u201d a Dio, quanto piuttosto ai fedeli che vi possono riconoscere un esempio di fede assoluta in Dio, ma anche una prefigurazione del summenzionato sacrificio di Cristo che, come Isacco, \u00e8 stato immolato dal Padre. Secondo Marco Gallo, il \"Sacrificio di Isacco\" raffigura la cosiddetta \"satisfactio\", cio\u00e8 il simbolo del riscatto dal peccato originale attraverso la prefigurazione del sacrificio di Cristo.\nAnalogamente al \"Ragazzo morso da un ramarro\", il \"Sacrificio di Isacco\" d\u00e0 prova dell'attenzione con cui Caravaggio raffigura le emozioni e le espressioni del volto, frutto certamente della sua formazione lombarda, particolarmente attenta a seguire gli insegnamenti e gli studi di Leonardo in fatto di fisiognomica."}
{"id": "1203151", "revid": "2138421", "url": "https://it.wikipedia.org/wiki?curid=1203151", "title": "San Giovanni Battista (Caravaggio)", "text": "San Giovanni Battista (talvolta chiamato San Giovanni nel deserto) era un soggetto molto frequente nella pittura di Michelangelo Merisi da Caravaggio (1571\u20131610), il quale realizz\u00f2 almeno otto dipinti con questo tema.\nLa storia di Giovanni Battista \u00e8 tratta dai Vangeli. Giovanni era il cugino di Ges\u00f9, e, sin da bambino, era stato chiamato a preparare la strada per l'arrivo del Messia. Visse nel deserto della Giudea tra Gerusalemme e il Mar Morto, \"era vestito di peli di cammello, con una cintura di pelle attorno ai fianchi, e si cibava di locuste e miele selvatico.\" Egli battezz\u00f2 Ges\u00f9 nel Giordano, e venne infine ucciso da Erode Antipa, a causa delle severe critiche che rivolgeva al re. Giovanni venne rappresentato frequentemente nell'arte Cristiana, solitamente insieme a una ciotola, una croce di canne, la pelle di cammello e un agnello. La scena pi\u00f9 diffusa, prima della Controriforma, era il battesimo di Ges\u00f9 da parte di Giovanni, o talvolta il Battista bambino insieme a Ges\u00f9 bambino e a Maria sua madre, molto spesso accompagnata dalla madre del Battista, Santa Elisabetta. La figura di Giovanni da solo nel deserto non era molto comune, ma nemmeno del tutto sconosciuta. Per il giovane Caravaggio, Giovanni era solitamente un ragazzo o un giovane solo, nel deserto. Tale raffigurazione si basava su una breve affermazione del Vangelo di Luca \"il fanciullo cresceva e si fortificava nello spirito. Visse in regioni deserte fino al giorno della sua manifestazione a Israele.\"\nOltre a queste opere raffiguranti Giovanni da solo, datate prevalentemente nei primi anni dell'artista, Caravaggio dipinse tre grandi scene di carattere narrativo sulla morte di Giovanni - la grande \"Decollazione\" di Malta, e due scure opere raffiguranti Salom\u00e8 che mantiene la sua testa, una a Madrid, e una a Londra.\nGiovanni Battista, Toledo.\nL'attribuzione di questo dipinto a Caravaggio \u00e8 discussa, dato che l'opera viene spesso assegnata a Bartolomeo Cavarozzi, un giovane allievo. \u00c8 conservata nella collezione del Museo Tesoro Catedralicio a Toledo (Spagna), e John Gash (vedi fonti successive) ipotizza che potrebbe essere stata una delle opere eseguite da Caravaggio per il priore dell'Ospedale della Consolazione, come ci riferisce Mancini, uno dei primi biografi dell'artista.Stando al Mancini il priore \"successivamente li port\u00f2 con s\u00e9 in patria\"; sfortunatamente, una versione del manoscritto di Mancini afferma che la patria del priore era Siviglia, mentre altri parlano della Sicilia. I documenti riferiscono che nell'ospedale c'era un priore spagnolo sin dal 1593, il quale non avrebbe lasciato il luogo prima del giugno 1595. Gash menziona il giudizio dello studioso A.E. Perez Sanchez che vede nella figura del santo una grande affinit\u00e0 con lo stile del Cavarozzi, seppure il resto del dipinto non ne rispecchi affatto, \"e l'estrema alta qualit\u00e0 di certi passaggi, specialmente i rami d'uva splendidamente dipinti... \u00e8 molto pi\u00f9 una caratteristica di Caravaggio.\" Gash indica anche il delicato chiaroscuro e il leggero trattamento dei contorni e delle sembianze, e le simili sembianze stilistiche nelle opere giovanili di Caravaggio, come il \"Concerto\" e \"San Francesco in estasi\". Se questo e altri dipinti di Caravaggio erano davvero a Siviglia in quegli anni avrebbero senza dubbio influenzato Vel\u00e1zquez nelle sue opere giovanili. In ogni modo, gli argomenti a favore di Cavarozzi sono forti, e lo stesso artista \u00e8 conosciuto per aver trascorso alcuni anni in Spagna, dal 1617 a al 1619.\nPeter Robb, considerando il dipinto di Caravaggio, lo data intorno al 1598, nel periodo in cui l'artista faceva parte della famiglia del suo primo protettore, il Cardinale Francesco Maria Del Monte. Robb fa notare che il Battista \u00e8 evidentemente lo stesso ragazzo che fece da modello per Isacco nel \"Sacrificio di Isacco\", che potrebbe datarsi intorno a quello stesso periodo. Sfortunatamente questo \"Sacrificio di Isacco\" \u00e8 ancora oggetto di discussione, e quindi il problema dell'attribuzione non \u00e8 ancora risolto. La figura di Giovanni si staglia su uno sfondo di verdi viti e steli spinosi, seduta su un mantello rosso, reggendo una croce di esili canne e osservando un agnello, seduto ai suoi piedi. Il manto rosso \u00e8 un elemento comune nelle opere di Caravaggio, avente molti precedenti nell'arte rinascimentale.\nIl \"Giovanni Battista\" riporta molte delle caratteristiche che si riscontrano nelle altre opere di Caravaggio a partire da questo periodo. Le foglie dietro la figura, e le piante e il suolo intorno ai suoi piedi, sono dipinti con accurato, quasi fotografico, senso del dettaglio, come si vede nella contemporanea natura morta \"Canestra di frutta\", mentre il melanconico autoassorbimento del Battista crea un'atmosfera di introspezione. Le foglie di vite vogliono significare che dall'uva che \u00e8 stata schiacciata \u00e8 nato il vino dell'Ultima cena, mentre le spine riportano alla mente la Corona di spine, e l'agnello \u00e8 un ricordo del Sacrificio di Cristo.\nLa scelta di Caravaggio di dipingere Giovanni Battista come un giovane era piuttosto insolita per l'epoca - il santo, infatti, fino ad allora, era rappresentato come un fanciullo, insieme a Ges\u00f9 bambino e talvolta accompagnato dalla madre di Ges\u00f9; altre volte come un adulto, nell'atto di battezzare Ges\u00f9. Tuttavia non \u00e8 assolutamente senza precedenti. Leonardo ha dipinto un Battista giovane ed enigmatico con un dito rivolto in alto (al Cielo?) e l'altra mano volta a indicare il proprio petto, mentre Andrea del Sarto lasci\u00f2 un Battista che ha quasi del tutto preannunciato quello di Caravaggio. Sia Leonardo che Del Sarto hanno creato dalla figura di Giovanni qualcosa che accenna a un significato interamente personale, non accessibile allo spettatore, e Caravaggio non \u00e8 da meno a questa scelta.\nGiovanni Battista (Giovane con montone),.\nConosciuto anche come Giovane con un montone, questo dipinto esiste in due versioni quasi identiche, entrambe ritenute dell'artista. Entrambe le versioni sono a Roma, una ai Musei Capitolini e l'altra nella Galleria Doria Pamphilj.\nNel 1602 il Cupido di Caravaggio (conosciuto oggi come \"Amor Vincit Omnia\"), eseguito per il banchiere e protettore delle arti Vincenzo Giustiniani, impression\u00f2 il raffinato circolo dei ricchi imprenditori romani. Nello stesso anno Ciriaco Mattei, un altro banchiere, il cui fratello Asdrubale aveva aiutato Caravaggio prima del suo successo, commission\u00f2 un dipinto raffigurante Giovanni Battista per celebrare l'onomastico del suo figlio maggiore.\nEra in precedenza parte della collezione Mattei, famiglia che commission\u00f2 diverse opere all'artista.\nIl S.Giovannino \u00e8 ritratto mentre abbraccia un ariete, forse rappresentante il sacrificio di Cristo, giacch\u00e9 le corna di esso venivano viste come un disegno \"astratto\" della croce (ma abitualmente \u00e8 sostituito dall'agnello). L'ariete veniva inoltre associato alla figura di Isacco nelle pitture delle catacombe paleocristiane; l'identificazione con Isacco \u00e8 una recente via di attribuzione dell'opera: alcuni particolari sarebbero in tal senso rivelatori, quali l'espressione sollevata del giovane, nudo in quanto pronto per il sacrificio, il suo abbracciare l'ariete, ulteriore identificazione con la vittima sacrificale, il poggiare di entrambi i soggetti su una catasta di legna (la pira sacrificale), e insieme l'assenza degli attributi tipici del Battista, in primis la croce.\nGrandi polemiche hanno recentemente dibattuto sull'identit\u00e0 del soggetto, che invece del San Giovannino sarebbe \"un monello pagano non toccato dal sentimento religioso\". In realt\u00e0, il sorriso del Santo rimanderebbe allo spirito di \"Cristiana Letizia\" che ispirava gli Oriatoriani, seguaci di San Filippo Neri (a cui i committenti Mattei erano vicini); non sarebbe difficile vedere nel Santo-ragazzino uno dei fanciulli che frequentavano l'oratorio.\nInoltre, il Santo siede su una tunica rossa ed una pelle di cammello, simboli di Cristo la prima, del Battista la seconda; se si aggiunge ad esse la posa del santo, che abbraccia fraternamente l'ariete, si pu\u00f2 intendere che Caravaggio volesse sottolineare l'importanza del Battista, precursore e quasi fratello (pi\u00f9 che cugino) del Cristo.\nLa posa, poi, rimanda ai tanti ignudi dipinti da Michelangelo sulla volta della Cappella Sistina, di cui Caravaggio fu sempre un grande ammiratore.\nPer contro l'atmosfera disincantata pi\u00f9 che le solitudini della Giudea, luogo di predicazione del Santo, richiama l'atmosfera disincantata dell'Arcadia e dei suoi abitanti pagani. Da qui il riferimento al quadro come \"Giovane Ignudo\" o \"Pastor Friso\" (Cfr. \"I Geni dell'Arte - Caravaggio\", Mondadori, 2007, pag. 92)\nLa Galleria Doria Pamphilj di Roma conserva due copie di quest'opera: una attribuita al Caravaggio stesso, e l'altra ad autore ignoto.\nGiovanni Battista,.\nIl Battista del Caravaggio \u00e8 impenetrabilmente privato. Il dipinto era stato commissionato nel 1604 dal banchiere genovese Ottavio Costa, in affari con Vincenzo Giustiniani, e per il quale il pittore aveva gi\u00e0 eseguito \"Giuditta e Oloferne\" e \"Marta e Maria Maddalena\". Costa voleva che fungesse da pala d'altare per un piccolo oratorio nel feudo Conscente di propriet\u00e0 di Costa (un villaggio nei pressi di Albenga, sulla Riviera ligure), ma gli piacque al punto da spedire una copia all'oratorio e conservare l'originale nella sua collezione. \u00c8 oggi conservato nel Museo Nelson-Atkins di Kansas City.\nIl biografo di Caravaggio Peter Robb ha sottolineato come questa versione sembra quasi un'immagine speculare del suo primo San Giovanni Battista, con tutti i simboli del santo in posizione opposta: la splendida luce del mattino che avvolgeva il dipinto giovanile \u00e8 diventata qui aspra e quasi lunare nei suoi contrasti e le foglie di un verde vivido sono diventate di un bruno secco. Non c'\u00e8 nulla per quanto riguarda i simboli che possa permettere di identificare questo giovane come una figura religiosa, n\u00e9 aureola, n\u00e9 agnello, n\u00e9 mantello di pelli animali, se non una croce di esili canne.\nGiovanni Battista.\nLa presente tela \u00e8 una delle due che raffigurano \"San Giovanni Battista\" dipinte dal Caravaggio intorno al 1604 (o al 1605). \u00c8 collocata nella Galleria nazionale d'arte antica di Palazzo Corsini alla Lungara. Come il San Giovanni eseguito per Ottavio Costa, la figura \u00e8 stata spogliata dei consueti attributi che alluderebbero all'identit\u00e0 del santo, tra cui il \"mantello con peli di cammello\", e vi \u00e8 appena accennata la croce con bastoncini di canna. Sulla sinistra si staglia il tronco di un cipresso. Il santo \u00e8 sbilanciato a destra mentre guarda verso sinistra ed \u00e8 avvolto dal panneggio rosso.\nCaravaggio non \u00e8 stato il primo artista ad aver raffigurato il Battista come un nudo maschile criptico - come testimoniano esempi anteriori di Leonardo da Vinci, Raffaello, Andrea del Sarto e altri - ma vi ha introdotto una nuova nota di realismo e drammaticit\u00e0. Il suo Battista ha le mani screpolate, rugose per la fatica e il suo torso pallido che contrasta con l'oscurit\u00e0 dello sfondo ricorda allo spettatore che \u00e8 stato un vero ragazzo ad essersi spogliato per fare da modello al dipinto - al contrario del Battista di Raffaello, che \u00e8 astratto e non individualizzato alla pari dei suoi cherubini.\nSan Giovanni Battista alla sorgente.\nIl \"San Giovanni Battista alla sorgente\", in una collezione privata a Malta, non \u00e8 facilmente accessibile per cui solo pochi studiosi sono stati capaci di esaminarlo. John Gash lo attribuisce a Caravaggio, sottolineando la somiglianza nell'esecuzione della carne con l\"Amorino dormiente\", riconosciuto di mano dell'artista e datato nel suo periodo a Malta. Il dipinto \u00e8 stato seriamente danneggiato, soprattutto nel paesaggio. L'opera \u00e8 stata replicata in altre due versioni, leggermente differenti.\nIl tema del Battista da giovane che si china a bere a una sorgente riflette la tradizione evangelica secondo cui il Battista beveva solo acqua durante il suo periodo di solitudine nel deserto. Il dipinto mostra l'estremo chiaroscuro tipicamente caravaggesco (uso di luce e ombra), ed anche la sua tipica consuetudine di ritrarre Giovanni Battista da piccolo, questa volta posto in un paesaggio scuro contro un minaccioso scorcio di cielo luminoso.\nSan Giovanni Battista disteso.\nIl San Giovanni battista disteso (o \"sdraiato\") \u00e8 un dipinto a olio di Michelangelo Merisi da Caravaggio, realizzato nel 1610 e attualmente conservato in una collezione privata a Monaco di Baviera. Questa tela \u00e8 una delle sette versioni che il pittore lombardo ha dedicato al tema di \"San Giovannino\", ossia Giovanni Battista ritratto da bambino o appena adolescente.\nSan Giovanni Battista che nutre l'agnello (collezione privata, Roma).\nIl dipinto \u00e8 vincolato dal 2012 dalla Soprintendenza di Roma, con attribuzione all'artista. Il 6 settembre 1951, una societ\u00e0 di trasporti della Capitale lo present\u00f2 all'Ufficio esportazione di Roma come \"San Giovanni Battista con croce di canna ed agnello\", senza un autore certo, e ne dichiara il valore in 30.000 lire. La commissione, diretta dal soprintendente Giorgio Castelfranco, capo dell'Ufficio, e composta dai funzionari Corrado Maltese e Federico Zeri, decise di esaminare l'opera separatamente l'indomani, \u00abdata l'evidente importanza e il basso valore dichiarato\u00bb. E non soltanto neg\u00f2 l'esportazione, ma propose allo Stato di acquisirla, giunta \u00aballa conclusione che si tratti di opera d'alto pregio, da attribuirsi a Michelangelo da Caravaggio nella sua piena maturit\u00e0\u00bb.\nNel frattempo (pochi mesi prima, a Milano, si era svolta la celebre mostra curata da Roberto Longhi su Caravaggio), l'opera era stata assegnata alla Galleria nazionale d'Arte antica di Roma, a Palazzo Corsini, dove rester\u00e0 esposta fino al 1958, senza tuttavia essere mai restaurata. Poich\u00e9, lo spedizioniere agiva per conto di Franco Russo, antiquario a Roma, [il quale] e quegli intendeva vendere l'opera, come di un ignoto caravaggesco, ad un'asta di New York, lo stesso Franco Russo contesta la prelazione e rivendica la propria buona fede: \u00abSe avesse mai pensato che il quadro fosse stato attribuibile al maestro, non avrebbe mai cercato di esportarlo\u00bb. Alla fine, la giustizia diede ragione all'antiquario, e gli restitu\u00ec la tela.\nDa allora fino a pochissimi anni fa, nessuno la vide pi\u00f9; quindi, molti ne hanno scritto ma senza averla potuta studiare direttamente, dal vivo. Infatti, \u00abnel 1960, nonno improvvisamente se ne va; non ha nemmeno potuto raccontarci qualcosa del quadro\u00bb, dice Fabrizio Russo; e, per vari motivi, il \"San Giovanni\" rest\u00f2 in cassaforte. Quando ancora era nelle pessime condizioni in cui lo descrive il \u201cBollettino d'Arte\u201d, \u00e8 inserito in una mostra a Palazzo Barberini, nel 1955; e divenne di un \u00abAnonimo caravaggesco, stretto imitatore di Caravaggio\u00bb. Nel 1979, lo pubblic\u00f2 il Nicolson, come \u00abIgnoto caravaggesco romano\u00bb. Ma nel 1986, sempre senza vedere il quadro, Giovanni Papi lo attribu\u00ec a Giovanni Antonio Galli detto lo Spadarino; ripet\u00e9 poi questa assegnazione nella monografia sull'artista. Tuttavia, nel 1997, per Jean-Pierre Cuzin torn\u00f2 ad essere di un anonimo seguace di Merisi. Confermando il giudizio nel 2003 (sempre senza aver visto la tela), Papi lo accost\u00f2 all\"Angelo custode\" della chiesa di San Rufo a Rieti, per \u00abl'anatomia del nudo e il cromatismo caldo\u00bb, e al \"Narciso alla fonte\" della Galleria Borghese, tuttora esposto e assegnato a Caravaggio; come, del resto, riteneva Longhi e credono numerosi altri.\nL'opera comparve finalmente in una mostra nel 1998, per i cent'anni dalla fondazione della Galleria Russo: cominciarono gli accertamenti, venendo pulito da Marcello Lanci \u00abche lo trov\u00f2 gi\u00e0 foderato, parzialmente pulito, \u201canche se in maniera maldestra\u201d, con stuccature \u201cgoffamente ridipinte\u201d e notevoli sollevamenti della pellicola pittorica, tanto da richiedere una nuova foderatura, effettuata dopo la pulitura\u00bb. Nel 2010, la tela \u00e8 nuovamente pulita da Bruno Arciprete, esperto restauratore di Caravaggio (suoi gli interventi sulla \"Flagellazione\", Napoli, Capodimonte e sulle \"Sette opere della Misericordia\", Napoli, Pio Monte della Misericordia), \u00abche mise in luce le piante sul fondo, prima totalmente occultate. Le piante apparse sulla parte sinistra del dipinto, appena accennate, ricordano quelle del \"San Francesco in preghiera\" della Pinacoteca Civica di Cremona, o quelle sulla parte destra del \"San Giovanni\" della Galleria Corsini di Roma\u00bb. \u00abLa presenza di alcune incisioni quasi sicuramente eseguite in tempi diversi, a causa della maggiore o minore profondit\u00e0, riporta a quelle della \"Madonna dei Palafrenieri\", Roma, Galleria Borghese\u00bb. I due restauratori osservano ancora che \u00abla postura del \"San Giovannino\" ricorda, almeno in parte, quella del \"San Gerolamo\" di Malta, a La Valletta, cattedrale di san Giovanni dei Cavalieri, dipinto intorno al 1608\u00bb.\nPer Maurizio Calvesi, \u00abi numerosi \u201cpentimenti\u201d rivelati dal recente restauro e dalle analisi radiografiche escludono che il \"San Giovannino\" tornato alla luce possa essere una copia\u00bb, e altri dati \u00abdocumentari e tecnici (come le abituali \u201cincisioni\u201d), nonch\u00e9 alcune caratteristiche di esecuzione sembrano confermare che questo originale spetti al Caravaggio\u00bb; nota \u00abisolato in alto a sinistra il simbolico (della Resurrezione \"NdA\") tasso barbasso gi\u00e0 noto agli iconologi del Caravaggio, al pari di altri simboli analogamente isolati in alto come l'uccellino in gabbia del secondo \"Suonatore di liuto\"\u00bb.\nMa i dati forse pi\u00f9 interessanti provengono dalle indagini diagnostiche e da una rivelazione. I primi, eseguiti dall'ingegner Claudio Falcucci, dell'Universit\u00e0 \"La Sapienza\" di Roma, che ha al suo attivo l'esame di 30 opere del Merisi e ha indagato \u00abquesto quadro tre volte, l'ultima nel 2011\u00bb: la stesura delle pennellate lo accomuna a \u00abmolte opere caravaggesche, quali la \"Giuditta\" di Palazzo Barberini, il \"San Giovannino\" della Galleria Corsini, la \"Madonna dei Pellegrini\" di Sant'Agostino, la \"Flagellazione\" di Capodimonte, e il \"San Girolamo\" (La Valletta, S. Giovanni)\u00bb; e aggiunge: \u00abNon c'\u00e8 un disegno, ed \u00e8 abbastanza solito in Caravaggio; ci sono invece quelle incisioni nella tela abituali per lui. Vari pentimenti e correzioni: non \u00e8 una copia. Tipici i profili a risparmio: zone non dipinte, in cui l'artista sfrutta la preparazione della tela. Tante le compatibilit\u00e0 e analogie: per come \u00e8 dipinta, una gamba \u00e8 analoga al quadro Corsini; anche certe incisioni li accomunano\u00bb. Tra i pentimenti, uno in particolare attira la sua attenzione: \u00abSul torace, una fascia scura in radiografia, chiara all'infrarosso, che verso il basso assume la forma di una striscia della pelliccia poi ricoperta; \u00e8 possibile che la pelle animale rivestisse dunque maggiormente la figura del santo, fino a sormontarne la spalla destra, in modo simile al \"San Giovannino\" di Kansas City\u00bb.\nInfine, l'importante scoperta documentale, che \u00e8 di Sergio Guarino, dei Musei Capitolini: \u00abNell'inventario del 1681 dei beni del cardinale Giacomo Filippo Nini, conservati a Palazzo Lanci al Corso, a Roma, e reso noto da Daniela Simone, compare un \u201c\"S. Gio. Battista tela grande, che colla destra porge l'herba all'agnello vestito di pelliccia, e manto rosso mano del Caravaggio corn.e liscia dor.a\"\u201d, una descrizione che sembra coincidere pienamente con il quadro qui in esame\u00bb."}
{"id": "1203154", "revid": "287204", "url": "https://it.wikipedia.org/wiki?curid=1203154", "title": "Elko (Nevada)", "text": "Elko \u00e8 una citt\u00e0 degli Stati Uniti d'America, capoluogo della Contea di Elko, nello stato del Nevada.\nI dati raccolti dal censimento del 2000 ad opera dello United States Census Bureau riportano una popolazione di 16.708 abitanti su una superficie di 37,5 km\u00b2. La stima ufficiale del 2007 attribuisce alla citt\u00e0 17.180 abitanti.\nAlla citt\u00e0 \u00e8 stato dedicato l'asteroide 80180 Elko."}
{"id": "1203156", "revid": "6923", "url": "https://it.wikipedia.org/wiki?curid=1203156", "title": "Stazione di Napoli Piazza Garibaldi", "text": "La stazione di Napoli Piazza Garibaldi \u00e8 una fermata sotterranea, posta sul passante ferroviario, sotto la stazione di Napoli Centrale e accessibile da essa. \u00c8 servita dai treni della linea 2 e si trova in corrispondenza della stazione di Napoli Garibaldi della Circumvesuviana e della stazione Garibaldi della linea 1 della metropolitana.\nStoria.\nLa stazione entr\u00f2 in servizio il 20 settembre 1925, con l'attivazione della tratta ferroviaria da Pozzuoli Solfatara a Napoli (la cosiddetta \"metropolitana\").\nSi trattava di una stazione in trincea a 4 binari, posta nel vecchio fabbricato viaggiatori di Napoli Centrale risalente al 1866, resosi libero grazie allo spostamento dei binari di superficie verso est.\nIn origine indicata come \"piazzale basso\" della stazione centrale, assunse la denominazione di \"Piazza Garibaldi\" il 12 maggio 1927.\nDopo la seconda guerra mondiale, in seguito alla costruzione del nuovo fabbricato viaggiatori di Napoli Centrale (1954\u201360) e conseguente abbattimento di tutti i fabbricati preesistenti, il \"trincerone\" della stazione di Piazza Garibaldi venne coperto, consentendo di ampliare notevolmente la piazza soprastante.\nDal 27 marzo 2017 diviene fermata impresenziata.\nMovimento.\nLa stazione \u00e8 servita dai treni della Linea 2.\nIn passato la stazione era servita anche da treni a lunga percorrenza passanti, che evitavano l'inversione di marcia nella soprastante stazione di Napoli Centrale, i cui binari sono di testa. Originariamente, i binari erano 4. A partire dall'autunno 2015 sono stati eseguiti lavori di totale rinnovamento della stazione, con la rimozione dei binari 1 e 4, lasciando quindi soltanto i binari 2 e 3 (quelli centrali, sia pur lievemente spostati lateralmente e ridenominati 1 e 2), con il conseguente ampliamento delle banchine laterali. Di conseguenza, la banchina centrale \u00e8 stata destinata al solo utilizzo per motivi di servizio e interdetta al pubblico, con la contestuale rimozione della preesistente scala mobile.\nServizi.\nLa stazione dispone di:"}
{"id": "1203157", "revid": "298055", "url": "https://it.wikipedia.org/wiki?curid=1203157", "title": "Carmela Corleone", "text": ""}
{"id": "1203158", "revid": "4175", "url": "https://it.wikipedia.org/wiki?curid=1203158", "title": "Nazionale di rugby a 15 dell'Australia", "text": "La nazionale australiana di rugby a 15 (in inglese \"Australian national rugby union team\") rappresenta l'Australia nelle competizioni di rugby a 15 ed \u00e8 sotto la giurisdizione dell'Australian Rugby Union.\nQuella australiana \u00e8 una delle nazionali pi\u00f9 prestigiose a livello internazionale: ha vinto due edizioni della Coppa del Mondo di rugby (nel 1991 e nel 1999) e disputato due finali (nel 2003 e nel 2015); occupa stabilmente le prime posizioni del ranking World Rugby e annualmente disputa contro le tre nazionali pi\u00f9 forti dell'emisfero australe, l', il e la , il Rugby Championship che ha vinto nel 2015. In precedenza, quando questo torneo era denominato Tri Nations, aveva gi\u00e0 vinto per tre volte il trofeo (nel 2000, nel 2001 e nel 2011).\nSette giocatori internazionali australiani figurano nell'International Rugby Hall of Fame; due di essi, John Eales e Nick Farr-Jones, figurano anche nell'IRB Hall of Fame.\nI giocatori della nazionale sono conosciuti anche come \"Wallabies\" in omaggio a un piccolo marsupiale che vive in quel continente.\nStoria.\nOrigini.\nNel 1883 la Southern Rugby Football Union (rinominata New South Wales Rugby Union nel 1892) effettu\u00f2 un tour in Nuova Zelanda divenendo la prima squadra al mondo a viaggiare oltremare. La nazionale della Nuova Zelanda si rec\u00f2 nel Nuovo Galles del Sud nel 1884, sconfiggendo i New South Wales Waratahs in tutti e tre gli incontri, e vincendo tutte e nove le partite del tour.\nIl primo tour di una squadra britannica ebbe luogo nel 1888. Una selezione delle British Isles si rec\u00f2 nelle colonie australiane e in Nuova Zelanda anche se non sono stati disputati test match. Sebbene abbia avuto rappresentanti da tutte e quattro le Home Nations, i giocatori selezionati provenivano principalmente dall'Inghilterra e dalla Scozia. Il tour non venne approvato dalla Rugby Football Union dato che venne organizzato da imprenditori e perci\u00f2 in contrasto con le rigorose norme dell'organizzazione riguardanti il professionismo.\nNel 1899 si tenne il primo tour delle British Isles in Australia sancito ufficialmente. Vennero disputati quattro incontri tra Australia e British Isles (tre a Sydney e uno a Brisbane). Sebbene tutte chiamate \"Australia\", le squadre erano una rappresentativa della colonia in cui l'incontro veniva disputato. Di conseguenza la squadra indossava i colori blu del Nuovo Galles del Sud quando giocava a Sydney, e i colori marrone di Queensland quando giocava a Brisbane. Gli ospiti vinsero tutti i loro incontri eccetto il primo, che fu giocato al Sydney Cricket Ground e vide l'Australia imporsi 13-3.\nPrimi anni del ventesimo secolo.\nIl primo test fra Australia e Nuova Zelanda fu disputato il 15 agosto 1903 al Sydney Cricket Ground. Nonostante la sconfitta dell'Australia 22-3 questo tour fece aumentare enormemente la popolarit\u00e0 del rugby e una grande quantit\u00e0 di pubblico cominci\u00f2 a seguire partite di qualit\u00e0 a Sydney e Brisbane. L'ala della Nuova Zelanda Billy Wallace segn\u00f2 13 dei loro 22 punti.\nNel 1907 venne istituita la New South Wales Rugby League e la stella Dally Messenger abbandon\u00f2 il rugby a 15 optando per il rugby league. L'anno successivo la prima formazione australiana ad affrontare in tour le British Isles part\u00ec da Sydney soprannominata \"Rabbits\". I giocatori ritennero dispregiativa tale denominazione e la sostituirono con \"Wallabies\". Il tour del 1908 coincidette con i Giochi Olimpici di Londra in cui si disputarono gare di rugby a 15. La squadra dell'Australia vinse la medaglia d'oro sconfiggendo la Cornovaglia, i campioni della contea inglese che rappresentavano la Gran Bretagna. Quando la squadra torn\u00f2 in patria pi\u00f9 della met\u00e0 dei giocatori si unirono a squadre professionistiche di rugby league.\nNel 1909, quando la nuova federazione di rugby league \"Nothern Union\" era ancora ai suoi primi anni in Australia, venne disputato un incontro tra la nazionale di rugby a 13 dell'Australia (Kangaroos) e i Wallabies davanti a circa 20.000 spettatori, con la vittoria della formazione di rugby league 29-26.\nL'ultimo test dell'Australia prima dello scoppio della prima guerra mondiale fu contro la Nuova Zelanda nel luglio 1914. La guerra ebbe un effetto molto negativo sul rugby a 15 in Australia. Le autorit\u00e0 sportive decisero fosse non patriottico giocare a rugby mentre migliaia di giovani australiani erano stati inviati all'estero per combattere. Ci\u00f2 ebbe ripercussioni in tutte le competizioni ma soprattutto nel Nuovo Galles del Sud e nel Queensland. Nel Queensland le competizioni regolari non ebbero nuovamente inizio fino al 1928. Come risultato molti giocatori decisero di passare al rugby league in gran numero.\nDurante gli anni 1920 l'unica rappresentativa disponibile per incontri internazionali furono i New South Wales Waratahs; tutti e trentanove i giocatori internazionali giocarono con questa squadra i test match in seguito a un accordo. Nel 1921 il Sud Africa visit\u00f2 l'Australia e la Nuova Zelanda per la prima volta, vincendo tutti e tre gli incontri in Australia. La squadra pi\u00f9 famosa dei Waratahs fu quella dei tour del 1927-28 che si rec\u00f2 nel Regno Unito, Francia e Canada. Introdussero uno stile aperto e veloce del rugby raramente visto prima. Vinsero 24 incontri e ne pareggiarono 2 dei 31 ufficiali disputati.\nL'eroe di guerra Sir Edward Dunlop gioc\u00f2 anche per l'Australia prima della seconda guerra mondiale. Gioc\u00f2 nella formazione che fu la prima a vincere la Bledisloe Cup.\nNel 1928/29 il ritorno al rugby union giocato nel Queensland ebbe immediatamente un forte impatto sulle prestazioni della squadra australiana, che in quell'anno sconfisse la Nuova Zelanda in tutti e tre gli incontri per la prima volta. Nel 1931, l'allora governatore generale della Nuova Zelanda, Lord Bledisloe don\u00f2 un trofeo di rugby per rafforzare i legami sportivi tra Australia e Nuova Zelanda. In questo modo fu introdotta la Bledisloe Cup, che porta appunto il suo nome. La competizione inaugurale fu vinta dalla Nuova Zelanda che si impose vincendo due incontri a uno.\nL'Australia tenne il suo primo tour in Sud Africa nel 1933 per disputare una serie di quattro incontri, in cui il Sud Africa si impose vincendone 3 a 1. L'Australia vinse la Bledisloe Cup per la prima volta nel 1934. Il tour del 1939 dei Wallabies venne annullato in seguito alla dichiarazione di guerra avvenuta il giorno dopo in cui la squadra arriv\u00f2 in Inghilterra; due settimane pi\u00f9 tardi gli australiani fecero ritorno in patria.\nDopoguerra.\nIl primo test dopo lo scoppio della seconda guerra mondiale fu disputato a Carisbrook, Dunedin tra Australia e Nuova Zelanda nel 1946, con la Nuova Zelanda che si impose 31-8. L'Australia non vinse nessuno dei tre incontri del tour; fu sconfitta 20-0 dai , e quindi nuovamente sconfitta 14-10 dagli All Blacks la settimana successiva. L'Australia part\u00ec per il tour nelle Home Nations nel 1947-48. Nei quattro incontri contro le Home Nations britanniche, la linea di meta australiana non venne mai superata. I Wallabies sconfissero Scozia, Irlanda e Inghilterra, mentre persero l'incontro col Galles 6-0. A Parigi persero contro la Francia prima di cedere anche contro i Barbarians. Tra i giocatori in ascesa si misero in evidenza Trevor Allan, Cyril Burke e Nicholas Shehadie.\nDopo il ritorno dal tour europeo, l'Australia ospit\u00f2 i in una serie di tre incontri nel 1949; entrambe le formazioni vinsero una volta, con un pareggio. Nel settembre di quell'anno l'Australia gioc\u00f2 due volte in Nuova Zelanda, vincendo entrambi gli incontri e riconquistando la Bledisloe Cup per la prima volta sul suolo neozelandese. A suo tempo la formazione titolare degli All Blacks era impegnata in un tour in Sud Africa e le vittorie dell'Australia contro la squadra di rincalzi sono state talvolta sminuite. Tuttavia, in ossequio al sistema di apartheid allora in vigore in Sudafrica, la NZRU non selezion\u00f2 alcun giocatore m\u0101ori per il tour.\nMolti di quegli All Blacks maori titolari giocarono invece contro l'Australia. Le British Isles si recarono in tour in Australia nel 1950, e vinsero entrambi gli incontri disputati contro l'Australia. L'anno successivo l'Australia perse tutti e tre gli incontri contro gli All Blacks. L'Australia vinse nel luglio 1952 sconfiggendo Figi al Sydney Cricket Ground \u2014 e successivamente persero il loro secondo test contro Figi con due punti di scarto. L'Australia riusc\u00ec a battere gli All Blacks al Lancaster Park dopo la serie di incontri contro Figi; tuttavia persero il loro secondo test.\nNel 1953 l'Australia si rec\u00f2 in tour nel Sud Africa per la seconda volta e sebbene persero la serie di incontri furono accolti da una ovazione dopo avere sconfitto il 18-14 nel secondo test a Newlands.\nIl capitano dei Wallaby John Solomon fu portato fuori dal campo da due giocatori sudafricani che lo sollevarono sulle loro spalle. Questa fu la prima sconfitta per gli Springboks per 15 anni. Nel 1957-58 divennero l'unica formazione dell'emisfero sud a perdere contro tutte e quattro le Home Nations in un tour. Persero anche contro la Francia nello stesso tour.\nAnni 1960.\nIl primo incontro del nuovo decennio fu rappresentato dalla vittoria contro Figi al Sydney Cricket Ground nel primo di una serie di tre test durante il 1961. A questa fece seguito una seconda vittoria, ma Figi guadagn\u00f2 un pareggio nel terzo incontro. L'Australia quindi si rec\u00f2 in Sud Africa, dove perse contro gli Springboks a Port Elizabeth e a Johannesburg. Dopo essere tornati in patria, affrontarono la Francia al Sydney Cricket Ground, che li sconfisse 15-8.\nNel 1962, l'Australia gioc\u00f2 contro gli All Blacks cinque volte perdendo quattro incontri e pareggiandone uno 9-9 all'Athletic Park di Wellington. Dopo avere sconfitto l'Inghilterra nel 1963 a Sydney, l'Australia pareggi\u00f3 una serie di test con gli Springboks in Sud Africa, vincendo due test consecutivi, seconda squadra a riuscire nell'impresa, dopo i British Lions nel 1896.\nVennero disputati meno test nella met\u00e0 degli anni 1960, con l'Australia che gioc\u00f2 solamente una serie di tre test contro gli All Blacks nel 1964. Gli australiani vinsero il terzo incontro dopo avere perso i primi due. L'anno seguente l'Australia ospit\u00f2 gli Springboks per due test, vincendo 18-11 e 12-8. Questa fu la loro prima serie vinta contro Il Sud Africa e la prima contro una delle maggiori nazionali dal 1934.\nLe British Isles visitarono l'Australia l'anno successivo, sconfiggendo i Wallabies al Sydney Cricket Ground 11-8, prima di sconfiggerli clamorosamente 31-0 a Brisbane. L'Australia si rec\u00f2 in Europa il dicembre dello stesso anno, dove una vittoria 14-11 contro il Galles fu seguita da una sconfitta 11-5 contro la Scozia. Il tour continu\u00f2 l'anno seguente con l'Australia che sconfisse l'Inghilterra 23-11 prima di perdere 15-8 contro l'Irlanda e 20-14 contro la Francia. L'Australia quindi ospit\u00f2 l'Irlanda, che la sconfisse nuovamente a Sydney. Fece seguito una sconfitta con venti punti di scarto contro gli All Blacks. L'anno successivo, l'Australia perse contro gli All Blacks solamente per un punto, e sconfisse la Francia con lo stesso margine di vantaggio per la loro ultima vittoria del decennio. Dopo avere perso contro Irlanda e Scozia in tour, l'Australia ospit\u00f2 il Galles che li sconfisse anche.\nAnni 1970.\nL'Australia affront\u00f2 la Scozia nel 1970 e vinse con 20 punti di scarto. Il controverso tour del 1971 del Sud Africa in Australia ebbe luogo la stagione successiva. In Australia si scatenarono le proteste contro l'apartheid e nel Queensland fu dichiarato lo stato di emergenza prima della disputa di uno dei test. L'Australia visit\u00f2 la Francia nel novembre dello stesso anno, sconfiggendo i francesi a Tolosa ma perdendo la seconda partita a Parigi. La Francia quindi visit\u00f2 l'Australia nel giugno 1972 per una serie di due test collezionando una vittoria e un pareggio. L'Australia disput\u00f2 una serie di tre incontri contro gli All Blacks in Nuova Zelanda, perdendoli tutti e tre. Quindi al ritorno in patria fecero scalo a Suva per giocare contro Figi, vincendo il loro unico incontro dell'anno.\nL'anno successivo l'Australia ospit\u00f2 Tonga, e dopo avere vinto il primo incontro, gli australiani persero 11-16 nel secondo test a Ballymore. L'Australia disput\u00f2 anche un breve tour nel Regno Unito nel novembre 1973 perdendo 24-0 contro il Galles, e 20-3 contro l'Inghilterra. Nel 1974, l'Australia ospit\u00f2 gli All Blacks per una serie di tre test; furono sconfitti in due incontri ma pareggiarono a Brisbane.\nNel 1975 l'Australia sconfisse l'Inghilterra in una serie di due test in casa. L'Australia quindi gioc\u00f2 contro il Giappone per la prima volta; i giapponesi furono sconfitti con 30 punti di scarto nel primo dei due incontri, nel secondo i Wallabies si imposero 50-25. L'Australia si rec\u00f2 nell'emisfero nord per disputare degli incontri contro Scozia e Galles dove essa non fu in grado di segnare una meta in ciascuna delle sue sconfitte. Il tour della Bretagna e dell'Irlanda continu\u00f2 nel 1976, e l'Australia perse contro l'Inghilterra a Twickenham, ma fu in grado di sconfiggere l'Irlanda al Lansdowne Road. Sulla via del ritorno in patria l'Australia gioc\u00f2 un altro incontro \u2014 a Los Angeles contro gli Stati Uniti. L'Australia vinse 24-12. Nel giugno di quell'anno, l'Australia ospit\u00f2 Figi per una serie di tre incontri e li vinse tutti e tre. L'Australia concluse l'anno con due test contro la Francia fuori casa, che perse entrambi. Non ci furono test disputati dai Wallabies nel 1977.\nIl Galles effettu\u00f2 un tour in Australia nel 1978, e l'Australia sconfisse i gallesi 18-8 a Ballymore, e quindi vinse nuovamente con due punti di scarto al Sydney Cricket Ground. Segu\u00ec una serie di tre incontri contro gli All Blacks. Sebbene la Nuova Zelanda vinse i primi due, l'Australia ebbe la meglio nell'ultimo test disputato all'Eden Park con Greg Cornelsen che segn\u00f2 quattro mete. L'anno successivo l'Irlanda visit\u00f2 l'Australia e la sconfisse in due incontri. In seguito l'Australia ospit\u00f2 gli All Blacks per un singolo test al Sydney Cricket Ground che gli australiani vinsero 12-6. L'Australia quindi part\u00ec per l'Argentina per una serie di due incontri. Dopo avere perso 24-13 nel primo incontro, l'Australia termin\u00f2 il decennio sconfiggendo l'Argentina 17-12 a Buenos Aires.\nAnni 1980.\nNel 1980 l'Australia vinse la Bledisloe Cup per la quarta volta, sconfiggendo la Nuova Zelanda 2-1 in una serie di tre incontri disputati in Australia. Questo fu l'inizio di un'era di successi per l'Australia. Nel 1984 l'Australia effettu\u00f2 un tour nelle Home Nations con una formazione giovane e il nuovo allenatore Alan Jones. Nel 1984 i Wallabies divennero la prima squadra australiana a ottenere un Grande Slam dopo avere sconfitto tutte e quattro le Home Nations; sconfissero Inghilterra, Irlanda, Scozia e Galles cos\u00ec come una forte compagine dei Barbarians. Il tour mise in evidenza l'emergere dell'Australia come una seria forza nel panorama mondiale. Furono stabiliti molti record nel tour, tra i quali i 100 punti segnati nei quattro incontri \u2014 la quantit\u00e0 di punti segnati da una squadra in tour nel Regno Unito e Irlanda pi\u00f9 alta, e il record di Mark Ella che segn\u00f2 una meta in ciascun incontro \u2014 una impresa mai raggiunta prima.\nNel 1986 l'Australia visit\u00f2 in tour la Nuova Zelanda in una serie di tre incontri per la Bledisloe Cup. Il rugby in Nuova Zelanda era in subbuglio dato che una selezione non ufficiale denominata The Cavaliers formata da molti giocatori All Blacks si rec\u00f2 in tour nel Sud Africa. Al loro ritorno quegli All Blacks che parteciparono al tour non ufficiale con la formazione The Cavaliers furono banditi dalla selezione per il primo incontro della Bledisloe Cup, che fu vinto dall'Australia 13-12. Il divieto ai giocatori fu revocato per il secondo incontro disputato il 23 agosto 1986 a Carisbrook. La Nuova Zelanda pareggi\u00f2 la serie 1-1 vincendo vincendo l'incontro 13-12. La partita ebbe un episodio controverso quando l'arbitro gallese Derek Bevan annull\u00f2 una meta del numero 8 australiano Steve Tuynman. L'incontro finale fu disputato il 6 settembre 1986 all'Eden Park. L'Australia sconfisse una Nuova Zelanda in piena forza 22-9 ottenendo la prima vittoria di una serie di test sul suolo neozelandese.\nL'Australia partecip\u00f2 fiduciosa alla Coppa del Mondo inaugurale del 1987, disputatasi in Australia e Nuova Zelanda. Tuttavia, perse la semifinale contro la Francia a Sydney 30-26. L'Australia perse anche la finale per il terzo posto contro il Galles. Mentre le prestazioni dei Wallabies durante i tre anni con Alan Jones allenatore furono di alto livello, Jones ebbe un effetto polarizzante sulla squadra con molti giocatori infelici del suo stile di gestione. Tra questi Mark Ella e l'influente mediano di mischia Nick Farr-Jones. Prima e durante la Coppa del Mondo del 1987 Alan Jones increment\u00f2 le sue attivit\u00e0 extrasportive, incluse le trasmissioni radiofoniche. I giocatori lamentarono che Jones prestasse troppa attenzione a queste attivit\u00e0 a discapito del ruolo di allenatore. Dopo la Coppa del Mondo Bob Dwyer, che allen\u00f2 gi\u00e0 l'Australia nel 1982 e nel 1983, prese il posto di Jones nel 1988.\nNel 1989 i British and Irish Lions effettuarono un tour dell'Australia per la prima volta dal 1966. Dopo avere vinto il primo test, l'Australia perse il secondo e il terzo incontro perdendo la serie 2-1. Bob Dwyer identific\u00f2 una scarsit\u00e0 di dominio degli avanti come fattore principale che contribu\u00ec alla sconfitta e negli anni 1990 tent\u00f2 di migliorare questo aspetto del gioco dei Wallabies.\nAnni 1990: i successi alla Coppa del Mondo.\nLa squadra si era riordinata e partecip\u00f2 alla Coppa del Mondo 1991 con un atteggiamento rinnovato. Nella fase a gironi sconfissero l'Argentina, annientarono il Galles 38-3, e sconfissero Samoa 9-3 in una partita segnata da una pioggia battente. Durante l'incontro dei quarti di finale contro l'Irlanda, gli australiani non furono mai in grado di distanziare gli irlandesi. Fino agli ultimi secondi di gioco rimanenti, l'Irlanda era in vantaggio 18-15 prima che Michael Lynagh segnasse una meta in prossimit\u00e0 dell'angolo portando l'Australia in semifinale contro la Nuova Zelanda. La semifinale fin\u00ec 16-6 per i Wallabies che gi\u00e0 durante il primo tempo dimostrarono di potere tenere testa agli All Blacks. Nella finale di Twickenham affrontarono l'Inghilterra. Gli inglesi cambiarono la loro solita tattica di gioco basata sugli avanti e cercarono di giocare una partita maggiormente basata sulla velocit\u00e0. Ci\u00f2 non ebbe successo e l'Australia si impose 12-6. David Campese fu nominato giocatore del torneo avendo segnato sei mete in una serie di prestazioni eccezionali. Al ritorno in Australia furono organizzate delle parate per festeggiare la vittoria della nazionale.\nIl decennio fu uno dei pi\u00f9 importanti per la creazione del rugby moderno. I campioni uscenti dell'Australia debuttarono nella Coppa del Mondo 1995 disputata in Sud Africa perdendo contro i padroni di casa. La fase a gironi, in cui l'Australia arriv\u00f2 seconda, fu seguita dall'eliminazione ai quarti di finale contro l'Inghilterra grazie a un drop dalla lunga distanza segnato da Rob Andrew. Questo fu il peggiore risultato alla Coppa del Mondo per l'Australia, al pari dell'imprevista eliminazione del 2007 ai quarti di finale sempre ad opera dell'Inghilterra. I tornei del Tri Nations e del Super 12 furono introdotti quell'anno, e iniziarono nel 1996. Questo spinse al professionismo. In risposta all'introduzione del professionismo nel rugby, fu stabilita nell'ottobre 1995 la Rugby Union Players Association (RUPA) allo scopo di salvaguardare gli interessi dei giocatori di rugby professionisti dell'Australia.\nGreg Smith fu allenatore della nazionale nel 1996 e nel 1997 quando l'Australia vinse solamente due dei suoi otto incontri al Tri Nations, entrambi contro il Sud Africa in casa, e pat\u00ec pesanti sconfitte contro All Blacks e Springboks. Rod MacQueen fu nominato successore di Smith e nel 1998 l'Australia vinse entrambi i loro incontri contro gli All Blacks guadagnando la Bledisloe Cup. Gli australiani mantennero la Bledisloe Cup nel 1999 quando sconfissero gli All Blacks col punteggio record 28-7 a Sydney.\nNella Coppa del Mondo 1999 l'Australia vinse il proprio girone concedendo solamente 31 punti, prima di affrontare il Galles ai quarti di finale. Sconfissero i gallesi 24-9 prima di incontrare in semifinale i campioni in carica del Sud Africa, che sconfissero 27-21. La semifinale fu vinta dopo un memorabile drop ai tempi supplementari dell'apertura Stephen Larkham. La finale contro la Francia al Millennium Stadium fu vinta agevolmente 35-12; 25 dei 35 punti segnati dai Wallabies furono messi a segno da Matt Burke.\nNel 1999 furono cinque i giocatori australiani a vincere la loro seconda Coppa del Mondo: Phil Kearns, John Eales, Tim Horan, Jason Little e Dan Crowley.\nNuovo millennio.\nNel 2000 l'Australia conserv\u00f2 la Bledisloe Cup, e vinse il Tri Nations per la prima volta. Nello stesso anno venne istituito il Mandela Challenge Plate, trofeo disputato tra australiani e Sud Africa, che si affianc\u00f2 cos\u00ec alla Bledisloe Cup che oppone Wallabies a All Blacks. L'Australia ripet\u00e9 il doppio successo nel 2001 e ottenne anche la prima vittoria in assoluto di una serie di incontri contro i British and Irish Lions. MacQueen, e il capitano John Eales si ritirarono subito dopo questa stagione. Furono rimpiazzati dall'allenatore Eddie Jones e George Gregan divenne capitano. Questo periodo vide anche la firma di contratti molto remunerativi dei giocatori di rugby league d'alto livello Mat Rogers, Wendell Sailor, Lote Tuqiri \u2014 che cambiarono tutti codice arrivando a rappresentare l'Australia. Ci\u00f2 avvenne in contrasto con quanto accaduto nel secolo precedente, dove molti giocatori di rugby union furono attratti dal league con grandi salari.\nDopo non essere riusciti a mantenere il Tri Nations nel 2002, e perdendo la Bledisloe Cup nel 2003, l'Australia disput\u00f2 un ottimo girone eliminatorio alla Coppa del Mondo 2003 con una vittoria 24-8 sull'Argentina, e due larghe vittorie su Namibia e Romania. Quindi sconfisse di misura 17-16 l'Irlanda e sconfisse la Scozia 33-16 ai quarti di finale. I Wallabies si affermarono in una delle loro pi\u00f9 grandi vittorie sulla Nuova Zelanda quando si imposero 22-10 in semifinale. Giocarono contro l'Inghilterra una emozionante finale dove furono sconfitti ai tempi supplementari grazie a un drop di Jonny Wilkinson. L'anno dopo gli australiani si presero la rivincita sugli inglesi sconfiggendoli in due test 51-15 e 19-21.\nNel 2005, per celebrare l'anniversario dei dieci anni di professionismo nel rugby union, fu annunciata una squadra dei Wallabies del decennio. John Eales fu nominato capitano da una giuria composta da trenta persone. Dopo il tour europeo del 2005, i media spinsero per il licenziamento di Eddie Jones e l'allontanamento dalla nazionale di George Gregan. Ci\u00f2 fu dovuto a una serie di otto sconfitte durante gli ultimi nove test disputati, con sette sconfitte consecutive.\nAgli inizi del 2006 John Connolly venne nominato capo allenatore. L'Australia vinse entrambi i due test contro l'Inghilterra nel 2006, e ottenne una successiva vittoria contro l'Irlanda. L'Australia perse 32-12 contro gli All Blacks il proprio incontro di apertura del Tri Nations. Sconfisse quindi il Sud Africa a Brisbane 49-0, prima di ottenere la sua seconda vittoria contro il Sud Africa. Dopo avere vinto il proprio girone a punteggio pieno, la sconfitta 12-10 contro l'Inghilterra ai quarti di finale segn\u00f2 l'eliminazione dalla Coppa del Mondo 2007.\nRobbie Deans fu nominato capo allenatore agli inizi del 2008, quando i Wallabies si apprestavano a iniziare la preparazione per il Tri Nations 2008. Dopo il ritiro di George Gregan e Stephen Larkham dopo la Coppa del Mondo 2007, Deans ebbe il compito di scegliere una squadra che facesse a meno di alcuni dei giocatori di maggiore esperienza. I Wallabies ebbero risultati alterni al Tri Nations, sconfiggendo la Nuova Zelanda a Sydney e sconfiggendo il Sud Africa due volte, sia a Perth che a Durban. Tuttavia i Wallabies patirono la loro peggiore sconfitta nella storia, perdendo 53-8 contro il Sud Africa a Johannesburg.\nIl 2009 non fu un buon anno per i Wallabies. Ebbero un buon inizio con una schiacciante vittoria contro i Barbarians 55-7, una doppia vittoria contro l'Italia e una vittoria 22-6 contro la Francia. Tuttavia terminarono terzi al Tri Nations collezionando una sola vittoria 21-6 contro il Sud Africa. Nei test di fine anno persero 32-19 contro gli All Blacks, sconfissero l'Inghilterra 18-9 e pareggiarono con l'Irlanda. Persero contro la Scozia per la prima volta dopo 27 anni.\nAnni 2010.\nIl 2010 inizi\u00f2 con una vittoria 49-3 contro Figi. Il 12 e il 19 giugno seguirono le due partite contro l'Inghilterra nell'ambito del tour inglese in Australia e Nuova Zelanda: nel primo incontro a Perth i Wallabies vinsero 27-17, mentre nel secondo incontro disputato a Sydney persero di misura 21-20. L'ultimo test match giocato prima del Tri Nations fu contro l'Irlanda, con la vittoria australiana 22-15. Il Tri Nations 2010 fu dominato dalla Nuova Zelanda che vinse tutte e sei le partite in programma, l'Australia riusc\u00ec a vincere solo due partite contro il Sudafrica. Il 30 ottobre, in un incontro giocato a Hong Kong, i Wallabies sconfissero gli All Blacks 26-24. A novembre la nazionale australiana si rec\u00f2 in tour in Europa con un bilancio di tre vittorie contro Galles, Italia e Francia, e una sconfitta 35-18 in Inghilterra.\nNel 2011 le convincenti prestazioni dei Wallabies, che condussero alla vittoria del Tri Nations dopo 10 anni, accreditarono la nazionale australiana come una delle principali sfidanti degli All Blacks per la vittoria finale nella Coppa del Mondo disputata lo stesso anno. Qualificatasi ai quarti di finale della con un secondo posto ottenuto nella fase a gironi dopo la sorprendente sconfitta 15-6 contro l'Irlanda, l'Australia raggiunse le semifinali sconfiggendo il Sudafrica 11-9. In semifinale i Wallabies vennero sconfitti dagli All Blacks 20-6 e dovettero consolarsi con il terzo posto ottenuto dopo la vittoria 21-18 nella finale contro il Galles.\nNel 2012, dopo l'ingresso dell'Argentina nel torneo, il Tri Nations cambi\u00f2 formato diventando il The Rugby Championship. Nel giugno 2013 l'Australia ospit\u00f2 un tour dei British and Irish Lions che si decise all'ultima partita: dopo i primi due incontri equilibrati che videro rispettivamente vincere i Lions 23-21 e in seguito i Wallabies pareggiare la serie vincendo la seconda partita 16-15, fu infatti il terzo test match vinto nettamente dai Lions 41-16 a decidere le sorti del tour. In seguito a questo tour Robbie Deans diede le dimissioni da commissario tecnico e venne rimpiazzato da Ewen McKenzie. Dopo il suo secondo deludente Rugby Championship, e con una sconfitta casalinga 29-28 contro gli All Blacks maturata con i Wallabies in vantaggio di 10 punti fino agli ultimi 11 minuti rimanenti della partita, il 18 ottobre 2014 McKenzie rassegn\u00f2 le dimissioni e venne sostituito da Michael Cheika.\nIl nuovo corso del C.T. Cheika non inizi\u00f2 nel migliore dei modi, con l'Australia che durante il tour europeo del 2014 riusc\u00ec a ottenere solamente una vittoria sconfiggendo il Galles 33-28, a fronte di tre sconfitte contro Francia, Irlanda e Inghilterra. L'anno successivo, a distanza di quattro anni dall'ultimo Tri Nations vinto, i Wallabies vinsero il Rugby Championship 2015 vincendo tutte e tre le partite del torneo (disputato in forma ridotta a causa della concomitanza della ). Forti di questo successo si presentarono tra i favoriti alla Coppa del Mondo, terminando al primo posto in quello che venne definito \"girone della morte\" sconfiggendo i padroni di casa dell'Inghilterra, il Galles, le Figi e l'. Ai quarti di finale la nazionale australiana rischi\u00f2 l'eliminazione ad opera della Scozia, vincendo 35-34 grazie a un controverso calcio di punizione messo a segno da Bernard Foley allo scadere del tempo di gioco. In semifinale ebbe poi la meglio dell'Argentina, sconfitta 29-15, ma in finale dovette arrendersi alla Nuova Zelanda laureatasi campione del mondo per la seconda volta consecutiva.\nAbbigliamento di gioco.\nI Wallabies giocano indossando i tradizionali colori sportivi dell'Australia verde e oro. Prima che venisse adottata la maglia nazionale, i Wallabies utilizzavano una maglia diversa in relazione allo Stato australiano in cui si teneva l'incontro. Nel 1899 durante il tour dei British and Irish Lions in Australia, la squadra vest\u00ec l'azzurro del Nuovo Galles del Sud nei tre incontri disputati a Sydney, e l'amaranto del Queensland nella partita giocata a Brisbane. Lo stemma dell'Australia rimpiazzava il logo dello Stato sulla maglietta all'altezza del petto.\nNel 1928 le federazioni del Nuovo Galles del Sud e del Queensland si accordarono sancendo che \"i colori che rappresentano l'Australia a livello amatoriale verde e giallo, dovrebbero essere adottati\". L'anno seguente gli All Blacks visitarono l'Australia, e la maglia indossata era verde smeraldo e riportava lo stemma dell'Australia; le calze erano verdi con strisce nella parte superiore. La maglia rest\u00f2 la stessa, con poche variazioni, soprattutto durante gli anni 1930. Nel 1961 venne utilizzata una maglia oro per un tour in Sud Africa, per evitare confusione con i colori sudafricani, e il colore oro da allora rimase. La maglia indossata durante la Coppa del Mondo del 2007, ideata dalla Canterbury International, fu pi\u00f9 controversa e criticata; era caratterizzata da un pannello curvo di colore beige sul petto che ricordava la forma di un reggiseno.\nDal 2014 i Wallabies hanno una nuova maglietta prodotta dall'ASICS.\nWallabies.\nIl soprannome \"Wallabies\" si riferisce al wallaby, un marsupiale ampiamente distribuito attraverso l'Australia. L'appellativo trae origine nel 1908 durante il tour della prima selezione australiana nel Regno Unito e Nord America. La Nuova Zelanda aveva appena terminato un tour, e i media inglesi soprannominarono la squadra neozelandese \"All Blacks\" in riferimento al loro abito nero. Fu suggerito dai media che anche l'Australia dovesse avere un soprannome. \"Rabbits\" (\"conigli\", in italiano) fu apparentemente uno dei nomi suggeriti, sebbene venne rifiutato in quanto non si volle che la squadra nazionale rappresentasse un animale che fosse una \"piaga importata\". Si opt\u00f2 invece in favore del nativo wallaby. Dapprima furono solamente le formazioni che prendevano parte ai tour a essere soprannominate Wallabies; quando l'Australia giocava in casa, ci si riferiva loro come \"Internationals\".\nStatistiche.\nThe Rugby Championship.\nL'unico torneo annuale disputato dall'Australia \u00e8 il The Rugby Championship. Fino al 2011, e dalla prima edizione che si tenne nel 1996, l'Australia partecipava al Tri Nations insieme a Nuova Zelanda e Sud Africa. Nel 2012 si \u00e8 aggiunta al trorneo anche l'Argentina. Gli australiani hanno vinto la competizione tre volte, nel 2000, nel 2001 e nel 2011. L'Australia considera gli All Blacks i maggiori rivali storici, con i quali gareggia per la Bledisloe Cup dal 1932. Adesso la Bledisloe Cup viene assegnata durante il The Rugby Championship. Il periodo di tempo pi\u00f9 lungo in cui l'Australia ha mantenuto la Bledisloe \u00e8 di cinque anni, dal 1998 al 2002.\nAnche il Mandela Challenge Plate viene assegnato durante il The Rugby Championship ed \u00e8 conteso da Australia e Sud Africa.\nFonte: espnscrum.com \nCoppa del Mondo.\nL'Australia ha partecipato a tutte le Coppe del Mondo sin dalla prima edizione del 1987. \u00c8 una delle nazioni con pi\u00f9 successi alla Coppa del Mondo, essendo una delle tre nazioni (le altre sono il Sud Africa nel 1995 e nel 2007 e la Nuova Zelanda nel 1987 e nel 2011) ad avere vinto due volte la Coppa Web Ellis (1991 e 1999). I Wallabies hanno partecipato a tre finali della Coppa del Mondo, un record condiviso con l'Inghilterra. L'Australia ospit\u00f2 l'edizione del 1987 insieme con la Nuova Zelanda. Fu raggruppata con Inghilterra, Stati Uniti e Giappone nel girone A. Nel loro primo incontro in assoluto alla Coppa del Mondo, gli australiani sconfissero l'Inghilterra 19-6 al Concord Oval di Sydney. L'Australia sconfisse gli altri avversari del girone finendo prima e avanzando ai quarti di finale dove sconfisse l'Irlanda 33-15. Fu eliminata dalla Francia alle semifinali, e quindi perse la finale per il terzo posto contro il Galles.\nL'Australia si qualific\u00f2 automaticamente per la Coppa del Mondo 1991 disputata in Europa. L'Australia fin\u00ec nuovamente prima nel proprio girone, sconfiggendo Samoa, Galles e Argentina. Incontr\u00f2 ancora una volta l'Irlanda ai quarti di finale, sconfiggendola con un punto di scarto e avanzando alle semifinali, dove sconfisse gli All Blacks 16-6 qualificandosi alla sua prima finale di Coppa del Mondo. In finale l'Australia sconfisse l'Inghilterra 12-6 a Twickenham, vincendo in questo modo l'edizione 1991. L'Australia fu nuovamente qualificata automaticamente all Coppa del Mondo 1995 in Sud Africa. I Wallabies finirono secondi nel loro girone, avendo perso una partita contro i padroni di casa del Sud Africa. Furono eliminati ai quarti di finale dall'Inghilterra.\nL'Australia fin\u00ec in testa al proprio girone nella Coppa del Mondo 1999 in Galles, sconfiggendo Irlanda, Romania e Stati Uniti durante la fase a gruppi. Dopo avere sconfitto i padroni di casa del Galles ai quarti di finale, batterono i campioni uscenti del Sud Africa 27-21 guadagnando l'accesso alla finale. In finale l'Australia prevalse sulla Francia 35-12, divenendo la prima nazione a vincere due volte la Coppa del Mondo. La Coppa del Mondo 2003 fu ospitata solamente dall'Australia, che termin\u00f2 il proprio girone senza sconfitte vincendo contro Irlanda, Argentina, Romania e Namibia. L'Australia sconfisse la Scozia ai quarti di finale, e quindi gli All Blacks in semifinale con un risultato considerato a sorpresa. L'Inghilterra vinse la finale ai tempi supplementari con un drop di Jonny Wilkinson.\nL'Australia fin\u00ec nuovamente prima nel proprio girone alla Coppa del Mondo 2007 in Francia, registrando vittorie contro Giappone, Galles, Figi e Canada. In quel periodo l'Australia era seconda nella classifica mondiale IRB, e l'unica squadra ad avere battuto i favoriti della Nuova Zelanda in quell'anno. Tuttavia i Wallabies arrivarono solamente ai quarti di finale, equagliando quindi il loro peggiore piazzamento alla Coppa del Mondo. Furono eliminati ancora una volta dall'Inghilterra 12-10.\nIl 2011 fu l'anno della Coppa del Mondo disputata in Nuova Zelanda, con l'Australia tra le maggiori pretendenti alla vittoria finale del titolo dopo la convincente prestazione al Tri Nations 2011. Nella fase a gironi i Wallabies si trovarono ad affrontare Italia, Irlanda, Stati Uniti e Russia, con una sorprendente sconfitta 15-6 contro gli irlandesi che releg\u00f2 l'Australia al secondo posto in classifica proprio dietro all'Irlanda. Cos\u00ec, ai quarti di finale, i Wallabies furono costretti a giocare contro i campioni uscenti del Sudafrica che riuscirono a sconfiggere 11-9. Il sogno di conquistare la Coppa Webb Ellis si infranse nella semifinale contro gli All Blacks, persa 20-6. I Wallabies si rifecero nella finale per il terzo posto sconfiggendo il Galles 21-18.\nAlla la nazionale australiana fu inserita in un girone molto ostico che comprendeva i padroni di casa dell'Inghilterra, il Galles, le Figi e l'Uruguay. Vinse il proprio girone sconfiggendo tutte e quattro le rivali, cos\u00ec approd\u00f2 ai quarti di finale dove ebbe la meglio della Scozia con un calcio di punizione \"in extremis\". Pi\u00f9 agevole si rivel\u00f2 la semifinale contro l'Argentina, sconfitta 29-14, ma in finale la Nuova Zelanda si dimostr\u00f2 un ostacolo insormontabile.\nTotale.\nQuando fu introdotta la classifica mondiale IRB nel 2003 l'Australia era posizionata quarta. Da allora, la posizione pi\u00f9 alta raggiunta dall'Australia \u00e8 il secondo posto, mentre quella pi\u00f9 bassa \u00e8 rappresentata da una sesta posizione.\nLa tabella mostra le statistiche relative a tutti gli incontri disputati dall'Australia. \u00c8 aggiornata al 3 novembre 2015.\nGiocatori.\nRosa attuale.\nQuella che segue \u00e8 la rosa di 31 giocatori convocata per la ..\nGiocatori celebri.\nSette ex giocatori dell'Australia sono stati inseriti nella International Rugby Hall of Fame: David Campese, Ken Catchpole, John Eales, Mark Ella, Nick Farr-Jones, Tim Horan e Michael Lynagh. Nel 2007 Eales \u00e8 stato indotto anche nella IRB Hall of Fame, cos\u00ec come Farr-Jones nel 2011, e Campese ed Ella nel 2013.\nSegue una lista dei giocatori pi\u00f9 celebri del passato (tra parentesi gli anni in cui hanno giocato in nazionale).\nRecord individuali.\nDi seguito sono riportati i principali record individuali relativi ai giocatori della nazionale australiana. I giocatori ancora in attivit\u00e0 sono indicati in grassetto. Le cifre sono aggiornate al 21 novembre 2016.\nPresenze in nazionale.\nIl maggior numero di presenze in nazionale \u00e8 detenuto da George Gregan, con 139 presenze di cui 59 indossando la fascia di capitano. Il suo debutto fu nel 1994 a Brisbane contro l'Italia.\nPunti realizzati.\nIl primato del maggior numero di punti realizzati spetta a Michael Lynagh, tra l'altro autore di una prestazione impeccabile alla Coppa del Mondo 1991 coronata da 82 punti realizzati in 6 partite disputate. Il record del maggior numero di punti realizzati in un singolo incontro spetta invece a Mat Rogers, che ne realizz\u00f2 42 nella vittoria record 142-0 contro la Namibia durante la Coppa del Mondo 2003.\nMete realizzate.\n\u00c8 David Campese l'autore del maggior numero di mete realizzate con la maglia dei Wallabies (64 mete). Il record del maggior numero di mete realizzate in un singolo incontro spetta a Chris Latham, che ne realizz\u00f2 5 nella vittoria record 142-0 contro la Namibia durante la Coppa del Mondo 2003.\nI tour.\nIl primo tour storico fu disputato a cavallo del 1908 e del 1909 in Gran Bretagna, dove la selezione australiana formata quasi esclusivamente da giocatori del Nuovo Galles del Sud registr\u00f2 una sconfitta 8-6 contro il Galles e una vittoria 9-3 sull'Inghilterra. Nel 1933 si tenne il primo tour in Sud Africa, con gli Springboks che prevalsero 3-2 nei test disputati. Memorabile il tour del 1947-48, durante il quale l'Australia affront\u00f2 le quattro Home Nations mantenendo la propria linea di meta inviolata e perdendo solamente contro il Galles.\nDurante il disastroso tour del 1957-58 l'Australia perse contro tutte le nazionali britanniche. Nel tour del 1984 l'Australia riusc\u00ec a prendersi la rivincita realizzando il Grande Slam sulle nazionali britanniche, oltre a vincere anche contro i Barbarians.\nStadi.\nI Wallabies giocano le loro partite casalinghe in diversi stadi australiani. Alcuni di questi includono il Subiaco Oval di Perth, il Suncorp Stadium di Brisbane, l'ANZ Stadium di Sydney, e il Melbourne Cricket Ground e l'Etihad Stadium di Melbourne.\nSvariate sedi sparse per l'Australia sono state utilizzate per ospitare la Coppa del Mondo 2003.\nAlcuni degli stadi che venivano utilizzati tradizionalmente in precedenza per gli incontri dei Wallabies includevano il Concord Oval di Sydney, il Sydney Cricket Ground e il Sydney Sports Ground, cos\u00ec come il Ballymore Stadium e il Brisbane Exhibition Ground a Brisbane. Fu il Sydney Cricket Ground a ospitare la prima partita internazionale dell'Australia, contro la Gran Bretagna, nel 1899."}
{"id": "1203162", "revid": "547034", "url": "https://it.wikipedia.org/wiki?curid=1203162", "title": "Karl Friedrich Reiche", "text": "Biografia.\nStudi\u00f2 filosofia all'Universit\u00e0 di Lipsia dove ottenne il dottorato nel 1885. Fu professore a Dresda dal 1886 al 1889 e in seguito a Constituci\u00f3n, in Cile; l\u00ec \u00e8 conosciuto anche con il nome di Carlos Reiche. Fu direttore della sezione di botanica del Museo Nazionale di Storia Naturale di Santiago del Cile dal 1896 al 1911, quando era direttore dell'istituto Rodolfo Amando Philippi. In quegli anni pubblica gli \"Annali dell'Universit\u00e0 del Cile\" e sei volumi intitolati \"Studi critici della flora cilena\", opera rimasta incompleta. Anche se viene considerato l'unico autore di quest'opera \u00e8 probabile che collaborarono alla stesura F. Philippi e F. Johow. Nel 1911 lascia il suo incarico al museo diventando professore di botanica presso la Scuola di Alti Studi del Messico fino al 1923. Sempre nel 1911 viene nominato membro corrispondente della Societ\u00e0 Tedesca di Botanica (\"Deutsche Botanische Gesellschaft\"). A partire dal 1924 si trasferisce a Monaco dove lavora come ricercatore indipendente nella \"Botanische Staatssammlung\". Nel 1926 torna in Messico per completare la sua opera sulla flora cilena. Successivamente torna in Germania dove dal 1928 dirige una sezione dell'Erbario Statale di Monaco. "}
{"id": "1203163", "revid": "834", "url": "https://it.wikipedia.org/wiki?curid=1203163", "title": "Jennifer L\u00f3pez", "text": ""}
{"id": "1203177", "revid": "125872994", "url": "https://it.wikipedia.org/wiki?curid=1203177", "title": "Romanico lombardo", "text": "Il romanico lombardo si svilupp\u00f2 tra gli ultimi decenni dell'XI secolo e il XII secolo in un'area pi\u00f9 vasta dell'attuale regione Lombardia, comprendente anche l'Emilia e una parte del Piemonte (non va infatti dimenticato che nel medioevo, come pure fino a quasi l'unit\u00e0 d'Italia, il toponimo \"Lombardia\" veniva utilizzato per indicare gran parte dell'Italia settentrionale) e influenz\u00f2 una larga parte dell'Italia, fino all'Umbria, alle Marche, al nord del Lazio, ed in parte anche la Puglia e la Sardegna.\nLa Lombardia fu la prima zona italiana a ricevere le novit\u00e0 artistiche dall'Oltralpe, grazie all'ormai secolare movimento di artisti lombardi in Germania e viceversa, ma soprattutto ad esportare tecniche costruttive avanzate come ad esempio le volte in pietra e anche caratteri stilistici come gli archetti pensili e le lesene (non a caso chiamate in Francia \"bandes lombardes\"). \nDal 2007 il Consiglio d'Europa ha promosso un Itinerario Culturale del Consiglio d'Europa ideato per valorizare, studiare e promuovere il patrimonio artistico e la conoscenza dell'arte romanica in Europa: Transromanica, individuando, nell'ambito del romanico lombardo, tre monumenti di particolare interesse: il duomo di Modena, la basilica di San Michele Maggiore a Pavia e l'abbazia di Vezzolano.\nArchitettura.\nLombardia.\nUna delle prime chiese pervenuteci, con elementi significativi delle novit\u00e0 dello stile romanico \u00e8 la basilica di Santa Maria Maggiore a Lomello, costruita tra il 1025 e il 1050, con forti richiami all'architettura ottoniana: fu una delle prime chiese in Italia che fu coperta nelle navate laterali da volte a crociera, invece delle tradizionali travature. All'interno, al posto dei colonnati basilicali, si trovano pilastri con due semicolonne affiancate ai lati. Le semicolonne reggono gli archi divisori, mentre i pilastri si prolungano in paraste fino alle imposte del soffitto, dove trovano posto alcuni originali arconi in mattoni, che attraversano la navata centrale. La particolare conformazione dei prolungamenti dei pilastri e delle semicolonne fa s\u00ec che i blocchi d'imposta (al posto dei capitelli) creino una sorta di decorazione cruciforme sulle pareti.\nSempre di influsso germanico \u00e8 la piccola chiesa di San Pietro al Monte di Civate, dove sono presenti due absidi opposte, secondo modelli carolingi.\nNella zona del comasco si ripresero modelli nordeuropei, come mostra la basilica di Sant'Abbondio, a cinque navate a coperta a travi lignee, dove \u00e8 presente un doppio campanile nello stile dei \"Westwerk\" tedeschi. Altre peculiarit\u00e0 sono la presenza precoce di archetti ciechi e lesene nella muratura esterna, costituita in pietra locale invece del tipico laterizio usato a Milano e a Pavia.\nTra la fine dell'XI e l'inizio del XII secolo, in uno stile romanico gi\u00e0 maturo, venne ricostruita la basilica di Sant'Ambrogio a Milano, dotandola di volte a crociera costolonate ed un disegno molto razionale, con una perfetta corrispondenza tra il disegno in pianta e gli elementi in alzato. In pratica ogni arco delle volte poggia su un semipilastro o una semicolonna propria che sono poi raggruppati nel pilastro a fascio, la cui sezione orizzontale non \u00e8 quindi casuale, ma legata strettamente a ci\u00f2 che sostiene. La facciata (detta a capanna) presenta due logge sovrapposte, quella inferiore ha tre arcate uguali e si ricongiunge con il perimetro interno del portico, quella superiore ha cinque arcate che scalano in altezza assecondando il profilo degli spioventi. Presenta anche degli archetti pensili, cio\u00e8 file di piccoli archi a tutto sesto che \"ricamano\" la cornice marcapiano e gli spioventi. Il quadriportico invece venne ricalcato sulla precedente struttura paleocristiana, sebbene avesse ormai cambiato funzione: non pi\u00f9 luogo per contenere i catecumeni, ma sede di riunioni ed assemblee religiose o civili.\nL'isolamento stilistico di Sant'Ambrogio di Milano non doveva essere spiccato quanto oggi rispetto all'epoca della ricostruzione, quando esistevano altri monumenti oggi andati perduti o pesantemente manomessi nei secoli, come le cattedrali di Pavia, di Novara e di Vercelli. Restano comunque riecheggiamenti del modello di Sant'Ambrogio nella chiesa dei Santi Celso e Nazaro, sempre a Milano, o in chiese extraurbane come chiesa di San Sigismondo a Rivolta d'Adda.\nLa rotonda di San Tom\u00e8, \"unanimemente considerata monumento del romanico maturo\", sita in provincia di Bergamo si distingue per la pianta circolare, per l'armonia dei volumi cilindrici sovrapposti, per l'originalit\u00e0 della struttura interna suddivisa in percorsi delimitati da colonne e capitelli di particolare bellezza e pregio artistico.\nIl matroneo sovrapposto al corpo principale \u00e8 caratterizzato, anch'esso, da colonne sovrastanti quelle del corpo inferiore, culminati da capitelli scolpiti con motivi diversi che riproducono ornature longobarde, episodi biblici e figure zoomorfe. La lanterna chiude la struttura rendendo un effetto di grande fascino e di elegante snellezza.\nAltri esempi di chiese romaniche lombarde a pianta circolare sono il Duomo vecchio di Brescia e la Rotonda di San Lorenzo a Mantova.\nAltri sviluppi sono testimoniati per esempio dalla basilica di San Michele Maggiore a Pavia, con la facciata costituita da un unico grande profilo pentagonale con i due spioventi, tripartito da contrafforti a fascio, e, nella parte alta, decorato da due gallerie simmetriche di archetti su colonnine, che seguono il profilo della copertura; il forte sviluppo ascensionale \u00e8 sottolineato anche dalla disposizione delle finestre, concentrate nella zona centrale. La straordinaria decorazione con fasce scolpite che attraversano orizzontalmente l'intera facciata \u00e8 oggi gravemente compromessa dal degrado della pietra arenaria nella quale vennero scolpite.\nIl modello di San Michele venne ripreso anche nella chiese pavesi di San Teodoro e di San Pietro in Ciel d'Oro (consacrata nel 1132), e venne sviluppato nel duomo di Parma (fine XII-inizio XIII secolo).\nEmilia.\nLa maggior parte delle citt\u00e0 romane lungo la via Emilia si dotarono in quest'epoca di monumentali cattedrali, fra le quali mantengono tuttora ben visibile l'impianto medievale il duomo di Parma, il duomo di Modena e Fidenza, mentre il duomo di Reggio Emilia venne pesantemente trasformato nei secoli successivi.\nIl duomo di Modena \u00e8 la testimonianza pervenutaci in maniera pi\u00f9 coerentemente unitaria. Una lapide murata all'esterno dell'abside maggiore riporta come data di fondazione il 23 maggio 1099 e indica anche il nome dell'architetto, il \"magister\" Lanfranco, di origine lombarda (forse comasca), anche se studi recenti ipotizzano una sua origine veronese. Fu costruita in poche decine d'anni, per questo non presenta inserimenti gotici significativi. A tre navate prive di transetto e con tre absidi, era coperta anticamente da capriate lignee, che vennero sostituite con volte a crociera a sesto acuto soltanto durante il XV secolo. Le pareti della navata centrale poggiano su pilastri alternati a colonne e presentano un triforio con trifore che simulano un finto matroneo e un cleristorio dove si aprono le finestre. All'esterno l'articolazione dello spazio riflette quella interna, con una serie continua di loggette ad altezza di \"matroneo\", che cingono tutt'intorno il duomo, racchiuse da arcate cieche. La facciata a spioventi riflette la forma interna delle navate, ed \u00e8 tripartita da due poderose paraste mentre il centro \u00e8 dominato dal portale con protiro a due piani (il rosone ed i portali laterali sono invece pi\u00f9 tardi). Di straordinario pregio e importanza \u00e8 il corredo scultoreo composto dai celebri rilievi di Wiligelmo e dei suoi seguaci.\nIl duomo di Parma venne iniziato alla fine del XII secolo e terminato nel corso del Duecento, con il campanile e il protiro sulla facciata. La cattedrale presenta una pianta molto complessa, soprattutto nella zona absidale e nel grande transetto, pure coronato da absidi su entrambi i lati. Anche qui come a Modena ed in particolare come a Pavia, la facciata \u00e8 movimentata da loggette pensili, sia oblique, sotto gli spioventi, sia in un doppio ordine orizzontale, che creano un ritmato effetto di chiaroscuro assieme alla delicata policromia dovuta all'uso di pietre diverse: arenaria, pietra grigia e marmo rosa di Verona. Parma \u00e8 famosa per le opere scultoree di Benedetto Antelami. La costruzione delle cattedrali di Piacenza, Parma, Reggio, Modena, Ferrara sancisce l'affermarsi dell'et\u00e0 comunale in cui il nascente Comune rappresenta la continuit\u00e0 ideale con il glorioso municipium romano. Il modello architettonico romanico concilia l'impianto della basilica romana con la struttura chiesastica borgognona.\nVicino per datazione e per stile \u00e8 il duomo di Piacenza, costruito su iniziativa del Comune dopo la conquista dell'autonomia (1126). A Piacenza lavor\u00f2 lo scultore Niccol\u00f2.\nDi particolare interesse sono l'abbazia di Nonantola, il duomo di Fidenza e il complesso di Santo Stefano a Bologna.\nAltre zone d'influenza.\nUna diretta filiazione dello stile del duomo di Modena \u00e8 la basilica di San Zeno a Verona, dove sono citati quasi tutti gli elementi architettonici, dalla facciata a spioventi tripartita, alla galleria di loggette (sebbene qui interpretata con doppie colonnine), ai grandi pannelli scultorei accanto al portale, all'articolazione interna. Il resto del Veneto fu dominato dalle influenze bizantine che filtravano da Venezia, ma una citazione di modi lombardi \u00e8 riscontrabile nei due ordini di loggette lungo la zona absidale del duomo di Murano.\nIn Piemonte le influenze lombarde si sommarono a quelle del romanico francese, provenzale, come nella Sacra di San Michele o nella chiesa dei Santi Pietro e Orso ad Aosta. In Liguria il linguaggio stilistico lombardo venne ulteriormente filtrato e mischiato con influenze pisane e bizantine, come nel duomo di Ventimiglia o nelle chiese genovesi di Santa Maria di Castello, San Donato, Santa Maria delle Vigne e San Giovanni di Pr\u00e9, compresi i corredi scultorei originari.\nAnche in Toscana e in Umbria alcune chiese mostrano influenze lombarde, sebbene combinate con elementi pi\u00f9 classici desunti da vestigia antiche sopravvissute. \u00c8 il caso dell'abbazia di Sant'Antimo, della basilica di Santa Maria Infraportas a Foligno, delle chiese di San Salvatore a Terni o Santa Maria Maggiore ad Assisi, del Duomo di Todi.\nNelle Marche i modelli offerti dall'architettura emiliana vengono rielaborati con originalit\u00e0 e combinati con elementi bizantini. Per esempio la chiesa di Santa Maria di Portonovo presso Ancona (met\u00e0 dell'XI secolo) o la Cattedrale di San Ciriaco (fine XI secolo-1189), presentano una planimetria a croce greca con una cupola all'incrocio dei bracci e un protiro in facciata che inquadra un portale fortemente strombato.\nAnche nel Lazio settentrionale gli influssi lombardi pervennero filtrati dall'Umbria e vennero fecondati con l'ininterrotta tradizione classica: a Montefiascone con la chiesa di San Flaviano (inizio XII secolo), a Tarquinia con chiesa di Santa Maria in Castello (iniziata nel 1121), a Viterbo con pi\u00f9 basiliche (Santa Maria Nuova, San Francesco a Vetralla, il duomo, San Sisto, San Giovanni in Zoccoli).\nIn Sardegna nel X e XI secolo si manifesta un \u00abparticolare atteggiamento\u00bb di fronte alle due nuove correnti lombarda e toscana, che spesso vengono fuse producendo dei risultati inediti. Come nel caso della chiesa di San Nicola di Trullas (ante 1115) a Semestene (SS), della cappella palatina di Santa Maria del Regno (1107) ad Ardara o del San Nicola di Silanis (ante 1122) di Sedini (SS), la basilica di San Simplicio a Olbia (XI-XII sec.) e la Chiesa di Santa Maria di Betlem a Sassari (XII sec.), solo per citarne alcune. Ad epoca pi\u00f9 tarda risale la Chiesa di San Pietro di Zuri (Ghilarza) sulla cui facciata compare un'epigrafe che ricorda la data di consacrazione, il 1291, ed il maestro che esegu\u00ec i lavori Anselmo da Como. Allo stesso autore sono stati attribuiti gli interventi sulla facciata della chiesa di San Pietro Extramuros (XI- ripresa nel XIII) a Bosa (OR) dove sul colmo della facciata appare un'edicola con le colonnine ofitiche.\nScultura.\nI Maestri comacini.\nTra i primi maestri del romanico lombardo ci sono una serie di maestri anonimi che lavorarono inizialmente nella zona di Como (e per questo detti maestri comacini). Questi scultori si spostavano molto e la loro opera \u00e8 documentata su tutte le prealpi, nella Pianura Padana, nel Canton Ticino ed alcuni di loro si spinsero a lavorare fino in Germania, Danimarca e Svezia.\nTra le migliori opere di questa scuola ci sono la decorazione esterna della basilica di Sant'Abbondio a Como, oppure il coro della basilica di San Fedele, sempre a Como, con figure zoomorfe, mostri, grifoni, ecc.\nIn queste rappresentazioni le figure umane sono rare e caratterizzate da un aspetto tozzo e poco realistico. Ben pi\u00f9 notevole \u00e8 la loro maestria nel raffigurare figure animali e complessi intrecci vegetali, dovuta forse al fatto di poter contare sui modelli di stoffe e altri oggetti orientali. Il rilievo \u00e8 piatto e stilizzato, ed ampio \u00e8 il ricorso al trapano per creare un netto distacco con lo sfondo, di profondit\u00e0 fissa, per dare effetti di chiaroscuro.\nWiligelmo.\nWiligelmo \u00e8 il maestro delle sculture della facciata del duomo di Modena, il cui nome \u00e8 tramandato da una lastra posta sul duomo stesso, dove i cittadini riconoscenti fecero scolpire una frase in lode del maestro.\nPer Modena scolp\u00ec diversi rilievi tra la fine dell'XI e l'inizio del XII secolo, tra i quali i pi\u00f9 famosi sono i quattro grandi pannelli con le \"Storie della Genesi\" (\"Creazione, Peccato dei progenitori, Uccisione di Abele, Punizione di Caino e l'Arca di No\u00e8\"), che segnano la ripresa della scultura monumentale in Italia. Il complesso figurativo rappresenta un'allegoria della salvezza umana e della riconciliazione con Dio.\nWiligelmo \u00e8 famoso per il linguaggio immediato, chiaramente intelligibile da pi\u00f9 strati di popolazione. Inoltre svilupp\u00f2 uno stile dotato di capacit\u00e0 notevoli nella resa dei volumi, nella descrizione narrativa, nell'attenzione alla resa delle espressioni e dei dettagli.\nI seguaci di Wiligelmo.\nSempre a Modena operarono numerosi maestri lapicidi, come il Maestro delle Storie di San Geminiano (attivo verso il 1130, dotato di grande inventiva, ma meno espressivo di Wiligelmo), il Maestro di Art\u00f9 (pi\u00f9 decorativo e meno drammatico) e il Maestro delle Metope. Quest'ultimo artista anonimo, attivo nel primo quarto del XII secolo, scolp\u00ec un \"unicum\" con le fantasiose rappresentazioni dei popoli pi\u00f9 remoti della terra che attendono ancora il messaggio cristiano; importante \u00e8 la comparsa nel suo stile di elementi minuziosi e raffinati, derivati dalla scultura borgognona, dall'intagli di avori e dall'oreficeria.\nNiccol\u00f2.\nLo scultore conosciuto con il nome di Niccol\u00f2, allievo o comunque conoscitore di Wiligelmo, \u00e8 il primo maestro del quale si conosca un \"corpus\" di opere firmate, ben cinque, che permettono di ricostruire i suoi spostamenti attraverso l'Italia settentrionale.\nLa prima opera firmata \"Nicolaus\" \u00e8 del 1122 e consiste nel portale destro della facciata del duomo di Piacenza, dove sono raffigurate le \"Storie di Cristo\" sull'architrave, caratterizzate da uno stile efficacemente narrativo, ma da un rilievo piuttosto schiacciato, che \u00e8 bilanciato da una maggiore raffinatezza nei dettagli e un preziosismo quasi \"pittorico\". Questo stile ebbe un largo seguito a Piacenza, come negli anonimi artisti delle \"formelle dei Paratici\", nella navata centrale, che rappresentano le corporazioni delle arti e mestieri che avevano finanziato la costruzione della cattedrale.\nLa seconda testimonianza di \"Nicolaus\" si trova nella sacra di San Michele, in Val di Susa, in Piemonte, dove verosimilmente lavor\u00f2 tra il 1120 e il 1130. Qui si trova la \"Porta dello zodiaco\", con gli stipiti decorati da rilievi dei segni zodiacali, simili a quelli dei \"popoli fantastici\" nella \"Porta dei Principi\" di Modena, si riscontrano influenze del linearismo della scuola scultorea di Tolosa.\nNel 1135 Niccol\u00f2 si trovava a Ferrara per lavorare di nuovo a un protiro, dove per la prima volta venne scolpito anche il timpano, come si faceva gi\u00e0 da un paio di decenni in Francia, poi lo troviamo nel 1138 nel cantiere della Basilica di San Zeno a Verona, ancora al lavoro a un timpano policromo, e infine nel 1139 troviamo le ultime sue opere nel duomo di Verona: una \"Madonna in Trono\", un\"Annunciazione\" ed un\"Adorazione dei Magi\" sempre nel portale. Niccol\u00f2 introduce elementi derivati dall'Aquitania e dal Nord della Spagna.\nI maestri campionesi.\nL'ultima fase della decorazione del duomo di Modena venne realizzata dai cosiddetti Maestri campionesi, poich\u00e9 originari di Campione d'Italia, tra i quali spicca l'attivit\u00e0 di Anselmo da Campione (attivo verso il 1165). Scolpirono il pontile nella cattedrale e ricavarono il grande rosone sulla facciata.\nLavorarono anche negli altri principali cantieri della regione.\nBenedetto Antelami.\nBenedetto Antelami lavor\u00f2 al complesso monumentale del duomo di Parma almeno dal 1178, come figura nella lastra della \"Deposizione\" proveniente da un pontile smembrato. La sua attivit\u00e0 si colloca al confino tra l'arte romanica e quella gotica, sia per datazione che per stile. Egli ebbe probabilmente modo di visitare i cantieri provenzali, forse addirittura quelli dell'\u00cele-de-France. Nella celebre \"Deposizione\" egli raffigur\u00f2 il momento nel quale il corpo di Cristo viene calato dalla croce, con vari elementi tratti dall'iconografia canonica della \"Crocefissione\" (i soldati romani con la veste di Cristo, il sole e la luna, le personificazione dell\"Ecclesia\" e della \"Sinagoga\", ecc.) e della \"Resurrezione\" (le tre Marie). Particolarmente raffinata \u00e8 l'esecuzione ed anche il risultato nella modellazione dei corpi umani \u00e8 meno tozzo delle figure di Wiligelmo. Rispetto al maestro modenese \u00e8 invece inferiore la dinamica della scena, con le figure ferme in pose espressive. L'impressione di spazialit\u00e0 data dai due piani sovrapposti sui quali sono posti i soldati che tirano a sorte le vesti \u00e8 il primo esempio del genere in Italia.\nScolp\u00ec nello stesso periodo anche la cattedra episcopale, con poderose figure altamente plastiche e dotate di un notevole espressivit\u00e0.\nNel 1180-1190 fu con la bottega a Fidenza dove decor\u00f2 la facciata del duomo con vari rilievi, tra i quali spiccano le statue a tutto tondo dei due \"Profeti\" entro nicchie accanto al portale centrale: la ripresa della scultura a tutto tondo (sebbene in questo caso la collocazione architettonica non permetta allo spettatore di apprezzarne pi\u00f9 punti di vista) non ha precedenti sin dalla statuaria tardo-antica.\nIl suo capolavoro \u00e8 il battistero di Parma (dal 1196), forse influenzato da quello pisano, dove le sculture creano un unico insieme sia all'interno che all'esterno, con un ciclo che si pu\u00f2 schematizzare nella trattazione della vita umana e della sua redenzione.\nPittura.\nIn Lombardia esistono splendide testimonianze di affreschi romanici a Civate (Lecco), come nella chiesa di S.Calocero e in S.Pietro al Monte, questi ultimi documentati nella maggior parte della bibliografia sulla pittura romanica. Un altro notevole ciclo di affreschi di quest'epoca si trova in S.Martino a Carugo (Como).\nUn interessante esempio di affrancamento dagli stilemi dominanti dell'arte bizantina \u00e8 costituito dalle pitture ancora esistenti in area altoatesina.\nPer esempio nella cripta della chiesa di Montemaria a Burgusio (1160 circa), un \"Cristo in maest\u00e0 con cherubini e i Santi Pietro e Paolo\" ricorda i risultati della miniatura ottoniana.\nPi\u00f9 originali sono i frammentari affreschi della chiesa di San Jacopo a Termeno sulla Strada del Vino, dove si trova una scena con \"Combattimento di figure mostruose\" (fine del XII secolo) caratterizzati da un forte senso del movimento e da un tratto sciolto ed elegante.\nNel ciclo del Castello di Appiano (fine del XII secolo) si trovano figure allungate che sembrano anticipare le scene cortesi del periodo gotico. Importante \u00e8 anche la vena naturalistica di queste pitture, che pi\u00f9 si discosta dai modelli bizantini, come nell'affresco con il \"Sacrificio di Isacco\" (chiesa di San Jacopo di Grissiano, frazione di Tesimo, inizio del XIII secolo) dove lungo il profilo di un arco \u00e8 dipinto un asino carico di fascine di legno che fatica a salire, sullo sfondo delle innevate cime dolomitiche.\nIl mosaico.\nAlla eccezionale ripresa edilizia che caratterizz\u00f2 l\u2019Europa occidentale nei secoli XI e XII \u00e8 strettamente connessa la fioritura del mosaico pavimentale, assai apprezzato dalle classi agiate e ampiamente presente (fino alla prima met\u00e0 del Duecento) in edifici sacri e civili. Il mosaico pavimentale romanico presenta alcune caratteristiche peculiari, come l\u2019uso di pochi colori sull\u2019intera superficie decorata, quasi esclusivamente il bianco, il nero e il rosso e la commistione di tessere e lastre di marmo. Un nucleo uniforme e particolarmente ricco di mosaici \u00e8 formato dai pavimenti musivi dell\u2019Italia nord- occidentale, dall\u2019Emilia alla Lombardia al Piemonte, caratterizzati da rapporti stilistici e compositivi molto stretti con la scultura e soprattutto con la miniatura regionali, da un certo gusto per la policromia e da programmi iconografici particolarmente complessi, spesso basati non solo su repertori biblici, ma anche su bestiari, fonti mitologiche e letterarie. Al \"libro dei Maccabei\" sono dedicati sia i mosaici della abbazia di San Colombano a Bobbio sia quelli del duomo di Casale Monferrato, stile analogo mostra il mosaico pavese del presbiterio della basilica di San Michele Maggiore (anch\u2019esso, come gli altri menzionati, della prima met\u00e0 del XII secolo) dove un soggetto biblico, la vittoria di Davide contro Golia, \u00e8 associato a un episodio della mitologia classica, l\u2019uccisione del Minotauro per mano di Teseo nel labirinto. Lo stesso mosaico di San Michele Maggiore riprende anche un tema diffusissimo: la rappresentazione del tempo attraverso la personificazione dell\u2019anno e dei mesi, ciascuno associato ai lavori agricoli che lo caratterizzano, tema ripreso dal mosaico della cripta della basilica di San Savino a Piacenza, dove compaiono anche le figure delle Virt\u00f9 Cardinali, presenti a loro volta nel mosaico presbiterale della cappella di Santa Maria a San Benedetto Po, nei mosaici della chiesa di Santa Maria del Popolo a Pavia (ora nei Musei Civici della citt\u00e0) e in quello del Camposanto dei Canonici a Cremona. Mentre mancano completamente nei mosaici soggetti legati al Nuovo Testamento e immagini che sarebbe stato irrispettoso calpestare, come quelle della Vergine o della croce, e meno rare sono le narrazioni di storie di santi, come la passione di Sant\u2019Eustacchio, rappresentata (intorno alla fine dell\u2019XI secolo) in un mosaico della chiesa di Santa Maria del Popolo a Pavia (ora nei Musei Civici della citt\u00e0)."}
{"id": "1203178", "revid": "36426", "url": "https://it.wikipedia.org/wiki?curid=1203178", "title": "Catecumeni", "text": ""}
{"id": "1203180", "revid": "228333", "url": "https://it.wikipedia.org/wiki?curid=1203180", "title": "Henry Morton Robinson", "text": "La sua opera pi\u00f9 famosa \u00e8 \"Il cardinale\", la storia di un prete che diventa un principe della Chiesa cattolica.\nMor\u00ec per essersi addormentato in una sauna riportando ustioni di secondo e terzo grado."}
{"id": "1203184", "revid": "31789", "url": "https://it.wikipedia.org/wiki?curid=1203184", "title": "Seven Summits", "text": "Con la locuzione inglese Seven Summits (), o in italiano Sette vette, sono indicate le montagne pi\u00f9 alte di ciascun continente della Terra. Si considera a tal fine l'America divisa in due continenti, secondo l'uso dei paesi di cultura inglese, cinese e russa; secondo l'uso italiano, dell'Europa occidentale e dell'America latina, invece, l'America \u00e8 un unico continente e dunque le vette pi\u00f9 alte di ciascun continente sarebbero sei, escludendo il Denali, in America del Nord, pi\u00f9 basso dell'Aconcagua, in America del Sud.\nNonostante ci\u00f2, \u00e8 invalso l'uso, in tutti i paesi, di parlare di \"Sette vette\", dato che l'espressione entr\u00f2 nel linguaggio dell'alpinismo da quando lo statunitense Richard Bass, nel 1985, scal\u00f2 il Denali, l'Aconcagua, l'Elbrus, il Monte Kosciuszko, il Monte Vinson, il Kilimangiaro ed infine l'Everest. Da allora, scalare tutte le Sette vette (che non sempre per\u00f2 coincidono con quelle scalate da Bass) \u00e8 considerato un importante traguardo alpinistico (due delle Sette vette, Kilimangiaro e Elbrus, sono anche vulcani, sia pur inattivi).\nStoria alpinistica.\nPrecursori.\nPrecursore dei moderni scalatori delle Sette vette fu lo statunitense William D. Hackett (1918\u20131999), che nel 1956 raggiunse le vette pi\u00f9 alte di cinque continenti, scalando il Denali (1947), l'Aconcagua (1949), il Kilimangiaro (1950), il Kosciuszko (1956) e il Monte Bianco (1956).\nNel 1970, l'alpinista ed esploratore giapponese Naomi Uemura (1941-1984) fu la prima persona a raggiungere cinque delle Sette vette, comprendendo tra queste l'Everest. Ha scalato il Monte Bianco (1966), il Kilimangiaro (1966), l'Aconcagua (1968), l'Everest (in solitaria, 1970) e il Denali (in solitaria, nel 1970). Dopo il primo viaggio in solitaria al Polo Nord (1978), progett\u00f2 di andare da solo in Antartide per scalare il Monte Vinson. In procinto di partire per l'Antartide, ha fatto una salita invernale solitaria del Denali (1984) e durante la discesa \u00e8 scomparso in una tempesta.\nRichard Bass.\nRichard Bass, un uomo d'affari statunitense con la passione per l'alpinismo, fu il primo a pensare di scalare le sette montagne pi\u00f9 alte per ogni continente e complet\u00f2 l'impresa scalando l'Everest il 30 aprile 1985:\nDopo Richard Bass.\nNel 1985, pochi mesi dopo Bass, lo statunitense Gerard Roach ripet\u00e9 l'impresa, scegliendo sempre per l'Europa l'Elbrus e per l'Oceania il Kosciuszko.\nNel 1986 Reinhold Messner propose un altro elenco (detto \"lista Messner\") sostituendo il monte Kosciuszko con il Puncak Jaya, (4.884 m). Dal punto di vista dell'alpinismo, la lista Messner \u00e8 pi\u00f9 impegnativa, in quanto la scalata del Puncak Jaya ha il carattere di una spedizione alpinistica, mentre l'ascesa del Kosciuszko \u00e8 una facile escursione non alpinistica.\nPatrick Morrow, un alpinista canadese, fu il primo a scalare le Sette vette utilizzando la \"lista Messner\", completando la serie raggiungendo la cima del Puncak Jaya il 7 maggio 1986. La lista Messner (o \"Elbrus - Puncak Jaya\") \u00e8 la seguente:\nSempre nel 1986, Patrick Morrow fu seguito dallo stesso Messner, che concluse le Sette vette della serie da lui proposta (ne aveva gi\u00e0 scalate sei negli anni precedenti) con l'ascesa al Massiccio Vinson, il 3 dicembre.\nNel 1986, inoltre, Reinhold Messner, complet\u00f2 con la stessa scalata al Vinson anche la conquista delle Sette vette della lista che comprende il Monte Bianco per l'Europa, risultando cos\u00ec il primo a scalare le Sette vette della lista \"M. Bianco - Puncak Jaya\":\nMessner \u00e8 stato anche il primo a scalare tutte le vette senza usare bombole di ossigeno.\nNel 1992 il tedesco Gerhard Schmatz conquist\u00f2 le Sette vette, completando per secondo (dopo Messner) la serie che comprende per l'Europa il Monte Bianco e per l'Oceania il Puncak Jaya. Lo stesso alpinista, poi, realizz\u00f2 l'ascesa delle Sette vette pi\u00f9 alte delle sette isole pi\u00f9 vaste della Terra.\nPrimati particolari.\nLa prima donna a riuscire nell'impresa fu Junko Tabei, che complet\u00f2 i Seven Summits il 28 luglio 1992. Per l'Oceania scal\u00f2 il Puncak Jaya, per l'Europa il Monte Bianco. Nel 2007, Samantha Larson, statunitense di 18 anni, scal\u00f2 le Sette vette, risultando cos\u00ec la pi\u00f9 giovane a compiere l'impresa. Per l'Oceania scal\u00f2 il Puncak Jaya, per l'Europa l'Elbrus.\nNel 2011 il primato della Larson fu superato dal britannico George Atkinson, che chiuse la serie delle Sette vette raggiungendo la cima dell'Everest il 27 maggio 2011, due giorni prima del suo diciassettesimo anno di et\u00e0. Per l'Oceania scal\u00f2 il Puncak Jaya, per l'Europa l'Elbrus. Nel 2011 il primato dell'alpinista pi\u00f9 giovane ad aver scalato le Sette vette fu nuovamente battuto, dallo statunitense Jordan Romero, che a soli 15 anni complet\u00f2 l'impresa, con la scalata al Massiccio Vinson. Per l'Oceania scal\u00f2 il Puncak Jaya, per l'Europa l'Elbrus.\nIl pi\u00f9 vecchio alpinista a scalare le Sette vette \u00e8 stato lo spagnolo Carlos Soria Font\u00e1n, che ha terminato la lista di Messner nel 2010, scalando il Kilimangiaro a 71 anni. Aveva iniziato nel 1968, con l'ascesa dell'Elbrus. Nel 2002, Erik Weihenmayer \u00e8 diventato il primo cieco a completare la lista di Bass. Nel 1990, Rob Hall e Gary Ball furono i primi a scalare le \"sette cime in sette mesi\". Cominciarono con l'Everest il 10 maggio 1990 e completarono con il Vinson il 12 dicembre dello stesso anno. Per l'Oceania scalarono il Kosciuszko, per l'Europa l'Elbrus.\nNel 2000 il croato Stipe Bo\u017ei\u0107 complet\u00f2 la scalata a tutte le Sette vette di due serie diverse, scalando per l'Europa sia il Monte Bianco, sia l'Elbrus, e per l'Oceania il Kosciuszko. La sequenza delle sue salite fu: \nSino al marzo del 2007, quasi duecento alpinisti hanno scalato le Sette vette pi\u00f9 alte di ogni continente, identificate secondo i vari criteri.\nLe \"Seconde sette vette\".\nNel 2003 Bo\u017ei\u0107 espresse il desiderio di scalare il Monte Tyree, la seconda montagna pi\u00f9 alta dell'Antartide. Ci\u00f2 lo renderebbe la prima persona al mondo a scalare le due vette pi\u00f9 alte in ciascuno dei sette continenti, vale a dire a completare sia le \"Sette vette\" che le \"Sette seconde vette\".\nL'altoatesino Hans Kammerlander nel 2012 \u00e8 riuscito nell'intento di scalare le seconde sette vette pi\u00f9 alte di ogni continente, impresa tecnicamente pi\u00f9 difficile rispetto alle sette vette pi\u00f9 alte. La lista scelta fu: \nLe \"Sette vette vulcaniche\".\nAnalogamente alle Sette vette, nel mondo alpinistico si parla anche delle \"Sette vette vulcaniche\", per le quali esistono analoghe controversie di identificazione. L'Aconcagua e il Kilimangiaro fanno parte sia dell'elenco delle Sette vette, sia di quello delle Sette vette vulcaniche."}
{"id": "1203186", "revid": "1543377", "url": "https://it.wikipedia.org/wiki?curid=1203186", "title": "Chaos Communication Camp", "text": "Il Chaos Communication Camp \u00e8 un raduno internazionale di hacker che si svolge in Germania con cadenza quadriennale, organizzato dal Chaos Computer Club.\nL'evento ospita conferenze su tematiche tecniche, politiche e sociali legate alla Societ\u00e0 dell'informazione, in particolare privacy, sicurezza informatica e diritti civili. Le conferenze si svolgono in lingua inglese o tedesca.\nL'organizzazione fornisce ai partecipanti la possibilit\u00e0 di campeggiare presso il luogo di svolgimento dell'evento e la connessione ad Internet."}
{"id": "1203187", "revid": "1602064", "url": "https://it.wikipedia.org/wiki?curid=1203187", "title": "Fiorir\u00e0 l'aspidistra", "text": "Fiorir\u00e0 l'aspidistra (\"Keep the Aspidistra Flying\", 1936) \u00e8 un romanzo di George Orwell. Scritto fra il 1932 e il 1936 e ambientato nella Londra degli anni 1930, il romanzo contiene numerosi riferimenti autobiografici al periodo in cui Orwell lavorava come insegnante e intanto scriveva \"Senza un soldo a Parigi e Londra\". Dal romanzo \u00e8 stato tratto il film \"La stagione dell'aspidistra\" (1997).\nTrama.\nGordon Comstock, il protagonista, \u00e8 un ribelle impegnato in un'aspra battaglia contro il mondo comandato dal denaro. Si mantiene lavorando come commesso presso una libreria di Londra, mentre coltiva delle modeste aspirazioni letterarie, frustrate da una serie di insuccessi (gli scritti che spedisce alle case editoriali vengono regolarmente rifiutati) e minate dalla sua stessa insicurezza. Il denaro diventer\u00e0 per lui un'ossessione e una linea di principio: nel tentativo di respingere quasi asceticamente la schiavit\u00f9 dei soldi, Gordon arriver\u00e0 a dover rinunciare ad una semplice cena con la ragazza amata, Rosemary, piuttosto che essere costretto ad avere un \"buon posto\" di lavoro nel campo della pubblicit\u00e0, e a sottomettersi cos\u00ec ai codici sociali dell'epoca.\nIn questa sfida, che si preannuncia disperata, la pianta di aspidistra, il fiore nazionale inglese, diventa per il protagonista l'emblema dell'opaca rispettabilit\u00e0 borghese e del conformismo. Anche lui ne possiede una, che maltratta e trascura volontariamente, cercando di farla morire.\nGordon finisce per isolarsi sempre pi\u00f9 dal suo contesto di provenienza, la piccola borghesia, e mette in atto una sorta di declassamento volontario, che lo porta a scendere uno dopo l'altro i gradini della scala sociale, e a vivere in condizioni di povert\u00e0 e squallore sempre maggiori. La sua figura di riferimento \u00e8 l'amico Philip Ravelston, un intellettuale dell'alta borghesia aderente al marxismo, che per Gordon assurge a prova vivente della forza del denaro: per quanto si sforzi di accostarsi il pi\u00f9 possibile alle condizioni di vita delle classi pi\u00f9 povere, infatti, Ravelston non pu\u00f2 recidere le proprie radici nella classe di provenienza, di cui conserver\u00e0 intimamente lo schema morale e gli atteggiamenti. \nCaduto in un cupo vittimismo, Gordon \u00e8 scosso infine dalla notizia di una prossima paternit\u00e0, insieme alla sua Rosemary. L'evento sembra l'unico in grado di donargli entusiasmo e speranza. Rifiutata senza esitazioni la possibilit\u00e0 di un aborto, egli \u00e8 costretto ad assumersi quelle responsabilit\u00e0 che aveva fino ad allora scansato, bollandole, appunto, come scelte di ordinario conformismo. Prender\u00e0 lavoro presso quell'azienda pubblicitaria che tanto aveva odiato, considerandola uno strumento del pi\u00f9 bieco capitalismo; la stessa aspidistra gli sembra ora una pianta decente e simpatica, e meravigliosamente resistente, tanto da essere sopravvissuta a tutte le sue angherie; insomma, volente o nolente Gordon rientra nei canoni della vita borghese, accettandola pienamente, pagando tuttavia questa scelta con la rinuncia a qualsiasi aspirazione artistica.\nCuriosit\u00e0.\nL'incipit del libro \u00e8 tratto dal capitolo 13 della Prima lettera ai Corinzi di san Paolo, sostituendo alla parola \"carit\u00e0\" la parola \"denaro\": ove il testo biblico recita \u00abla carit\u00e0 \u00e8 paziente, \u00e8 benigna; la carit\u00e0 non invidia...\u00bb, il prologo orwelliano dice invece \u00abil denaro sa resistere a lungo, ed \u00e8 benigno; il denaro non invidia...\u00bb. \nL'Aspidistra \u00e8 una pianta sempreverde che si riproduce per divisione rizomatica. I fiori sono rarissimi, sbocciano a filo terreno partendo dai rizomi e durano solo un giorno. Il senso del titolo originale \u00e8 \"Continuate a far sventolare le Aspidistre\", che in inglese pu\u00f2 anche essere letto come un gioco di parole che fa riferimento a un verso della canzone socialista \"The Red Flag\" . "}
{"id": "1203189", "revid": "1993636", "url": "https://it.wikipedia.org/wiki?curid=1203189", "title": "Marmarica", "text": "La Marmarica \u00e8 una regione costiera dell'Africa settentrionale, a cavallo tra Libia ed Egitto, ad oriente della Cirenaica. Prevalentemente desertica, la regione fu luogo di aspri scontri durante la campagna del Nordafrica nel corso della seconda guerra mondiale. Il centro principale \u00e8 la citt\u00e0 di Tobruch.\nGeografia.\nLa Marmarica, nota con questo nome gi\u00e0 al tempo dei Romani (che la denominarono cos\u00ec per via del popolo dei Marmaridi ivi stanziati), non corrisponde ad un'entit\u00e0 geografica ben definita ed ha come unico limite certo il Mar Mediterraneo a nord. A occidente \u00e8 separata dalla Cirenaica e dall'altipiano di Barca (il \"Jebel al Akhdar\", la \"Montagna Verde\") per mezzo della pianura di Tanfassa e del letto di alcuni uidian (Uadi el Agara el Remla, Uadi Farais), dal punto di vista marittimo il limite \u00e8 costituito dal Golfo di Bomba. Verso oriente invece i limiti si fanno meno netti, cos\u00ec come verso sud dove la regione digrada fino alla depressione di Al Qattara.\nRispetto alla vicina Cirenaica la Marmarica \u00e8 contraddistinta da un territorio arido, stepposo e pianeggiante, completamente privo di insediamenti umani se non in prossimit\u00e0 delle poche oasi (oasi di Giarabub in Libia, oasi di S\u012bwa in Egitto) o della fascia costiera, anch'essa relativamente poco ospitale. Le citt\u00e0 principali oltre a Tobruk sono Bardia in Libia e Soll\u016bm, Marsa Matruh e S\u012bd\u012b Barr\u0101n\u012b in Egitto."}
{"id": "1203193", "revid": "729019", "url": "https://it.wikipedia.org/wiki?curid=1203193", "title": "Parafrenia", "text": "La parafrenia \u00e8 un disturbo mentale che trova ancor oggi diversit\u00e0 di opinione nel suo inquadramento nosografico, in quanto presenta elementi comuni, ma anche differenziati, con la schizofrenia. Deriva da una malattia affettiva o da una mentale organica.\nPatogenesi.\nLa malattia tende ad insorgere nell'et\u00e0 adulta od anche nella presenilit\u00e0. Inizia ed evolve progressivamente per poi assumere un decorso cronico e spesso stabilizzato che pu\u00f2 durare per tutta la vita. \u00c8 caratterizzata da illusioni e spesso da allucinazioni prevalentemente uditive, olfattive, gustative e cenestesiche, ma soprattutto dalla presenza di un delirio cronico ove prevale l'elemento immaginativo e fantasioso con dei contenuti assurdi, infantili e che sanno di favola: se il paziente si sente perseguitato, questo avviene tramite complicate e grottesche apparecchiature elettroniche. Altre volte si sente privato di organi vitali o responsabile della fine del mondo, o eterno. Altre volte ancora si crede figlio di grandi personaggi storici, o protagonista di eventi epici, o in comunicazione con forze ultra-terrene, o santo. Ci\u00f2 che colpisce e differenzia fondamentalmente la parafrenia dalla schizofrenia \u00e8 che, al di fuori del delirio, la coesione della personalit\u00e0 e la compartecipazione affettiva alla realt\u00e0 risultano nel paziente ben conservate per cui egli mantiene una discreta autonomia e una relativa capacit\u00e0 di rapporto sociale e nei confronti dei suoi impegni. Egli vive quasi due vite contemporanee: una reale e l'altra immaginaria, confabulatoria e delirante, che per\u00f2 affronta con un certo distacco e che pertanto non compromette molto i suoi comportamenti e il suo rapporto con la realt\u00e0.\nTerapia.\nUno dei trattamenti possibili \u00e8 basato sull'uso di farmaci antipsicotici classici, quali l'aloperidolo e la clorpromazina con risultati solitamente mediocri."}
{"id": "1203205", "revid": "78273", "url": "https://it.wikipedia.org/wiki?curid=1203205", "title": "Pitiriasi", "text": ""}
{"id": "1203209", "revid": "113205694", "url": "https://it.wikipedia.org/wiki?curid=1203209", "title": "Oscar Bonavena", "text": "Il soprannome \"Ringo\" era dovuto alla folta chioma che ostentava, poco comune per un pugile, e che faceva pensare al batterista dei Beatles, Ringo Starr. Donnaiolo impenitente, amante della vita notturna e frequentatore di locali malfamati, mor\u00ec ancora giovane, ucciso a pochi mesi dal suo ritiro dal ring.\nCarriera agonistica.\nInizi\u00f2 la carriera pugilistica in Argentina, nel Club Atl\u00e9tico Hurac\u00e1n, e nel 1959 divenne campione dilettante.\nPassato tra i professionisti, il 4 settembre 1965 divenne campione argentino dei pesi massimi, sconfiggendo Gregorio Peralta al Luna Park di Buenos Aires.\nIl suo notevole talento e le sue eccezionali doti di incassatore lo portarono spesso a combattere negli Stati Uniti, dove sconfisse il campione canadese George Chuvalo in un incontro brutale. Si confront\u00f2 poi due volte con Joe Frazier: il primo match si svolse il 21 settembre 1966 e, fino a quel momento, Joe Frazier aveva disputato 11 incontri da professionista, tutti vinti per KO e uno solo dei suoi avversari era riuscito ad arrivare fino alla quinta ripresa. Bonavena nel secondo round atterr\u00f2 per due volte il futuro campione del mondo, ma venne sconfitto ai punti, con decisione contrastata, e fu dunque il primo pugile a raggiungere la distanza delle quindici riprese contro Frazier.\nIl secondo incontro avvenne nel dicembre del 1968 e questa volta c'era in palio il titolo mondiale dei pesi massimi. Fu un match durissimo, nel quale i due pugili non si risparmiarono e che si concluse nuovamente con la vittoria di Frazier ai punti, questa volta per decisione unanime.\nIl 7 dicembre 1970 incontr\u00f2 Cassius Clay al Madison Square Garden di New York: questo incontro, sebbene si risolse poi in una sconfitta, rappresent\u00f2 il culmine della fama di Bonavena. Muhammad Ali, dopo il suo rientro sul ring successivo al lungo periodo di forzata inattivit\u00e0, era alla ricerca di una vittoria di prestigio che lo rilanciasse e lo legittimasse come sfidante al titolo di campione del mondo che, nel frattempo, era stato conquistato da Joe Frazier. Bonavena sembr\u00f2 l'avversario ideale: coriaceo, potente e coraggioso, nella sua carriera, sebbene avesse perso alcuni incontri ai punti, non era mai stato atterrato. Inoltre, avendo gi\u00e0 incontrato due volte Frazier, poteva costituire un buon metro di paragone per valutare le rinnovate ambizioni di Clay. Il match fu preceduto da una burrascosa conferenza stampa, improvvisata durante le operazioni di peso, nel corso della quale i due fecero roboanti dichiarazioni di vittoria, si minacciarono a vicenda e si insultarono.\nIl match mantenne tutte le sue promesse: Bonavena riusc\u00ec spesso a mettere in grande difficolt\u00e0 il famoso avversario, per essere per\u00f2 fermato dall'arbitro alla quindicesima ripresa, dopo essere andato al tappeto per la terza volta in quello stesso round. Nonostante la sconfitta, al suo rientro a Buenos Aires Bonavena ricevette un'accoglienza trionfale.\nDopo l'incontro con Clay, cominci\u00f2 la fase discendente della sua carriera e incontr\u00f2 avversari sempre meno quotati. Si ritir\u00f2 nel febbraio del 1976, disputando il suo ultimo match contro Billy Joiner, con un bilancio di 58 incontri disputati, 9 persi e 1 pareggiato.\nLa tragica fine.\nIl 22 maggio di quello stesso anno fu ucciso in Nevada da Ross Brymer, un buttafuori del bordello Mustang Ranch e guardaspalle del suo ex-manager americano, Joe Conforte, personaggio ambiguo e controverso e, secondo alcune ricostruzioni, probabile mandante del delitto. Il movente del delitto non venne mai chiarito del tutto ma sembra che alla base ci fosse la gelosia di Conforte per una relazione che la moglie Sally avrebbe intrattenuto con il campione argentino. Brymer scont\u00f2 15 mesi di carcere per l'assassinio di Bonavena, in seguito derubricato a omicidio involontario. All'omicidio di Bonavena il n\u00b04/2004 della rivista bimestrale \"L'Europeo\", col titolo \"Nera, maledetta nera\", dedica un intero capitolo.\nLa sua morte improvvisa, avvenuta a soli 33 anni, produsse in Argentina un'ondata di grandissima emozione: 150.000 persone parteciparono ad una veglia funebre al \"Luna Park Stadium\". Una cos\u00ec intensa partecipazione popolare per la scomparsa di un personaggio pubblico non si vedeva dai funerali del re del tango Carlos Gardel, avvenuti quarant'anni prima. Bonavena fu sepolto a Buenos Aires, nel cimitero della Chacarita. Rimane, a tutt'oggi, uno degli sportivi pi\u00f9 amati e popolari in Argentina."}
{"id": "1203210", "revid": "773636", "url": "https://it.wikipedia.org/wiki?curid=1203210", "title": "Chiesa della Santissima Annunziata (Lucignano)", "text": "La chiesa della Santissima Annunziata (nota anche come chiesa della Misericordia) \u00e8 un edificio sacro che si trova in via della Misericordia a Lucignano.\nDescrizione.\nCostruita prima del 1468, fu ristrutturata nella seconda met\u00e0 del XVI secolo. Si presenta ad aula unica, decorata dal bell'altare ligneo che occupa tutta la parete terminale in cui sono inseriti la \"Nativit\u00e0\", forse di Orazio Porta, l\"Adorazione dei Magi\" e l\"Incontro tra Santa Elisabetta e Maria\". Nel presbiterio si segnalano l\"Angelo Annunciante\" e la \"Madonna Annunciata\", statue in terracotta invetriata alla maniera robbiana, ma modellate da Andrea Sansovino, degli inizi del XVI secolo. Alle pareti due altari realizzati nel 1694 dagli scalpellini lucignanesi Bracci, con l\"Annunciazione\" di Onorio Marinari (1699), e l\"Assunzione della Vergine\" di Alessandro Gherardini (1699). Sulla cantoria in controfacciata, l'organo a canne costruito nel 1775-6. Nella adiacente sede della Misericordia si conservano interessanti arredi dei secoli XVIII secolo-XIX secolo."}
{"id": "1203215", "revid": "729019", "url": "https://it.wikipedia.org/wiki?curid=1203215", "title": "Nikolaus von Falkenhorst", "text": "Biografia.\nNato a Breslavia con il nome di Nikolaus von Jastrzembski, discendente di un'antica famiglia aristocratica di origini polacche e tradizioni militari prussiane, cambi\u00f2 il suo cognome in \"Falkenhorst\" (\"Nido di falco\" in tedesco) quando intraprese la carriera militare, prestando servizio come allievo ufficiale nel 7\u00ba Reggimento granatieri nel 1903.\nUfficiale di stato maggiore dal 1904, partecip\u00f2 alla prima guerra mondiale prestando servizio su diversi fronti e guadagnandosi la Croce di Ferro di Seconda e Prima classe. Alla fine della guerra era ufficiale addetto alle operazioni della \"Ostseedivision\", il contingente tedesco inviato in Finlandia, con il grado di colonnello. Dopo aver prestato servizio nei Freikorps nel 1919, venne trasferito nel Reichswehr, ove serv\u00ec tra il 1925 e il 1927 nella Divisione Operazioni del Ministero della Guerra. Promosso generale di brigata il 1\u00ba ottobre 1932, fu addetto militare presso le ambasciate tedesche a Praga, Belgrado e Bucarest tra il 1933 e il 1935. Dopo aver prestato servizio come capo di Stato Maggiore della 3\u00aa Armata nel 1937, comand\u00f2 il 21\u00ba Corpo d'armata durante la campagna di Polonia.\nViste le sue indiscusse doti di pianificatore e la sua esperienza in Scandinavia nel precedente conflitto, il 21 febbraio 1940 ricevette da Hitler l'incarico di preparare il piano di invasione di Danimarca e Norvegia; in appena cinque giorni von Falkenhorst prepar\u00f2 un abbozzo di piano operativo, che riscosse grande successo presso Hitler e che venne messo in atto. Il piano, che coinvolgeva tutte e tre le Forze armate in egual misura (Esercito, Marina e Aviazione) e che quindi viene ritenuto la prima operazione militare combinata della storia, si dimostr\u00f2 un successo, anche se piuttosto costoso: la Danimarca capitol\u00f2 in tre ore, l'esercito norvegese, colto di sorpresa, oppose una resistenza disorganizzata, e un contingente Alleato di truppe francesi e britanniche inviato in soccorso della Norvegia fu costretto a ritirarsi dopo aver subito pesanti perdite. Per il suo successo, von Falkenhorst ricevette la Croce di Cavaliere il 30 aprile 1940, venendo poi assegnato al comando delle forze di occupazione tedesche in Norvegia.\nNel giugno del 1941 ricevette l'incarico di pianificare e condurre l'Operazione Silberfuchs, l'attacco tedesco contro il porto sovietico di Murmansk; l'operazione si rivel\u00f2 un insuccesso, con le truppe tedesche bloccate ad appena 50\u00a0km da loro obbiettivo. Il 15 gennaio 1942 cedette il comando delle truppe tedesche schierate in Lapponia al generale Eduard Dietl, per tornare ad assumere il comando delle truppe tedesche in Norvegia. Il 18 dicembre 1944 venne privato del comando per essersi opposto ad alcuni ordini di Josef Terboven, il commissario del Reich stanziato in Norvegia; rimase nel paese scandinavo, ma non ebbe altri incarichi operativi fino alla fine della guerra.\nArresosi agli Alleati insieme alle sue truppe nel maggio del 1945, venne arrestato il 2 agosto 1946 e processato da un tribunale militare misto anglo-norvegese per crimini di guerra. Non coinvolto in crimini riguardanti la popolazione civile, fu tuttavia giudicato colpevole di aver attuato l'ordine commando di Hitler e quindi condannato a morte mediante fucilazione; in seguito la sua condanna venne commutata in vent'anni di carcere.\nRilasciato dal carcere di Werl il 23 luglio 1953 a causa delle sue cattive condizioni di salute, visse a Holzminden fino alla sua morte, avvenuta il 18 giugno 1968."}
{"id": "1203216", "revid": "19330", "url": "https://it.wikipedia.org/wiki?curid=1203216", "title": "Pravets", "text": ""}
{"id": "1203217", "revid": "19330", "url": "https://it.wikipedia.org/wiki?curid=1203217", "title": "Todor Zhivkov", "text": ""}
{"id": "1203218", "revid": "158286", "url": "https://it.wikipedia.org/wiki?curid=1203218", "title": "Chiesa della Misericordia (Lucignano)", "text": ""}
{"id": "1203219", "revid": "767487", "url": "https://it.wikipedia.org/wiki?curid=1203219", "title": "Hades Almighty", "text": "Gli Hades Almighty sono un gruppo musicale progressive black metal norvegese.\nStoria degli Hades Almighty.\nFormatisi nel 1992 come \"Hades\", hanno dovuto poi cambiare nome per motivi di copyright. Il loro leader, Janto Garmanslund, si dice facesse parte del Black Metal Inner Circle. La band ha registrato quattro album in studio, l'ultimo dei quali con sonorit\u00e0 diverse dai precedenti."}
{"id": "1203222", "revid": "14691", "url": "https://it.wikipedia.org/wiki?curid=1203222", "title": "Axatse", "text": ""}
{"id": "1203223", "revid": "14691", "url": "https://it.wikipedia.org/wiki?curid=1203223", "title": "Chequere", "text": ""}
{"id": "1203224", "revid": "14691", "url": "https://it.wikipedia.org/wiki?curid=1203224", "title": "Lilolo", "text": ""}
{"id": "1203226", "revid": "287204", "url": "https://it.wikipedia.org/wiki?curid=1203226", "title": "Bo (Telemark)", "text": ""}
{"id": "1203227", "revid": "767487", "url": "https://it.wikipedia.org/wiki?curid=1203227", "title": "To Ashes", "text": "To Ashes \u00e8 la prima pubblicazione del gruppo thrash metal/metalcore Shadows Fall, uscita nel 1997 via Ellington Records."}
{"id": "1203228", "revid": "287204", "url": "https://it.wikipedia.org/wiki?curid=1203228", "title": "Kragero", "text": ""}
{"id": "1203229", "revid": "78273", "url": "https://it.wikipedia.org/wiki?curid=1203229", "title": "Streghe si nasce", "text": ""}
{"id": "1203230", "revid": "117482834", "url": "https://it.wikipedia.org/wiki?curid=1203230", "title": "Maddechea\u00f2! Come secernere agli esami", "text": "Maddechea\u00f2! Come secernere agli esami (pi\u00f9 nota semplicemente come Maddechea\u00f2) \u00e8 stata una trasmissione televisiva andata in onda per 20 puntate su Rai 3 dal 7 giugno al 2 luglio 1993, nata da una costola o \"spinoff\" del format comico \"Avanzi\" dove il gretto e sboccato adolescente Lorenzo Scarz, alias Corrado Guzzanti, riscosse consensi.\nIl programma.\nIl programma, condotto da Serena Dandini, si basa sul di lei tentativo di prepararlo per gli esami di maturit\u00e0, affrontando in ogni puntata quotidiana di 15 minuti le svariate materie di studio, circondato da adolescenti altrettanto scioperati. Come accennato dalla conduttrice in \"Avanzi\", il ragazzo, perennemente negletto dai genitori, ora lontani in Australia per un lungo viaggio, \u00e8 stato ospitato da lei a tempo indefinito.\nIl motto del programma era \u00abSe ce la fa l'immaturabile Lorenzo, ce la possono fare tutti!\u00bb Dopo aver sostenuto la prova scritta di Italiano in un liceo classico e quella di Matematica in uno scientifico, nell'ultima puntata sosterr\u00e0 la prova orale davanti ad una commissione non proprio all'altezza. Lorenzo pu\u00f2 finalmente raggiungere i genitori. Carrellata di immagini dei figuranti con testo in sovraimpressione circa il loro destino, puntualmente positivo data la loro provenienza sociale.\nDallo spettacolo \u00e8 stato tratto un libro con DVD, contenente tra l'altro alcuni testi provenienti dai loro programmi pi\u00f9 famosi (\"Pippo Chennedy Show\" ed \"Avanzi\" su tutti) ed un nuovo confronto Serena-Lorenzo a quasi quindici anni di distanza dagli sketch originali. La trasmissione nel 2010 \u00e8 tornata in onda (in replica) su Rai 4, priva delle puntate 3, 4 e 5. Dagli episodi, cos\u00ec come dall'edizione in DVD, sono stati tagliati i riferimenti al TG3, a cui il programma originariamente faceva da \"traino\", e al direttore dell'epoca, Sandro Curzi. Una nuova replica, con gli episodi privi dei tagli, va in onda su Rai Scuola nel gennaio 2015 e nuovamente dal 20 giugno 2016.\nUno dei ragazzi figuranti, l'eterno lettore di fumetti, \u00e8 Francesco Venditti, figlio del cantautore Antonello Venditti e dell'attrice, doppiatrice e regista Simona Izzo, oggi divenuto attore e doppiatore."}
{"id": "1203231", "revid": "26630", "url": "https://it.wikipedia.org/wiki?curid=1203231", "title": "Posizione anatomica", "text": "Con il termine posizione anatomica si intende la posizione di base assunta idealmente da un animale, di solito impiegata a fini descrittivi. Essa pu\u00f2 variare nell'aspetto a seconda dell'animale preso in considerazione, ma di solito prevede delle caratteristiche comuni, come la postura eretta, gli arti n\u00e9 flessi n\u00e9 estesi, e cos\u00ec via.\nCorpo umano.\nNel caso del corpo umano con posizione anatomica o uomo anatomico si identifica un corpo con postura eretta, i gomiti accostati ai fianchi, i palmi delle mani rivolti all'osservatore, i piedi avvicinati, leggermente divaricati in punta.\nIn tale posizione si evidenziano degli spazi detti triangoli della taglia, e viene utilizzata per rendere univoci, in qualsiasi momento e luogo, i significati di parole e concetti come \"sopra\", \"sotto\", \"davanti\" e quant'altro, indipendentemente dall'atteggiamento del corpo.\nIn questa posizione il \"sopra\" risulta evidente: la testa, per esempio, si trova sopra il collo, ma anche in caso di soggetto in decubito orizzontale, ci si riferir\u00e0 alla posizione della testa comunque come \"in alto\".\nSimilmente, avverr\u00e0 per la descrizione dei movimenti.\nTermini di posizione.\nQualsiasi posizione viene definita in base a tre piani fra loro perpendicolari:\nCos\u00ec si afferma che, in relazione alla porzione del corpo su cui si \"affacciano\" i piani:\nAncora: \nPer le mani si utilizzano: palmare o volare e dorsale (rispettivamente anteriori e posteriori nella posizione anatomica\nPer i piedi: plantare (piede). \nNella descrizione dei rapporti spaziali del cranio bisogna tener presente piccole variazioni semantiche dei termini utilizzati generalmente in anatomia: dallo sviluppo verticale del midollo spinale infatti si passa alla trasversalizzazione del prosencefalo, quindi il \"sopra\", il \"sotto\", il \"davanti\" e il \"dietro\" che nella classica descrizione anatomica hanno determinati sinonimi, nell'anatomia del prosencefalo ne assumono altri.\nQuesta situazione ha portato a diversi sistemi descrittivi, tesi alla ricerca del giusto \"riferimento cefalico\".\nPosizione anatomica e tecniche di imaging.\nPer quanto riguarda la descrizione spaziale del corpo nelle immagini diagnostiche (TC, RM), non ci si discosta per nessun motivo dalla posizione anatomica.\n\u00c8 per\u00f2 importante precisare che, per questioni squisitamente mnemoniche, il corpo \u00e8 sempre nella posizione del Cristo del Mantegna: destra e sinistra sono invertite, come nello specchio, perch\u00e9 l'osservatore guarda il paziente dal basso, cio\u00e8 dai piedi alla testa.\nIn un'immagine TC, per esempio, la colonna vertebrale si trova sotto, il cuore sopra: nonostante ci\u00f2 ci si riferir\u00e0 al cuore come \"davanti\" e alla colonna come \"dietro\".\nNel caso di studio radiodiagnostico col soggetto in decubito prono (sdraiato a pancia in gi\u00f9), le immagini saranno comunque nella posizione del Mantegna.\nIn caso di acquisizioni in pose funzionali o comunque difficilmente leggibili, che quindi si discostano molto dalla posizione anatomica, si pu\u00f2 parlare di, per esempio, \"destra radiologica\" o \"sinistra\" radiologica, per sottolineare il punto di vista dell'osservatore."}
{"id": "1203232", "revid": "486946", "url": "https://it.wikipedia.org/wiki?curid=1203232", "title": "Maddecheao'", "text": ""}
{"id": "1203233", "revid": "486946", "url": "https://it.wikipedia.org/wiki?curid=1203233", "title": "Maddechea\u00f2", "text": ""}
{"id": "1203240", "revid": "773636", "url": "https://it.wikipedia.org/wiki?curid=1203240", "title": "Chiesa di San Francesco (Lucignano)", "text": "La chiesa di San Francesco \u00e8 un luogo di culto cattolico che si trova nella piazza omonima a Lucignano.\nLa chiesa, collocabile tra la seconda met\u00e0 del Duecento e l'inizio del Trecento, si presenta a unica navata coperta a capanna, con transetto lievemente sporgente e abside poligonale, coperta con volta a crociera e affiancata da due cappelle. Il paramento murario bicromo della facciata \u00e8 piuttosto inusuale in una chiesa francescana. L'abside \u00e8 aperta da una bifora a sesto acuto di fattura simile a quelle dei lati.\nNumerosi sono gli affreschi scoperti e restaurati. Tra i pi\u00f9 antichi quello trecentesco raffigurante il \"Trionfo della Morte\", attribuito a Bartolo di Fredi. Nella parete sinistra del transetto \u00e8 un grande affresco di scuola senese con tre scene in tre fasce sovrapposte (\"Stimmate di San Francesco\", \"Madonna in trono tra i santi Cristoforo e Giorgio\", \"Epifania\")."}
{"id": "1203241", "revid": "70349", "url": "https://it.wikipedia.org/wiki?curid=1203241", "title": "Ferrovie del sud est", "text": ""}
{"id": "1203242", "revid": "1782831", "url": "https://it.wikipedia.org/wiki?curid=1203242", "title": "San Francesco in meditazione (Caravaggio Cremona)", "text": "San Francesco in meditazione \u00e8 un dipinto a olio su tela (130x90 cm) realizzato da Caravaggio tra il 1605 ed il 1606. Oggi quest'opera si trova conservata alla Pinacoteca del Museo civico Ala Ponzone di Cremona.\nStoria.\nIl dipinto, che ritrae un momento particolarmente intenso della agiografia francescana, ha una storia critica recente, in quanto fu messo in relazione al Caravaggio dallo storico dell'arte Roberto Longhi nel 1943, come probabile opera di un imitatore di qualit\u00e0, se non una copia fedele di un originale.\nNel 1951 fu inserito nel catalogo della celeberrima mostra di Palazzo Reale, e in quella occasione, Denis Mahon afferm\u00f2 che si trattava di un originale databile al 1606, ovvero una delle prime opere del periodo napoletano del pittore.\nL'attribuzione al Caravaggio convinse nel corso degli anni sempre di pi\u00f9 gli studiosi, fino alla pulitura del 1986, che mettendo in evidenza la qualit\u00e0 tecnica, cancell\u00f2 quasi ogni dubbio attributivo. Le prime notizie sul dipinto risalgono al 1836, quando il marchese Filippo Ala Ponzone lo don\u00f2 al Comune di Cremona.\nUna copia si trova nel Museo della Collegiata di Castell'Arquato (PC); il dipinto probabilmente fu eseguito per una chiesa Francescana a Napoli o Roma, e poi per vicende non conosciute, giunto a Piacenza e infine sostituito da una copia.\nDescrizione e stile.\nStilisticamente \u00e8 molto vicino alla \"Cena in Emmaus\" della Pinacoteca di Brera, dipinta durante il soggiorno nella tenuta dei Colonna nel 1606, per alcuni particolari come il modo sommario di definire i tratti del volto modellati da ombre molto decise, le pennellate lunghe e sottili che costruiscono le pieghe del panneggio. Questo modo di dipingere si nota anche nelle ultime opere romane come la \"Madonna dei Palafrenieri\" e il \"San Gerolamo\" della Galleria Borghese di Roma . Lo sfondo naturale \u00e8 appena accennato, si intravedono un tronco d'albero e delle foglie, particolari che vanno messi in relazione allo stato d'animo irrequieto del Santo.\nCon pochi ed essenziali particolari Caravaggio esprime uno stato emozionale di grande intensit\u00e0 spirituale, San Francesco curvo e sofferente volge lo sguardo al crocifisso e al libro appoggiato sul teschio, oggetti che assumono un valore centrale nella sua predicazione e che alludono alla volont\u00e0 di seguire l'esempio di Cristo, la necessit\u00e0 del recupero della purezza dei valori cristiani ed evangelici, fino al rinnegamento di s\u00e9.\nLa meditazione di san Francesco avviene come fatto vissuto intimamente, in isolamento in un luogo raccolto, l'ambiente esterno \u00e8 avvolto dalla quasi totale oscurit\u00e0, rotta soltanto da un raggio di luce che piovendo dall'alto rende visibile la figura del santo. Caravaggio aveva spesso lavorato per l'ordine francescano e per gli altri ordini mendicanti, rappresentando in diverse opere il Santo di Assisi. Il suo stile realista era vicino alla spiritualit\u00e0 francescana, alla predicazione in favore delle classi popolari che ricercava un linguaggio pittorico che sottolineasse l'umilt\u00e0 e la povert\u00e0 dell'ordine, una spiritualit\u00e0 condivisa anche dalla corrente fondata da san Carlo Borromeo molto radicata in Lombardia terra d'origine del pittore."}
{"id": "1203243", "revid": "1310927", "url": "https://it.wikipedia.org/wiki?curid=1203243", "title": "Heracles Almelo", "text": "L'Heracles Almelo \u00e8 una societ\u00e0 calcistica olandese con sede nella citt\u00e0 di Almelo. Milita in Eredivisie, la massima divisione del campionato olandese di calcio. Nella sua storia ha vinto il campionato olandese per due volte (nel 1927 e nel 1941).\nStoria.\nIl club \u00e8 stato fondato il 3 maggio 1903 con il nome di Heracles, nome del semidio nato da Zeus e Alcmena. Ha cambiato nome in \"SC Heracles '74\" il 1\u00ba luglio 1974 e nel 1998 ha assunto la denominazione attuale. La squadra ha vinto il campionato nazionale nel 1927 e nel 1941.\nUno dei giocatori pi\u00f9 famosi che hanno militato nella compagine \u00e8 il sudafricano Steve Mokone, il primo giocatore di colore ad avere militato in un campionato dei Paesi Bassi.\nNella stagione 2004-2005 l'Heracles ha vinto la Eerste Divisie, la seconda divisione. Alla fine della stagione 2005-2006 si \u00e8 classificato al tredicesimo posto, mentre al termine del campionato 2006-2007 si \u00e8 classificato al quattordicesimo posto.\nNella stagione 2008-2009 conclude al 15\u00ba posto, che gli permette la permanenza in Eredivisie.\nL'8 aprile 2012 \u00e8 sconfitto per 3-0 dal nella finale della coppa nazionale.\nIl 14 agosto 2016 la squadra batte 3-1 il Willem II in una partita che passa alla storia per essere la prima ed unica in cui lo stesso giocatore sbaglia due rigori nel giro di 60 secondi. Si tratta di Paul Gladon, che prima segna una doppietta (al 56\u00ba e al 63\u00ba minuto) e poi fallisce due penalty tra l\u201988\u00ba e l\u201989\u00ba.\nPalmar\u00e8s.\nStatistiche nelle competizioni UEFA.\nTabella aggiornata alla fine della stagione 2018-2019.\nOrganico.\nRosa 2021-2022.\n\"Aggiornata al 9 gennaio 2022.\"\nRosa 2020-2021.\n\"Aggiornata al 2 febbraio 2021.\"\nRosa 2019-2020.\n\"Aggiornata al 15 febbraio 2020.\"\nRosa 2018-2019.\n\"Aggiornata al 1\u00ba luglio 2018.\""}
{"id": "1203244", "revid": "2519", "url": "https://it.wikipedia.org/wiki?curid=1203244", "title": "Vevelstad", "text": "Vevelstad \u00e8 un comune norvegese della contea di Nordland."}
{"id": "1203248", "revid": "174852", "url": "https://it.wikipedia.org/wiki?curid=1203248", "title": "Francesco Giuseppe Casanova", "text": ""}
{"id": "1203251", "revid": "2519", "url": "https://it.wikipedia.org/wiki?curid=1203251", "title": "V\u00e5gan", "text": "V\u00e5gan \u00e8 un comune norvegese della contea di Nordland.\nIl suo territorio comprende l'isola di Lille Molla."}
{"id": "1203253", "revid": "287204", "url": "https://it.wikipedia.org/wiki?curid=1203253", "title": "Vagan", "text": ""}
{"id": "1203256", "revid": "36426", "url": "https://it.wikipedia.org/wiki?curid=1203256", "title": "Avori", "text": ""}
{"id": "1203257", "revid": "2519", "url": "https://it.wikipedia.org/wiki?curid=1203257", "title": "V\u00e6r\u00f8y", "text": "V\u00e6r\u00f8y \u00e8 un'isola (una delle Lofoten) e un comune norvegese della contea di Nordland."}
{"id": "1203258", "revid": "17351", "url": "https://it.wikipedia.org/wiki?curid=1203258", "title": "Aerosoccorritori", "text": ""}
{"id": "1203259", "revid": "2124237", "url": "https://it.wikipedia.org/wiki?curid=1203259", "title": "Madonna dei Palafrenieri", "text": "La Madonna dei palafrenieri, anche detta Madonna della Serpe, \u00e8 un dipinto a olio su tela (292x211 cm) realizzato nel 1606 dal pittore italiano Caravaggio. \u00c8 conservato nella Galleria Borghese di Roma.\nIl quadro mostra Maria ed il Bambino mentre schiacciano il serpente del peccato originale, alla presenza di Sant'Anna.\nStoria.\nL'opera fu commissionata all'artista il 31 ottobre 1605 dalla potente Arciconfraternita dei Parafrenieri Pontifici, attraverso l'interessamento del cardinal Ascanio Colonna. Era destinata all'altare della loro cappella nella nuova Basilica di San Pietro in Vaticano, dove avrebbe dovuto sostituire un vecchio dipinto raffigurante la tradizionale Sant'Anna Metterza (oggi conservato nella Sagrestia Vecchia), non pi\u00f9 compatibile con le dimensioni del rinnovato allestimento dell'altare. Nella sua sede originaria rimase per\u00f2 solo per pochi giorni, poich\u00e9 l'opera fu poi trasferita nella chiesa di Sant'Anna dei Palafrenieri.\nAl momento della realizzazione dell'opera, per la quale ricevette un compenso di 70 scudi, Caravaggio alloggiava a casa dell'amico giureconsulto Andrea Ruffetti. Considerando l'entit\u00e0 del compenso, relativamente basso se confrontato con quello delle altre opere, si potrebbe supporre che l'autore, al tempo in cui realizz\u00f2 il dipinto, non godesse pi\u00f9 di quel prestigio che aveva giustificato le precedenti remunerazioni. Tuttavia, si pu\u00f2 anche ipotizzare che il pittore tenesse particolarmente a che una sua opera trovasse collocazione in un posto prestigioso come la nuova Basilica di San Pietro, e che quindi avesse accettato un compenso pi\u00f9 basso. Si pu\u00f2 anche ritenere che, nel facilitare l\u2019ottenimento della commissione, avesse giocato un ruolo importante il neo cardinale Scipione Borghese, estimatore di Caravaggio (che nel 1605 aveva dipinto un ritratto dello zio papa Paolo V) e futuro collezionista delle sue opere. Il 1 dicembre 1605 il Decano della Confraternita paga al pittore il primo acconto della commissione; il 13 marzo 1606 viene fatto un pagamento per il falegname incaricato di realizzare la squadratura in legno per la collocazione del quadro nella cappella che corrispondeva pressappoco al vano ove \u00e8 oggi il mosaico ricavato dal S. Michele di Guido Reni, nella zona absidale dalla parte destra del Transetto di Michelangelo. Il dipinto fu consegnato l'8 aprile 1606, quando Caravaggio di suo pugno firma la ricevuta a circa cinque mesi dalla commissione, ma il quadro rimase sull'altare pochi giorni, addirittura forse meno di un mese. Il 16 aprile viene fatto un pagamento per i facchini che devono operare il trasferimento del dipinto da San Pietro alla chiesa di S. Anna dei Palafrenieri; il 19 maggio la Confraternita Vaticana salda la commissione con il pittore versando l'ultima tranche, mentre il 16 giugno i confratelli autorizzano, dal momento che non intendono tenersi il quadro, il cardinale Scipione Borghese all'acquisto ad un prezzo favorevole del dipinto; il 20 luglio 1606, il cardinale paga la somma di 100 scudi al Decano dei Palafrenieri.\nIl rifiuto dell'opera.\nSul rifiuto dell'opera da parte dei committenti si sono fatte varie ipotesi: secondo Hess, seguito dal Friedlander, nella nuova San Pietro non fu concessa ai Palafrenieri la cappella desiderata, i quali furono costretti ad accontentarsi di una cappella di ridotte dimensioni, dove il quadro del Caravaggio non riusc\u00ec a collocarsi. Fu quindi avanzata l'ipotesi di un trasferimento temporaneo del dipinto nella stessa Chiesa di Sant'Anna dei Palafrenieri. di propriet\u00e0 della Confraternita. Lo Spezzaferro ritiene che l'ipotetico smantellamento dell'altare dove fu collocato il dipinto non fosse dovuto all'altare, ma al quadro che in quel luogo poteva essere esposto solo per pochi giorni e collega il rifiuto ad un altro coevo, quello della Morte della Madonna dipinto per la chiesa di Santa Maria della Scala. Di certo, il dipinto in s\u00e9 presentava comunque aspetti poco digeribili dalla Confraternita dei dignitari pontifici: il Bambino completamente nudo e troppo cresciuto; una madonna-popolana che si china mostrando il petto e con un volto molto conosciuto a Roma, quello della modella e amica del pittore Maddalena Antognetti detta Lena; l'atteggiamento distaccato, dimesso di Sant'Anna patrona dei Palafrenieri. Ma non vi \u00e8 dubbio che il motivo pi\u00f9 fondante che port\u00f2 al netto rifiuto dell'opera vada ricercato nella mancata partecipazione nell'opera della redenzione di S. Anna, patrona dei Palafrenieri, vista in un atteggiamento estraneo, meditativo, che appare come una vecchia rugosa e infagottata. Salvatore Settis avvicina questa immagine della madre di Maria ad una statua di Demostene e la indica come iconografia della meditazione. Proprio quest\u2019atteggiamento astratto, non partecipativo di S. Anna, che avrebbe dovuto portare alla Grazia, irrit\u00f2 i Confratelli e il Collegio cardinalizio, ed in particolare il cardinale di Como Tolomeo Gallio. Va ancora detto che l'immagine poteva causare altri contrasti a seguito della disputa fra cattolici e protestanti su una diversa interpretazione dell'Antico Testamento relativamente al momento in cui Maria schiaccia col piede la testa del serpente. Secondo i cattolici doveva essere Maria a schiacciare il male impersonato dal serpente-demonio; secondo i protestanti si trattava invece di Ges\u00f9. Caravaggio, dunque, avrebbe dato un eccessivo coinvolgimento a Ges\u00f9 Bambino nell'uccidere il serpente e quindi per giungere alla Redenzione sarebbe stato sufficiente rivolgersi alla benevolenza divina senza che la Chiesa di Roma avesse un ruolo determinante. Pio V, per\u00f2, nel 1569 aveva emesso una bolla risolutiva precisando che il serpente \u00e8 schiacciato dal Figlio con l'aiuto della Vergine madre. In questo, conclude Maurizio Calvesi, Caravaggio non aveva fatto altro che riprendere ci\u00f2 che aveva gi\u00e0 proposto Ambrogio Figino in una sua opera, la \"Madonna della serpe\" dell'Oratorio di S. Antonio Abate a Milano: e dunque, secondo lo studioso, Caravaggio si era inserito in quella che era stata l'interpretazione corrente dell'arte della Controriforma e del pensiero del Borromeo. Il richiamo al motivo dell'Immacolata Concezione per questa interpretazione iconografica e la dipendenza del Caravaggio dal Figino per quest\u2019opera era gi\u00e0 stato proposto dal Longhi: il Caravaggio non aveva fatto che seguire un importante esempio assimilato durante la sua formazione lombarda ed era incappato in un rifiuto simile, se, come sembra, anche l'opera di Figino, inizialmente destinata alla chiesa di S. Fedele a Milano, venne rifiutata dai Gesuiti a causa dell'ambigua iconografia. Resta comunque da considerare che nel \"Discorso intorno\" \"alle immagini sacre e profane\", Gabriele Paleotti aveva duramente condannato per la raffigurazione della Vergine Maria ogni immagine che potesse essere solo lontanamente lasciva che \" \"fa stomaco a vederla\"\". E certo il seno di Lena offerto alla vista degli spettatori non era certo un bel vedere per la rigida posizione dei padri riformatori e urtava di certo contro la posizione classicista di Bellori: \" \"L'altro quadro di Santa Anna f\u00f9 tolto ancora da uno de minori altari della Basilica Vaticana, ritratti in esso vilmente la Vergine con Gies\u00f9 fanciullo ignudo, come si vede nella villa Borghese\". \nTutti questi motivi generavano forte imbarazzo e contrariet\u00e0 nei Palafrenieri del Papa che non potevano permettersi di tenere un'opera quantomeno dibattuta a vessillo del loro altare in San Pietro o nella loro Chiesa confraternale. Il loro ruolo di contiguit\u00e0 con il Pontefice e i loro continui contatti con il Collegio Cardinalizio a causa del loro Ufficio di Corte, non rendevano praticabile una sopravvivenza dell'opera in Vaticano.\nDescrizione.\nLa tela raffigura l'Immacolata Concezione secondo il passo del Genesi (III.15): \"Io porr\u00f2 inimicizia fra te e la donna, tra la tua stirpe e la sua stirpe: questa ti schiaccer\u00e0 la testa e tu le insidierai il calcagno\". Tre personaggi sono presenti: la Madonna, Ges\u00f9 bambino e Sant'Anna. I primi due personaggi appaiono molto pi\u00f9 dinamici rispetto a Sant'Anna. La Santa segue solo con lo sguardo l'azione e sembra una \"enorme bronzea figura\"\". C'\u00e8 un ottimo gioco di volumi e un'armonia di solidi a contrasto (ad esempio, il petto della Madonna e le pieghe dei vestiti) che conferiscono un\u2019estrema verosimiglianza al dipinto. Infine, la luce gioca un ruolo fondamentale nel dipinto: una proviene da sinistra ed ha il ruolo di formare le immagini ed il volume, l'altra proviene dall'alto e potrebbe simboleggiare, secondo il Brandi, il lume della Grazia divina. Per rappresentare il serpente, le cui spire ricordano il serpente di bronzo sulla colonna in Sant'Ambrogio a Milano, il pittore si \u00e8 evidentemente ispirato a un cervone.\nIconografia e Iconologia.\nLa contesa intorno al tema iconografico dell'Immacolata Concezione nasceva dall'interpretazione da dare al passo del \"Genesi\" ( III. 15 ): \"Ipsa conteret caput tuum\". I cattolici leggevano \"Ipsa\", la Vergine, colei che dunque aveva il merito di schiacciare col piede il capo del serpente; i luterani, invece, leggevano \"Ipse\" e dunque per loro era il Figlio a sconfiggere il Maligno. Emile Male sostenne che la scelta di Caravaggio era eretica perch\u00e9 pi\u00f9 vicina a ci\u00f2 che pensavano i luterani: l'iconografia era motivo di contrasto fra cattolici e luterani e si rifaceva alla bolla di Pio V del 1569. La bolla di Paolo V per\u00f2 non sosteneva che fosse stato Ges\u00f9 a schiacciare la serpe, bens\u00ec Maria per mezzo del suo frutto, vale a dire Ges\u00f9 Cristo stesso. Il Ficino, che a sua volta aveva sviluppato un tema gi\u00e0 figurato dal Lomazzo, nel 1571, l'anno dopo la Bolla del papa, aveva realizzato una \"Madonna della serpe fra San Paolo e San Michele\" gi\u00e0 dipinta per S. Romano a Lodi, in cui Ges\u00f9 aiuta la Vergine a schiacciare con il piede il serpente. L'opera era stata commissionata a Ficino dai Gesuiti forse per S. Fedele a Milano e sviluppava un'iconografia che trovava consensi in Italia e si pensi a due pale simili come quella del Barocci, proveniente da S. Francesco di Urbino, ora nella Galleria Nazionale delle Marche e di Ludovico Carracci, gi\u00e0 in una chiesa dei Servi ad Urbino ed ora a Bologna; quindi non vi erano problemi nella raffigurazione iconografica. I Gesuiti, che sostenevano il ruolo salvifico del Figlio, non gradendo la prima versione della pala ne commissionarono una seconda: ma anche questa, dopo due anni dalla collocazione, venne rimossa evidentemente per l'intervento di qualche autorit\u00e0 esterna all'ordine, forse lo stesso cardinale Federico Borromeo. \u00c8 evidente che, quindi, l'iconografia in ambito strettamente riformato non accontentava tutti e destava sospetti. Probabilmente la soluzione di Caravaggio, che riprendeva l'iconografia del Ficino, spiazz\u00f2 i Palafrenieri che avevano commissionato non propriamente una \"Immacolata Concezione\" ma una versione pi\u00f9 elaborata della tradizionale \"S. Anna Metterza\". Il pittore invece prefer\u00ec seguire l'iconografia del Ficino (nella cui casa probabilmente Caravaggio aveva visto la prima versione del suo dipinto e in seguito la seconda versione in S. Fedele) che aveva portato all'esclusione del dipinto e quindi anche la sua concezione del ruolo salvifico di Cristo nella redenzione dal peccato originale, evidenziando il carattere pi\u00f9 umano della Vergine. Va pure ricordato che l'umanissima Morte della Vergine di Santa Maria della Scala venne anch'essa, poco dopo, rifiutata. Come sostiene Pierguidi, richiamandosi a quanto detto da Ferdinando Bologna, Caravaggio non si era per nulla allineato alle direttive della Controriforma senza per questo seguire concezioni luterane, ma sostenendo una visione diversa proprio a proposito dell'umanit\u00e0 della Vergine e dell'Immacolata Concezione e della sua iconografia, il tema specifico della pala del Ficino alla quale aveva voluto richiamarsi.. Come abbiamo detto sopra S. Anna, secondo Salvatore Settis, \u00e8 ripresa dalla statua di Demostene in meditazione, secondo Friedlaender anche la posa della Vergine e del Bambino derivano dalla statuaria antica, esattamente dalle figure scolpite in un sarcofago romano con Bacco e Arianna oggi a Baltimora Naturalmente il pittore, che poteva aver visto le opere d'arte antica nelle ricche collezioni romane di Villa Medici, riprese dal naturale le due immagini della Madonna e del Bambino, poteva aver dato loro pose statuarie, come era il caso della S. Anna, che per\u00f2 sembra molto pi\u00f9 convincente nella ripresa del modello antico."}
{"id": "1203260", "revid": "287204", "url": "https://it.wikipedia.org/wiki?curid=1203260", "title": "Vaeroy", "text": ""}
{"id": "1203262", "revid": "1553381", "url": "https://it.wikipedia.org/wiki?curid=1203262", "title": "Morte della Vergine (Caravaggio)", "text": "La Morte della Vergine \u00e8 un dipinto a olio su tela (369 x 245 cm) realizzato tra il 1604 e il 1606 dal pittore italiano Michelangelo Merisi detto Caravaggio. \u00c8 conservato nel Mus\u00e9e du Louvre di Parigi.\nDescrizione e stile.\nIl dipinto fu commissionato nel 1601 dal giurista Laerzio Cherubini per la propria cappella in Santa Maria della Scala, la chiesa pi\u00f9 importante dell'ordine dei Carmelitani Scalzi a Roma. Nessun documento ci tramanda il momento in cui l'opera fu portata a compimento e consegnata, ma Caravaggio dovette lavorarci intorno al 1604, il che andava oltre la scadenza del contratto. Una volta terminato il dipinto fu per\u00f2 prontamente rifiutato, perch\u00e9 la Madonna non rispettava la sua iconografia classica: era anzi priva di qualsiasi tributo mistico, con la faccia terrea, un braccio abbandonato e il ventre gonfio. Addirittura si disse che Caravaggio scelse, come modello per ritrarre la Vergine, una prostituta trovata morta nel Tevere. Molto scandalo, in particolare, fecero i piedi ritratti nudi fino alla caviglia.\nLa scena \u00e8 inserita in un ambiente umile con al centro il corpo morto della Vergine, in primo piano la Maddalena, seduta su una semplice sedia, che piange con la testa tra le mani, e tutt'intorno gli Apostoli addolorati; l'intonazione cromatica molto scura \u00e8 illuminata dal rosso della veste della morta e della tenda, elemento di una scenografia povera. Inoltre, la composizione degli apostoli, allineati davanti al feretro, forma, in linea col corpo col braccio di Maria, una croce perfetta.\nUna interpretazione del dipinto in chiave di adesione pauperistica e borromaica \u00e8 fornita da Maurizio Calvesi secondo il quale il pittore era vicino a movimenti religiosi come gli Oratoriani e al Cardinale Federico Borromeo, il quale predicava l'assoluta povert\u00e0 del clero, e viveva egli stesso in una casa molto misera, avente appena una Bibbia e le mobilia necessarie, e a cui rassomiglia molto l'ambientazione del quadro. Nettamente contrario \u00e8 invece Ferdinando Bologna che sostiene come l'opera fosse di committenza privata, non dovuta alla volont\u00e0 dei religiosi di Santa Maria della Scala e contesta il rapporto che il pittore avrebbe avuto tanto con il Borromeo che con gli Oratoriani.\nLe varianti iconografiche al dipinto, secondo l'interpretazione del pittore che si riconosce nelle posizioni sostenute da Calvesi, vennero realizzate tenendo presenti le esigenze devozionali di questi movimenti: la Vergine \u00e8 ritratta come una giovane, perch\u00e9 rappresenta allegoricamente la Chiesa immortale, mentre il ventre gonfio, rappresenta la grazia divina di cui \u00e8 \"gravida\". Da quest'ultimo particolare, ritenuto sconveniente dai pi\u00f9, nacque la leggenda che vuole l'artista essersi ispirato ad una prostituta annegata nel Tevere. Ma oltre alle osservazioni di Giulio Mancini, ribadite nelle lettere al fratello Deifebo, va aggiunto quanto ne dice il Baglione che in merito precisa: \"..\".ma perch\u00e9 aveva fatto con poco decoro la madonna gonfia, e con gambe scoperte, fu\" \"levata via\"...\". Sulle supposte varianti iconografiche e le scelte dell'artista si veda il saggio di Pamela Asckew, che segnala come il committente Laerzio Cherurbini fosse in relazione con l'Arciconfraternita di Santa Maria dell'Orazione e morte che si occupava della sepoltura dei morti lasciati insepolti e che Caravaggio poteva essere al corrente di queste pratiche e aver visto cadaveri di donne all'obitorio da ritrarre dal vero come anche doveva aver fatto a Napoli per le \"Sette Opere di Misericordia\". Va anche considerato che in un altro passo della sua opera, Mancini scrive: \"\"alcuni di moderni...per descrivere una Vergine o Nostra\" \"Donna vanno retraendo qualche meretrice sozza degli ortacci, come Michelangelo de Caravaggio e fece nel Transito della Scala, che per tal rispetto quei buoni padri non la volsero...\". Peter Robb, riprendendo l'osservazione del Baglione, \"gonfia\"\" e quella del Mancini che riferisce di una pratica dei pittori e non solo del Caravaggio di ritrarre cortigiane anche per la figura della madonna e sembra informato anche sul luogo di residenza di questa cortigiana, azzarda che piuttosto che morta annegata e dunque gonfia e addirittura suicida quindi colpevole davanti alla Chiesa, due volte, potesse essere semplicemente incinta.\nIl rifiuto di questo capolavoro e, di l\u00ec a poco, l'omicidio di Ranuccio Tommasoni in una rissa, costringeranno Caravaggio a lasciare Roma. Il dipinto del Caravaggio nella chiesa trasteverina fu sostituito dalla ben pi\u00f9 canonica tela di analogo tema di Carlo Saraceni, tuttora in loco.\nAcquirenti.\nL'opera, commissionata da Laerzio Cherubini e poi rifiutata dai Carmelitani Scalzi, venne acquistata dal Duca di Mantova, su segnalazione di Rubens. A causa del dissesto finanziario dei Gonzaga, il dipinto, al pari di gran parte della collezione ducale, fu alienato al re d'Inghilterra Carlo I. Alla morte di quest'ultimo ampia parte della sua raccolta fu venduta, compresa la Morte della Vergine del Merisi, che fu acquistata dal banchiere parigino Everhard Jabach e da questi poi ceduta al re di Francia Luigi XIV. Infine, il quadro venne collocato nel museo del Louvre, sua sede attuale.\nIconografia.\nNei vangeli canonici non si parla della morte della Vergine, di essa invece vi sono informazioni negli apocrifi del Nuovo Testamento ed in particolare nel \"Protovangelo di Giacomo.\". La Vergine in verit\u00e0 non sarebbe morta ma addormentata in un sonno profondo, una \"dormitio,\" un \"transitus\" dalla terra al Cielo: giunto il momento, a Gerusalemme dove risiedeva (per altri Efeso), convoc\u00f2 gli apostoli, li salut\u00f2 e si stese su un letto mentre loro la circondarono per pregare per lei. Dall'alto dei cieli l'anima della madre di Ges\u00f9 venne tratta in paradiso, mentre il corpo venne in seguito seppellito; ma, sempre secondo gli apocrifi, tratto in Cielo e portato in trionfo in Paradiso al cospetto di Dio e fra una schiera di angeli. Al momento del trapasso Pietro sta seduto accanto al letto dove giace Maria, Giovanni \u00e8 ai suoi piedi, mentre gli altri sono disposti accanto al letto, Nell'iconografia abbiamo due modalit\u00e0 di raffigurazione, l\u2019\"Ascensio\", in cui la Vergine \u00e8 portata in trionfo in Paradiso fra schiere di angeli, a volte entro una mandorla, come in molti manoscritti miniati; nell\u2019\"Evangelario di Carlo Magno\" \u00e8 rappresentata nella copertina in avorio; e la \"Dormitio\", di origine orientale, in cui Maria \u00e8 distesa sul letto circondata dagli apostoli e dalla figura di Cristo che viene a prendere la sua anima e reca in mano l'\"animula\" in forma di statuina, come nel mosaico di Pietro Cavallini in Santa Maria in Trastevere. I due tipi interessarono particolarmente, in campo pittorico, la pala d'altare, del primo tipo, ad esempio, \u00e8 quella del Borgnone del 1522 nella Pinacoteca di Brera o quella di Tiziano ai Frari del 1518; del secondo tipo \u00e8 la pala di Andrea Mantegna del 1462 oggi al Museo del Prado che un tempo era completata anche da una tavola con l'\"animula\" della Vergine che si conserva alla Pinacoteca di Ferrara. La scelta di Caravaggio \u00e8 per la \"Dormitio,\" ma il pittore non segue la tradizione antica come avrebbe potuto vedere in Santa Maria in Trastevere, rappresenta invece una tragica raffigurazione di una umana morte quotidiana rivelata da un'angosciosa luce. Scrive Longhi: ...\"l'angoscia di\" \"questi astanti prende senso e autorit\u00e0 infinita dal chiarore devastante che, irrompendo da sinistra nella cerchia di colori gi\u00e0 stranamente fiammanti e pur combattendo con tutte le specie dell'ombra, soste per un attimo sul viso arrovesciato della Madonna morta, sulle calvizie lunate, sui colli pulsanti, sulle mani disfatte degli apostoli; fende di traverso il viso dolente di Giovanni; fa della Maddalena seduta un solo massello luminoso; della sua mano sul ginocchio un grumo solo di luce rappresa\". Nessun segno mistico se non un accenno sottile di aureola sopra la testa della Vergine, ma un dolente aspetto funebre: il braccio che \u00e8 steso sul cuscino toglie ogni dubbio sull'assenza della vita ed evidenzia un chiaro \"rigor mortis.\" Il ventre gonfio fa pensare ad un'annegata o, come gi\u00e0 sottolineato sopra, ad una gravidanza. La Vergine \u00e8 disposta su un tavolaccio, pi\u00f9 che su un letto, che non riesce a contenerla tutta, ed i piedi e le caviglie nude sporgono drammaticamente rigidi, fuori. \"I discepoli - scrive Robb - goffi, impacciati, rallentati e spenti, chiusi nell'immobilit\u00e0 e nel silenzio dai lunghi mantelli che li coprivano come coperte, trasformati in qualcosa di povero, ma oscuramente monumentale come se ad avvolgerli fosse stato Cristo...\". Mina Cinotti precisa che il Caravaggio si attenne all'iconografia della \"dormitio\" aggiungendo la figura della Maddalena ripresa dall'iconografia del Trecento. Sospesa in alto sopra la testa di apostoli e Vergine \u00e8 una grande tenda rossa, un espediente di origine teatrale che Caravaggio usa in altri dipinti come \"Giuditta ed Oloferne\", 1599: sugli aspetti teatrali, in particolare del teatro popolare, della rappresentazione sacra, aveva gi\u00e0 fatto riferimento nel 1953 Hinks, riportato per quest'opera dal Marini. Lo stesso studioso segnala come il personaggio secondo da sinistra, da confrontare con quello che appare, come primo da sinistra nella prima versione dell'opera di Carlo Saraceni, \u00e8 possibile evidenziare un possibile riferimento al committente della Cappella, Laerzio Cherubini che, rivolto all'osservatore, ha gli occhiali sul naso. Si tratta dunque di uno dei modelli dell'artista la cui presenza nel dipinto (ma anche in quello del Saraceni), rimanda alla committenza (guarda il fruitore) e alla partecipazione con fede sentita (era molto religioso al punto da avviare al sacerdozio tutti i figli maschi, come rivela Hess), al dramma rappresentato."}
{"id": "1203263", "revid": "287204", "url": "https://it.wikipedia.org/wiki?curid=1203263", "title": "Lizzanella", "text": ""}
{"id": "1203264", "revid": "66771", "url": "https://it.wikipedia.org/wiki?curid=1203264", "title": "Alexander Glazunov", "text": ""}
{"id": "1203266", "revid": "114452797", "url": "https://it.wikipedia.org/wiki?curid=1203266", "title": "Cascame", "text": "I cascami (al singolare \"cascame\") \u00e8 la denominazione generica per indicare i residui utilizzabili provenienti dalla lavorazione di un altro prodotto, del quale diminuisce perci\u00f2 il costo di produzione.\nPossono venir lavorati dalla industria stessa che li ha prodotti, oppure vengono utilizzati da consumatori speciali (ad esempio i cascami di pasta alimentare sono usati nell'alimentazione del pollame, quelli del cuoio nella produzione di colla).\nParticolare importanza hanno i cascami dell'industria tessile: nel caso specifico del cotone, il ciclo di lavorazione sfrutta le fibre dai 16 ai 50\u00a0mm, mentre esclude le fibre aventi lunghezze inferiori ai 16\u00a0mm; dette fibre non possono essere dunque usate ma subiscono una lavorazione speciale, con macchinari specificatamente studiati, atte a produrre un filato con caratteristiche qualitative inferiori a quelle del filato di prima produzione.\nLavorazione simile avviene anche per i cascami di fibre di lana, canapa, lino, seta e molti altri, detti genericamente stoppa."}
{"id": "1203274", "revid": "287204", "url": "https://it.wikipedia.org/wiki?curid=1203274", "title": "Musica della Namibia", "text": "La musica della Namibia comprende diversi generi di musica tradizionale (corrispondenti alle diverse etnie del paese). La musica pop della Namibia \u00e8 rappresentata da un ristretto numero di artisti, che si rifanno principalmente al pop occidentale, al rock and roll, al reggae, al jazz e allo hip hop.\nMusica tradizionale.\nLa Namibia \u00e8 abitata da un insieme relativamente modesto di gruppi etnici, principalmente di ceppo bantu o khoisan. Ognuna di queste etnie ha le proprie musiche e le proprie danze tradizionali, spesso associate a particolari eventi della vita della comunit\u00e0; cambiano anche gli strumenti musicali impiegati (per esempio i Nama utilizzano diversi tipi di cordofoni sconosciuti alle altre tradizioni). Molti generi musicali indigeni della Namibia sono rappresentati al Festival delle Arti di Caprivi.\nMusica moderna.\nL'industria della musica in Namibia \u00e8 molto poco sviluppata. Il NASCAM (la societ\u00e0 degli autori ed editori della Namibia) sta da tempo cercando di promuovere la produzione di musica locale, ma tuttora mancano etichette discografiche di rilievo. Tentativi di promozione della musica namibiana sono stati fatti anche dai promotori dei due principali premi musicali annuali del paese, il Sanlam-NBC Music Awards e il Namibia Music Awards.\nFra i generi musicali pop pi\u00f9 diffusi in Namibia si devono citare lo hip hop e il kwaito, un genere di provenienza sudafricana. Gli artisti namibiani pi\u00f9 celebri sono il chitarrista Ngatu e Jackson Kaujeua e il suo gruppo musicale, i Black Diamond. Die V\u00f6gel \u00e8 un gruppo di rock and roll che ebbe molto successo negli anni settanta presso il pubblico di lingua tedesca.\nUna figura di spicco nel panorama dell'industria musicale namibiana, e uno dei pochi artisti namibiani che godano di una certa visibilit\u00e0 internazionale, \u00e8 il cantante reggae Ras Sheehama. Il suo ultimo album \"Travelling On\" \u00e8 stato pubblicato in numerosi paesi, soprattutto nell'est europeo e il singolo \"Namibia\" \u00e8 stato trasmesso da diverse radio europee.\nFra i musicisti emersi in tempi recenti si possono citare il cantante rhythm'n'blues Jossy Joss, i rapper Faizel MC (fondatore dell'etichetta Rapsody Entertainment), Killa B, The Dogg (fondatore della Mshasho Records), Bone Chuck, Legg-Ghetto e Gazza (fondatore della Gazza Music Production). The Dogg \u00e8 noto anche per aver lanciato Sunny Boy, un altro artista giovane di buon successo, e per aver creato un proprio sottogenere musicale, derivato dall'unione di hip hop e kwaito, detto HiKwa."}
{"id": "1203288", "revid": "2519", "url": "https://it.wikipedia.org/wiki?curid=1203288", "title": "\u00d8ksnes", "text": "\u00d8ksnes \u00e8 un comune norvegese della contea di Nordland.\nNel territorio comunale oltre a \u00d8ksnes sorge anche la localit\u00e0 di St\u00f8.\nSt\u00f8 \u00e8 un piccolo villaggio di pescatori, nel nord dell'isola Lang\u00f8ya nelle Vester\u00e5len. \u00c8 noto come luogo di partenza di crociere di osservazioni delle balene come anche per il vicino paese di pescatori Nyksund."}
{"id": "1203291", "revid": "19330", "url": "https://it.wikipedia.org/wiki?curid=1203291", "title": "Vulko Chervenkov", "text": ""}
{"id": "1203295", "revid": "287204", "url": "https://it.wikipedia.org/wiki?curid=1203295", "title": "Oksnes", "text": ""}
{"id": "1203317", "revid": "38120", "url": "https://it.wikipedia.org/wiki?curid=1203317", "title": "Halloweentown High", "text": ""}
{"id": "1203320", "revid": "62748", "url": "https://it.wikipedia.org/wiki?curid=1203320", "title": "Parlamento di Parigi", "text": "Il Parlamento di Parigi era un'istituzione francese dell'Ancien R\u00e9gime, che faceva parte dei \"tribunali sovrani\", dal 1661 chiamati \"tribunali superiori\", a partire dal regno di Luigi XIV.\nTrovava le sue radici nella \"Curia Regis\" nel Medioevo, ed ebbe la sua prima regolamentazione generale con un'ordinanza di Filippo III nel 1278. Acquisendo progressivamente autonomia per giudicare i contenziosi come organo specializzato con sessioni regolari, divent\u00f2 la \"curia in parlamento\", che San Luigi, re di Francia, stabil\u00ec nell'\u00cele de la Cit\u00e9 nel Palais de la Cit\u00e9.\nA partire dal XV secolo, furono creati altri parlamenti a partire da istituzioni locali, talvolta molto pi\u00f9 prestigiose come l'Erario di Normandia o molto pi\u00f9 antiche come gli Stati di Provenza. Ciononostante, quello di Parigi, corte di giustizia del Re, sovrano ultimo, e quindi ultima possibilit\u00e0 di ricorso, continu\u00f2 a essere il tribunale di maggior importanza del regno. Era noto semplicemente come \"il Parlamento\".\nCompetenze giudiziarie.\nIl parlamento possedeva la delegazione della Giustizia, che gli permetteva di emettere sentenze in nome del re. Rappresentare il re nella misura delle sue prerogative giuridiche, significava avere la giurisdizione su tutto il regno. Nel 1278, inoltre, fu creato in seno al Parlamento di Parigi una sezione che si occupava dei casi che arrivavano \"dalla terra governata per diritto scritto\", cio\u00e8 dal sud della Francia.\nIl parlamento era un tribunale sovrano per cui le sue decisioni erano inappellabili. Ci\u00f2 nonostante, il re poteva presiedere questo tribunale, modificare le sue sentenze, bloccare un procedimento o portare un caso davanti al suo Consiglio. Su istanza di un litigante, presentata tramite uno dei procuratori, poteva annullare (\"casser\", infrangere) il dettame se erroneo e inviare il caso al tribunale poich\u00e9 questo tornasse a dirimere (procedimento pregresso alla cassazione, dal verbo \"casser\").\nIl parlamento giudicava in prima istanza le cause relative ai vassalli del re. Nonostante ci\u00f2, a partire dal 1278, la maggior parte di queste cause si portavano innanzi ad altri ricorsi, come i \"bailliages\" e le \"s\u00e9n\u00e9chauss\u00e9es\", e unicamente i signori feudali o quelli che godevano di un privilegio personale accordato dal re erano giudicati davanti al Parlamento.\nIl parlamento risolveva i casi delle giurisdizioni reali di rango inferiore (\"bailliages\", \"pr\u00e9v\u00f4t\u00e9s\") e degli organi giudiziari signorili di sua competenza (circa la met\u00e0 del regno).\nAttribuzioni non giudiziarie.\nIl parlamento si riservava attribuzioni propriamente amministrative, come l'ispezione degli amministratori locali o la partecipazione nella elaborazione di distinte ordinanze. Proprio il re utilizzava con frequenza il parlamento come organo consultivo, in momenti speciali di crisi e lo rendeva partecipe nelle riforme giudiziarie o amministrative che proponeva.\nPer chiarire l'ambiguit\u00e0 delle leggi o per fissare procedimenti applicabili, il Parlamento elaborava anche i regolamenti.\nInfine, registrava le ordinanze e gli editti reali, cosa che permetteva di potersi unire nelle decisioni del Tribunale (questa formalit\u00e0 equivaleva in un certo modo alla sua pubblicazione nel \"Bollettino Ufficiale\"). Se il parlamento riteneva che una legge era contraria agli interessi dello Stato, aveva il diritto di veto (\"remontrance\"), che gli permetteva di negarne la registrazione e di presentare ricorso al re. Aveva tre gradi: la \"remontrance\" propriamente detta, la \"rappresentanza\" e il pi\u00f9 semplice, la lettera. Per imporre la sua volont\u00e0 al Parlamento, il re poteva in un primo momento emettere una lettera minatoria ordinando espressamente al Parlamento il registro. Se l'assemblea manteneva le sue posizioni usando \"rimostranza iterativa\", il re poteva forzare il registro per mezzo di un \"seggio di giustizia\" (\"lit de justice\"). Tra il 1673 e il 1715, il parlamento fu privato di fatto di questo diritto da Luigi XIV, che ebbe a esigere il registro delle sue decisioni prima che il parlamento potesse emettere le sue \"remontrances\".\nComposizione e organizzazione.\nFino alla fine del XIII secolo, il parlamento era integrato da prelati e baroni del regno, ufficiali di palazzo e agenti locali del re, i \"baillis\", o siniscalchi, intorno a ufficiali di professione, i maestri e i consiglieri di parlamento, reclutati principalmente tra i legislatori del Consiglio del Re. Progressivamente, questi ultimi richiesero un foglio pi\u00f9 rilevante e furono quelli che assicurarono il suo funzionamento.\nIl gabinetto dei dibattiti, che poi si chiam\u00f2 la Gran Camera, era il cuore del parlamento. Giudicava gli appelli delle giurisdizioni inferiori su cui aveva competenza. I casi di crimine di lesa maest\u00e0 erano sua competenza, cos\u00ec come i processi che riguardavano gli \"apanages\" e i parlamentari. In totale era formato da pi\u00f9 di cento magistrati e duchi, che usavano in modo particolare questo privilegio. Dopo and\u00f2 specializzandosi in varie camere fisse, e alcune create appositamente per giudicare i casi straordinari, come quello che si istitu\u00ec nel 1679 per chiarire l'Affare dei veleni.\nIl Parlamento di Parigi fu soppresso nel 1771 dal cancelliere Maupeou che lo sostitu\u00ec con sei Tribunali Superiori ad Arras, Blois, Clermont-Ferrand, Lione, Parigi e Poitiers. Le cariche erano trasferibili e non pecuniarie, per\u00f2 risult\u00f2 complicato trovare candidati. All'ascesa al trono nel 1774, Luigi XVI riabilit\u00f2 il parlamento di Parigi che pot\u00e9 in questo modo riallacciare la sua opposizione all'assolutismo."}
{"id": "1203323", "revid": "1573940", "url": "https://it.wikipedia.org/wiki?curid=1203323", "title": "Hypselodoris dollfusi", "text": "Hypselodoris dollfusi () \u00e8 un mollusco nudibranchio della famiglia Chromodorididae."}
{"id": "1203327", "revid": "486946", "url": "https://it.wikipedia.org/wiki?curid=1203327", "title": "Erythrodoris", "text": ""}
{"id": "1203333", "revid": "1573940", "url": "https://it.wikipedia.org/wiki?curid=1203333", "title": "Aporodoris", "text": "Aporodoris \u00e8 un genere di molluschi nudibranchi della famiglia Discodorididae.\nTassonomia.\nIl genere comprende le seguenti specie:"}
{"id": "1203336", "revid": "599013", "url": "https://it.wikipedia.org/wiki?curid=1203336", "title": "Andrea Molino", "text": ""}
{"id": "1203339", "revid": "767487", "url": "https://it.wikipedia.org/wiki?curid=1203339", "title": "Ambrosiaster", "text": "Ambrosiastro, o pseudo-Ambrogio (in latino Ambrosiaster), \u00e8 l'anonimo autore di un commentario sulle lettere di Paolo di Tarso, \"succinto ma ponderoso\", per lungo tempo attribuito a Ambrogio da Milano, di grande importanza per lo studio critico del testo latino del Nuovo Testamento.\nFu Erasmo da Rotterdam nel 1527 che per primo mise in discussione la paternit\u00e0 di Ambrogio, e per questo motivo ci si riferisce all'anonimo autore come Ambrosiaster.\nPoich\u00e9 Agostino d'Ippona cita parte del commentario dell'Ambrosiaster sulla Lettera ai Romani come di \"Sanctus Hilarius\", l'opera \u00e8 stata di volta in volta attribuita da vari studiosi a qualsiasi personaggio che si chiamasse Ilario. Germain Morin nel 1899 sugger\u00ec che l'autore fosse Isacco, un ebreo convertito al Cristianesimo, autore di un trattato sulla Trinit\u00e0 e sulla Incarnazione, che fu esiliato in Spagna negli anni 378-380 e che in seguito si riconvert\u00ec all'Ebraismo. In seguito il Morin abbandon\u00f2 questa teoria per attribuire la paternit\u00e0 dell'opera a Decimo Ilariano Ilario, Proconsole dell'Africa del Nord nel 377 d.C.\nAlexander Souter concorda con questa attribuzione. Non pu\u00f2 essere neppure scartata la remota possibilit\u00e0 che Ambrogio abbia scritto l'opera prima di diventare vescovo, e che poi l'abbia integrata negli anni successivi, incorporandovi le osservazioni di Ilario di Poitiers sulla Lettera ai Romani. La paternit\u00e0 di Ambrogio da Milano \u00e8 stata sostenuta da P.A. Ballerini nella sua edizione integrale delle opere di Ambrogio.\nNel libro sopra citato Souter discute anche della paternit\u00e0 delle \"Quaestiones Veteris et Novi Testamenti,\" che i manoscritti attribuiscono ad Agostino. Egli conclude, dopo un accurato esame filologico, che si tratta di un'opera dello stesso Ambrosiater. Anche Morin era giunto in precedenza alla medesima conclusione."}
{"id": "1203347", "revid": "1005847", "url": "https://it.wikipedia.org/wiki?curid=1203347", "title": "Fiorello Cortiana", "text": "\u00c8 autore della premessa all'edizione italiana del libro del Premio Nobel per l'Economia Elinor Ostrom \"La conoscenza come bene comune\".\nInsieme a Stefano Rodot\u00e0, Gil, Lawrence Lessig, Richard Stallman e Daniel Cohn-Bendit, ha promosso l'appello per l'Internet Bill of Rights, elemento di confronto all'Internet Governance Forum dell'ONU di Atene e generatore della Dynamic Coalition dell'IGF \"IRP-Internet Rights and Principles\", dove ha coordinato un Workshop dedicato alla questione, e poi a Rio dove ha contribuito alla definizione della Dichiarazione Congiunta sull'Internet Bill of Rights dei Governi dell'Italia e del Brasile.\n\u00c8 Goodwill Ambassador di OLPC il progetto/laptop del MIT per dare ai bambini del mondo la possibilit\u00e0 di un apprendimento collettivo in rete. Coordina insieme a Comunit\u00e0 Nuova di don Gino Rigoldi il progetto educativo di OLPC gi\u00e0 partito in Romania e a Milano, che interesser\u00e0 il Kenya e Gerusalemme. Da diversi anni organizza gli appuntamenti di Condividi La Conoscenza, incontri tra sfera antropologica e sfera biologica del vivente.\n\u00c8 un sostenitore della campagna per il Nobel a Internet lanciata da \"Wired\".\nBiografia.\nNato nel 1955 a Milano, laureato in Lettere moderne all'Universit\u00e0 degli Studi di Milano con una tesi su \"Condizione giovanile e usi dello spazio urbano nella periferia sud di Milano\".Correlatore presso la Facolt\u00e0 di Architettura del Politecnico di Milano di tre tesi di laurea sui Navigli Milanesi e presso la Facolt\u00e0 di Giurisprudenza dell'Universit\u00e0 dell'Insubria su una Carta dei Diritti per Internet.\nTra i promotori del primo gruppo di base milanese \"Ecologia 15\" e dell'Associazione per il Parco Agricolo Sud Milano.\nNel 1983 \u00e8 stato tra i promotori del convegno nazionale \"I Verdi in Italia\" e poi nel 1984 della Federazione delle Liste Verdi e nel 2004 del Partito Verde Europeo.\nElezione nelle istituzioni.\nDal 1992 al giugno 1994 come assessore ai Parchi e Territorio della Regione Lombardia, ha promosso il vincolo per la valorizzazione dei Navigli, la destinazione del nuovo polo fieristico a Rho-Pero nel sedime dell'ex raffineria dell'ENI (polo fieristico precedentemente previsto nel Parco Agricolo Sud Milano) e il \"Quadruplicamento Veloce\" del sistema ferroviario (integrando l'Alta Velocit\u00e0 al sistema ferroviario lombardo), ha avviato la definizione del Piano Territoriale del Parco Agricolo Sud Milano.\nEletto senatore nel collegio di Rho (Milano) nella XIII legislatura e poi di nuovo nella XIV legislatura per l'Umbria nel collegio Assisi-Alto Tevere-Gubbio. Nel corso della attivit\u00e0 parlamentare ha promosso, nel settore dello Sport, quella che \u00e8 poi diventata la Legge contro il doping. Come Vicepresidente della Commissione Agricoltura ha promosso l'Indagine Conoscitiva sugli OGM, che ha contribuito ad introdurre nel nostro ordinamento il principio di precauzione. Ha presentato il Decreto legge sulle norme in materia di pluralismo informatico nella Pubblica Amministrazione che ha inaugurato il dibattito sul software libero e sugli standard aperti in uso in Italia e in Europa e contestualmente \u00e8 stato Presidente dell'\"Intergruppo Bicamerale per l'Innovazione Tecnologica e la Cittadinanza Telematica\". La societ\u00e0 della Conoscenza, il settore ICT, le libert\u00e0 degli utenti digitali, sono da anni al centro della sua azione per la libert\u00e0 della rete.\n\u00c8 stato delegato del Parlamento Italiano al WSIS-World Summit on the Information Society Prima Sessione dicembre 2003 a Ginevra, Seconda Sessione novembre 2005 a Tunisi (la conferenza dell'ONU sulla Societ\u00e0 dell'informazione). \u00c8 stato membro del Comitato sulla governance di Internet del Ministero dell'Innovazione e componente della delegazione italiana all'Internet Governance Forum dell'ONU (l'appuntamento annuale multistkeholder promosso dall'ONU come seguito del WSIS).\nL'esclusione.\nNella primavera del 2006, amici e sostenitori di Cortiana si sono attivati sul web per favorire la sua ricandidatura, ma l'allora presidente nazionale della Federazione dei Verdi, Alfonso Pecoraro Scanio, non lo ha incluso nelle liste dei candidati eleggibili. Egli fece comunque una intensa campagna elettorale distribuendo un CD contenente un sistema operativo libero e le musiche del concerto newyorkese di Wired a sostegno delle licenze Creative Commons."}
{"id": "1203349", "revid": "21880", "url": "https://it.wikipedia.org/wiki?curid=1203349", "title": "Montereina", "text": ""}
{"id": "1203354", "revid": "1632387", "url": "https://it.wikipedia.org/wiki?curid=1203354", "title": "Crocifissione di san Pietro (Caravaggio)", "text": "La Crocifissione di san Pietro \u00e8 un dipinto di Caravaggio, in olio su tela (230x175 cm), realizzato tra il 1600 ed il 1601. L'opera \u00e8 conservata nella Cappella Cerasi di Santa Maria del Popolo a Roma.\nStoria e descrizione.\nTela di carattere volutamente antieroico e antiaulico, in essa seguendo Roberto Longhi i gesti dei \"serventi\", sono pi\u00f9 da \"operai\" indaffarati, che non di carnefici, tanto da dare alla scena un senso di incolpevole evidenza, dove ognuno attende al suo compito. Nel quadro la luce investe la croce e il santo, entrambi simbolo della fondazione e della costruzione della Chiesa, attraverso il martirio del Primo Pontefice, eletto da Ges\u00f9 Cristo. La luce altres\u00ec investe i carnefici, qui raffigurati non come aguzzini che agiscono in maniera gratuitamente brutale, ma come uomini semplici, costretti ad un lavoro faticoso.\nSpettacolare \u00e8 , oltre all'illuminazione, la resa dei particolari: le venature del legno della croce, il piede nero dell'aguzzino chino, le rughe sulla fronte dell'aguzzino di sinistra, il riflesso della luce sulle unghie del Santo e dell'aguzzino che tende la corda.\nIl quadro che vediamo \u00e8 una seconda versione, che Caravaggio decise di realizzare su tela, dopo che le dimensioni della Cappella Cerasi furono ridotte rendendo la prima versione su pioppo sovradimensionata. A differenza della \"Conversione\", la prima versione della \"Crocifissione\" non ci \u00e8 pervenuta.\nSan Pietro si fa crocifiggere a testa in gi\u00f9 per umilt\u00e0 nei confronti di Cristo.\nTutte le figure concorrono a formare una x con le assi della croce e con i corpi degli aguzzini, dunque anche questi ultimi sono accomunati col santo dal senso della fatica.\nLo sfondo cupo contribuisce a far risaltare le figure mettendo in evidenza la tensione drammatica dei corpi che balzano verso l'osservatore. La composizione \u00e8 estremamente dinamica e realistica e vi \u00e8 una solida definizione dei volumi.\nLa presenza di alcune parti della composizione che vengono \"tagliate\" (si notino, ad esempio, il piede sinistro dell'aguzzino rappresentato nella porzione inferiore della tela, oppure la parte terminale della croce, in corrispondenza dei piedi del santo) permette di dilatare idealmente lo spazio rappresentato, che prosegue oltre la tela stessa."}
{"id": "1203364", "revid": "1573940", "url": "https://it.wikipedia.org/wiki?curid=1203364", "title": "Nirva brockii", "text": "Nirva brockii \u00e8 un mollusco nudibranchio della famiglia Discodorididae, diffuso in Indonesia. \u00c8 l'unica specie nota del genere Nirva."}
{"id": "1203366", "revid": "29244", "url": "https://it.wikipedia.org/wiki?curid=1203366", "title": "Nirva", "text": ""}
{"id": "1203374", "revid": "1793900", "url": "https://it.wikipedia.org/wiki?curid=1203374", "title": "Girard College", "text": "Il Girard College \u00e8 un famoso collegio di Filadelfia, negli Stati Uniti. Si tratta di un'organizzazione filantropica che ha lo scopo di garantire studi di buona qualit\u00e0 a scolari e studenti in situazioni particolari (notevoli capacit\u00e0 cognitive, scarse risorse finanziarie della famiglia, mancanza di uno o pi\u00f9 genitori). Prepara ed ospita nelle sue strutture abitative circa 700 ragazzi alla futura carriera accademica, offrendo loro i programmi di scuola elementare, scuola media inferiore e \"high school\".\nLa scuola fu aperta nel 1833. La sua sede centrale \u00e8 un famoso edificio dell'architettura neoclassica, progettato dall'architetto statunitense Thomas Walter. Si tratta di una costruzione a tempio periptero dotata di elegante colonnato in ordine corinzio.\nIn quel contesto storico criteri di ammissione erano chiaramente restrittivi: infatti la scuola era aperta soltanto a ragazzi poveri, orfani, di razza bianca e di sesso maschile. Le prime scolare vennero ammesse soltanto negli anni ottanta."}
{"id": "1203375", "revid": "1573940", "url": "https://it.wikipedia.org/wiki?curid=1203375", "title": "Thordisa lurca", "text": "Thordisa lurca () \u00e8 un mollusco nudibranchio della famiglia Discodorididae."}
{"id": "1203376", "revid": "19330", "url": "https://it.wikipedia.org/wiki?curid=1203376", "title": "Anton Yugov", "text": ""}
{"id": "1203378", "revid": "21880", "url": "https://it.wikipedia.org/wiki?curid=1203378", "title": "Nuvuca", "text": ""}
{"id": "1203388", "revid": "253269", "url": "https://it.wikipedia.org/wiki?curid=1203388", "title": "John Mahoney", "text": "Biografia.\nSettimo di 8 figli, nacque a Blackpool da una famiglia originaria di Manchester, che si era trasferita dopo il bombardamento durante la seconda guerra mondiale. Dopo essere tornato a Manchester, si spost\u00f2 negli Stati Uniti insieme alla sorella pi\u00f9 grande, e frequent\u00f2 la Quincy University, per poi unirsi all'esercito volendo in tal modo accelerare le pratiche per ottenere la cittadinanza. Divenne docente di lingua e letteratura inglese alla Western Illinois University e in pari tempo redattore di una rivista medica.\nInsoddisfatto della sua carriera, Mahoney cadde in uno stato di depressione, dal quale usc\u00ec grazie alla sua partecipazione come attore in una compagnia teatrale. Un suo collega di allora, John Malkovich, gli consigli\u00f2 di unirsi alla Steppenwolf Theatre Company, con la quale Mahoney vinse numerosi premi, tra cui un Tony Award. Mahoney intraprese poi una carriera nel cinema, perlopi\u00f9 come caratterista.\nNon si spos\u00f2 e non ebbe figli. \u00c8 morto a 77 anni per un tumore alla gola.\nCarriera.\nIl suo debutto cinematografico risale al 1981, ma il film che lo fece conoscere al grande pubblico fu \"Suspect - Presunto colpevole\" (1987) di Peter Yates, al quale seguirono numerose partecipazioni in altre produzioni internazionali, oltre a doppiaggi in \"Atlantis - L'impero perduto\" (2001) e \"Atlantis - Il ritorno di Milo\" (2003).\nIn una puntata de \"I Simpson\", nel 2007, prest\u00f2 la voce al padre di Telespalla Bob, quest'ultimo doppiato invece da Kelsey Grammer, suo figlio nella sitcom \"Frasier\" (1993-2004), con cui Mahoney raggiunse l'apice della sua carriera televisiva.\nDoppiatori italiani.\nIn italiano, John Mahoney \u00e8 stato doppiato da:\nNei prodotti nei quali ha partecipato come doppiatore, \u00e8 stato sostituito da:"}
{"id": "1203391", "revid": "9537814", "url": "https://it.wikipedia.org/wiki?curid=1203391", "title": "Ambrosiastro", "text": ""}
{"id": "1203397", "revid": "21880", "url": "https://it.wikipedia.org/wiki?curid=1203397", "title": "Fracassa", "text": ""}
{"id": "1203400", "revid": "1573940", "url": "https://it.wikipedia.org/wiki?curid=1203400", "title": "Sebadoris", "text": "Sebadoris \u00e8 un genere di molluschi nudibranchi della famiglia Discodorididae.\nTassonomia.\nIl genere comprende due specie:"}
{"id": "1203422", "revid": "834", "url": "https://it.wikipedia.org/wiki?curid=1203422", "title": "This is me... Then", "text": ""}
{"id": "1203426", "revid": "125860961", "url": "https://it.wikipedia.org/wiki?curid=1203426", "title": "La Barcaccia (programma radiofonico)", "text": "La Barcaccia \u00e8 un programma radiofonico in onda su Rai Radio 3, condotto da Enrico Stinchelli e Michele Suozzo. \nLa trasmissione.\nNata nell'ottobre 1988 con il titolo di \"Foyer\" e condotta inizialmente in trio con Sandro Rinaldi, ha finora al suo attivo quasi 6500 puntate e si rivolge in particolar modo agli ascoltatori esperti nell'ambito dell'opera lirica. Il suo nome deriva dalla barcaccia teatrale. \nCollocazione oraria.\nIl programma \u00e8 trasmesso dal luned\u00ec al venerd\u00ec, dalle 13:00 alle 13:45."}
{"id": "1203427", "revid": "1632387", "url": "https://it.wikipedia.org/wiki?curid=1203427", "title": "Gaia Tortora", "text": "Biografia.\nFiglia del giornalista e conduttore televisivo Enzo Tortora e della sua seconda moglie Miranda Fantacci e sorella minore di Silvia, ha cominciato la carriera giornalistica nella redazione del telegiornale di Teleroma 56, emittente locale di Roma, passando poi ad altre emittenti, tra cui Telemontecarlo e Cinquestelle. Nel 1998 \u00e8 passata al notiziario di INN, il canale \"all news\" del gruppo Sitcom trasmesso da Telepi\u00f9 e tv locali, e nel 2003 ha collaborato con l'agenzia giornalistica Adnkronos.\nDopo una parentesi alla Web Tv dell'Enel, dal settembre 2005 ha condotto, con Andrea Pancani, \"Omnibus\", il programma d'informazione mattutina de LA7. \u00c8 stata uno dei principali volti del TG LA7, oltre che capo della redazione politica. Dal 25 dicembre 2010 \u00e8 approdata all'edizione serale delle 20, sostituendo Enrico Mentana il sabato, la domenica e i giorni festivi. Nel 2014 \u00e8 diventata vicedirettore del TG. Un anno dopo \u00e8 tornata alla conduzione di \"Omnibus\", il principale contenitore d'informazione del mattino."}
{"id": "1203452", "revid": "399", "url": "https://it.wikipedia.org/wiki?curid=1203452", "title": "Sette opere di Misericordia", "text": "Le Sette opere della Misericordia \u00e8 il soggetto di un dipinto del pittore italiano Michelangelo Merisi da Caravaggio, realizzato tra la fine del 1606 e l'inizio del 1607 e consegnato ai committenti il 9 gennaio di quell'anno. L'opera \u00e8 conservata presso il Pio Monte della Misericordia di Napoli ed \u00e8 la rappresentazione delle sette opere di Misericordia corporali.\nStoria.\nLa Congregazione del Pio Monte comprendeva tra i suoi aderenti anche Luigi Carafa-Colonna appartenente alla famiglia che protesse la fuga di Caravaggio da Roma. Proprio per questo istituto fu commissionata ed eseguita la tela delle \"Sette opere di Misericordia\".\nL'opera in questione si riveler\u00e0 cardine per la pittura in sud Italia e per la pittura italiana in genere, la cui composizione, rispetto alle pitture romane, \u00e8 pi\u00f9 drammatica e concitata, non esistendo pi\u00f9 un fulcro centrale dell'azione.\nPresso il Pio Monte della Misericordia \u00e8 conservato, inoltre, il mandato di pagamento a favore del Caravaggio, secondo il quale al pittore sarebbero spettati 370 ducati a saldo dei 400 totali pattuiti.\nL'opera ebbe da subito un tale successo, che la stessa Congregazione del Pio Monte stabil\u00ec che il dipinto non potesse \" \"essere venduto ad alcun prezzo\" \" e dovesse \" \"essere sempre conservato nella suddetta chiesa\" \", ed addirittura autorizzandone la copia solo a pochi artisti (tra cui Battistello Caracciolo).\nDescrizione.\nL'opera ha una composizione serrata, che concentra in una visione d'insieme diversi personaggi, ma pu\u00f2 essere confusa con una semplice scena di genere, tant'\u00e8 vero che sembra ambientata in un tipico vicolo popolare di Napoli.\nSulla parte superiore del dipinto, a supervisionare l'intera scena che si svolge nella parte bassa, vi \u00e8 la Madonna col Bambino accompagnata da due angeli.\nLe sette opere di misericordia sono nella tela del Merisi cos\u00ec raffigurate:\nAlcuni particolari di notevole fattura da notare sono: la goccia di latte sulla barba del vecchio (\"Dar da mangiare agli affamati\"); i piedi lividi del cadavere che spuntano dall'angolo (\"Seppellire i morti\"); l'ombra che le figure celesti proiettano sulla prigione, a indicare una presenza concreta e terrena.\nLe sette opere di misericordia\nInterpretazione.\nLa storia critica del dipinto \u00e8 un esempio di quanto la pittura di Caravaggio sia stata soggetta a fraintendimenti e letture fuorvianti. Uno dei luoghi comuni pi\u00f9 frequenti \u00e8 quello del pittore che coscientemente tradisce le volont\u00e0 e le esigenze di rappresentazione dei committenti per dipingere scene di strada e popolaresche senza altre finalit\u00e0.\nGli studi di Maurizio Calvesi hanno riletto le opere del Merisi evidenziando nel caso di questo dipinto napoletano la vicinanza allo spirito del Catechismo redatto dal Cardinale Roberto Bellarmino del 1597, che seguendo la corrente pauperista in seno alla Chiesa della Controriforma propugnava il ritorno ai valori pi\u00f9 puri del Vangelo e di conseguenza la pratica delle opere di Carit\u00e0 come mezzo di espiazione e di elevazione spirituale. In questa direzione va interpretata anche la presenza, in alto, della figura della Madonna col Bambino attorniata da due figure angeliche: non trattandosi di un miracolo, essa alluderebbe al ruolo della Chiesa nella promozione e nella pratica delle opere, lettura questa supportata dal mantello di San Martino, dipinto come una forma elicoidale che, prolungandosi dalla figura di Maria attraverso il braccio proteso dell'angelo, giunge all'ignudo, unendo idealmente beneficatrice e beneficato.\nSecondo l'osservazione di John T. Spike, l'angelo sospeso al centro trasmette la grazia che ispira le opere di misericordia. Lo studioso accenna anche all'insolita selezione di Sansone come emblema del \u201cDar da bere agli assetati\u201d. Diversamente dagli altri personaggi del dipinto e dai membri della Congregazione, l'eroico Sansone non sta compiendo un atto di misericordia - \u00e8 lui stesso ad essere salvato dalla grazia di Dio.\nNello stile di Caravaggio il naturalismo, la scelta di soggetti reali nelle sue pitture e l'alto livello di simbolismo sono condensati in un'unica scena. Il significato morale di fondo \u00e8 il rapporto speculare tra le opere misericordiose che uomini compiono come avvicinamento a Dio e la misericordia della Grazia che Dio rende agli uomini, un tema che era logico trovare in una pala destinata ad una congregazione, come quella napoletana, dedita a questo tipo di attivit\u00e0 assistenziale.\nPi\u00f9 recentemente Ralf van B\u00fchren ha messo l\u2019accento sul valore semantico dei forti contrasti nel chiaroscuro. Si potrebbe interpretare la luce luminosa nel dipinto come metafora della misericordia che \u201caiuta il pubblico a cercarla nella propria vita\u201d. Cos\u00ec i nobili governatori, come committenti della tela, potevano comunicare visibilmente la misericordia come virt\u00f9 sociale, e anche il senso proprio del suo compito caritatevole.\nCritica di stile.\nStilisticamente il dipinto si avvicina alle ultime pitture di Caravaggio a Roma, in particolare ricorda il \"Martirio di San Matteo\" per la soluzione compositiva di un gruppo di figure variamente atteggiate che si dispongono lungo delle direttrici a raggiera, ma si differenzia per l'utilizzo di una luce che scolpisce le forme attraverso un chiaroscuro pi\u00f9 netto e frantumato."}
{"id": "1203455", "revid": "834", "url": "https://it.wikipedia.org/wiki?curid=1203455", "title": "This Is Me...Then", "text": ""}
{"id": "1203474", "revid": "35804", "url": "https://it.wikipedia.org/wiki?curid=1203474", "title": "Qualificazioni alla Coppa del Mondo di rugby 2003", "text": "Le qualificazioni alla Coppa del Mondo di rugby 2003 si tennero tra il 2000 e il 2003 e videro la partecipazione di 80 squadre nazionali che si affrontarono in tornei di qualificazione su base geografica.\nDopo la parentesi del 1999, l'International Rugby Board, complice l'innalzamento del numero delle squadre partecipanti da 16 a 20, torn\u00f2 ad ammettere automaticamente otto squadre alla Coppa del 2003, per la precisione le quartifinaliste del 1999 e cio\u00e8 (campione uscente), (finalista), e (semifinaliste), , , e (quartifinaliste sconfitte).\nLe qualificazioni dovettero quindi esprimere dodici squadre, quattro delle quali dall'Europa, due ciascuna dalle Americhe e dall'Oceania, una ciascuna dall'Africa e dall'Asia e ulteriori due dai ripescaggi cui ogni continente invi\u00f2 la prima delle non classificate direttamente.\nOgni zona continentale adott\u00f2 propr\u00ee criter\u00ee di selezione \u2014 nel caso di Africa, Americhe ed Europa utilizzando anche i rispettivi campionati continentali \u2014 che furono alla base anche della relativamente lunga durata delle selezioni, pi\u00f9 di due anni e mezzo tra la prima partita delle qualificazioni e l'ultimo incontro di ripescaggio.\nAlle qualificazioni africane parteciparono 11 squadre, a quelle americane 17, a quelle asiatiche 11, alle oceaniane 9 e a quelle europee 32: fecero parte del torneo di qualificazione due edizioni di Africa Cup, due di Coppa Europa, un campionato centroamericano e un sudamericano.\nAi ripescaggi furono destinate 5 squadre, ridotte a 4 dopo uno spareggio preliminare, e furono l'ultimo atto delle qualificazioni, in quanto si tennero tra marzo e aprile 2003, a poco pi\u00f9 di 6 mesi dall'inizio della competizione.\nRipescaggi.\nLa , ripescata della zona europea dopo la squalifica della che aveva vinto gli spareggi ma aveva presentato in squadra tre giocatori stranieri non in regola con le norme sull'assimilabilit\u00e0, affront\u00f2 e sconfisse in gara unica la nel turno preliminare di ripescaggio e si un\u00ec a , e .\nLo spareggio per la prima ripescata fu proprio tra la citata Spagna e gli Stati Uniti; a Madrid i nordamericani ipotecarono la qualificazione vincendo 62-13 e, nel ritorno a Fort Lauderdale, completarono la pratica vincendo 58-13, divenendo cos\u00ec la diciannovesima qualificata alla Coppa del Mondo.\nLa ventesima qualificata fu , che si impose sulla in maniera anche pi\u00f9 netta, con un 194-0 complessivo in due incontri, frutto di un 75-0 a Seul e addirittura 119-0 al ritorno a Nuku\u02bbalofa, frutto di 17 mete, tutte trasformate."}
{"id": "1203476", "revid": "21880", "url": "https://it.wikipedia.org/wiki?curid=1203476", "title": "Audura", "text": ""}
{"id": "1203478", "revid": "1573940", "url": "https://it.wikipedia.org/wiki?curid=1203478", "title": "Jorunna spazzola", "text": "Jorunna spazzola () \u00e8 un mollusco nudibranchio della famiglia Discodorididae."}
{"id": "1203479", "revid": "21880", "url": "https://it.wikipedia.org/wiki?curid=1203479", "title": "Awuka", "text": ""}
{"id": "1203482", "revid": "287204", "url": "https://it.wikipedia.org/wiki?curid=1203482", "title": "Statistiche della selezione di calcio dei Paesi Baschi", "text": "Queste sono le statistiche complete relative a Euskal Selekzioa nell'era moderna, cio\u00e8 a partire dal 1979, anno in cui \u00e8 stata giocata la prima partita ufficiale del post-franchismo.\nPartite ufficiali.\nElenco di tutte le partite giocate da Euskal Selekzioa.\n\"Dati aggiornati al 30 Dicembre 2019\".\nPresenze e gol.\nElenco di tutti i giocatori che hanno preso parte ad almeno una partita ufficiale dell'era moderna (1979-oggi).\n\"Dati aggiornati al 28 dicembre 2013\"."}
{"id": "1203483", "revid": "21880", "url": "https://it.wikipedia.org/wiki?curid=1203483", "title": "Kentrodoris", "text": ""}
{"id": "1203515", "revid": "767487", "url": "https://it.wikipedia.org/wiki?curid=1203515", "title": "Davide Santorsola", "text": "Biografia.\nPianista jazz, compositore e didatta.\nAutodidatta dall'et\u00e0 di otto anni, agli inizi degli anni '80 compie gli studi di pianoforte. Dal 1985 al 1990 frequenta i corsi nazionali di perfezionamento \"Siena Jazz\" tenuti dal M\u00b0 Franco D'Andrea ed i Corsi Internazionali d'Alto Perfezionamento presso l'Accademia Musicale Pescarese tenuti dal M\u00b0 Enrico Pieranunzi. Nel 1991 consegue la laurea in Discipline delle Arti, della Musica e dello Spettacolo presso l'Universit\u00e0 di Bologna.\nNel 1985 forma un trio a suo nome con il contrabbassista Maurizio Quintavalle ed il batterista Mimmo Campanale.\nCollabora con: Phil Woods, Lee Konitz, Urbie Green, Benny Golson, Luis Agudo, Dave Liebman, Bobby Watson, Kiyoto Fujiwara, Roberto Ottaviano, Pino Minafra, Guy Barker, Maurizio Giammarco, Maria Pia De Vito, Tiziana Ghiglioni, Marcello Rosa, Gianni Basso, Franco Cerri, Gianni Coscia, Furio Di Castri, Paolino Dalla Porta, Guido Di Leone, Michele Di Monte e numerosi altri musicisti ancora.\nTra i diversi festival e rassegne internazionali nei quali \u00e8 ospite si ricordano: Steinway &amp; Sons Hall Recital, New York University Fest e Ellington's House Jazz Recital (1996); Jatsugatake Jazz Street Fest, Fukuoka Blue Note, Nagoya Blue Note, Tokyo Akasaka Jazz B flat in Giappone (2004).\nHa tenuto concerti sia in Italia sia all'estero, in particolare in Giappone, ed era docente di Pianoforte Jazz nei Corsi Superiori di Diploma Accademico presso il conservatorio \"N. Piccinni\" di Bari.\nDa tempo sofferente di un tumore polmonare che lentamente lo aveva debilitato, \u00e8 morto la sera del 12 dicembre 2014 all'ospedale di Bisceglie a soli 53 anni.\nBibliografia.\nInoltre cura le traduzioni in italiano dei volumi della Hal Leonard Keyboard Style Series (2004/2005):"}
{"id": "1203535", "revid": "110157", "url": "https://it.wikipedia.org/wiki?curid=1203535", "title": "Does This Look Infected Too?", "text": "Does This Look Infected Too? \u00e8 un EP live del gruppo musicale canadese Sum 41.\nL'EP include un CD con 5 tracce dal vivo e un DVD bonus contenente i video di \"Still Waiting\", \"The Hell Song\" e \"Handle This\", il making of del video di \"Still Waiting\" ed un Electronic Press Kit di 8 minuti del gruppo in Giappone durante i precedenti 3 anni."}
{"id": "1203546", "revid": "767487", "url": "https://it.wikipedia.org/wiki?curid=1203546", "title": "Jackson Kaujeua", "text": "Biografia.\nKaujeua nacque a !Huns, un villaggio di etnia herero nei pressi di Keetmanshoop. Intraprese gli studi presso la scuola missionaria di Otjimbingwe con l'obiettivo di diventare sacerdote. Decise di abbandonare gli studi quando entr\u00f2 in contatto con la musica gospel, a cui decise di dedicarsi. Fra gli artisti che lo ispirarono maggiormente in questa scelta c'era in particolare Mahalia Jackson.\nNel 1973 inizi\u00f2 a studiare musica presso la \"scuola di arte e musica per non-bianchi di talento\" di Dorkay, in Sudafrica; tuttavia, fu presto espulso dal paese per il suo impegno politico anti-apartheid. Si trasfer\u00ec in Botswana, e poi ricevette il sostegno della SWAPO per trasferirsi in Gran Bretagna. Qui divenne il cantante del gruppo musicale Black Diamond, che ebbe un discreto successo internazionale con brani come \"Winds of Change\".\nNel 1990 la Namibia ottenne l'indipendenza, e Kaujeua torn\u00f2 in patria, ottenendo anche qui un notevole successo (in particolare con \"!Gnubu !Nubus\").\nKaujeua mor\u00ec il 27 maggio 2010 all'et\u00e0 di 56 anni dopo una lunga malattia."}
{"id": "1203549", "revid": "399", "url": "https://it.wikipedia.org/wiki?curid=1203549", "title": "Succhi", "text": ""}
{"id": "1203557", "revid": "339392", "url": "https://it.wikipedia.org/wiki?curid=1203557", "title": "Time (magazine)", "text": ""}
{"id": "1203569", "revid": "1305772", "url": "https://it.wikipedia.org/wiki?curid=1203569", "title": "Pulstar", "text": " \u00e8 un videogioco arcade sviluppato da Aicom e pubblicato nel 1995 da SNK. Convertito per Neo Geo e Neo Geo CD, il videogioco \u00e8 stato distribuito nel 2012 per Wii tramite Virtual Console. Nel 2015 \"Pulstar\" \u00e8 stato pubblicato su Humble Store per Microsoft Windows, macOS e Linux. La versione HTML5 del gioco \u00e8 compatibile con i browser Google Chrome e Mozilla Firefox.\nModalit\u00e0 di gioco.\nSparatutto a scorrimento orizzontale composto da 8 livelli, \"Pulstar\" \u00e8 in parte ispirato al videogioco \"R-Type\" della Irem."}
{"id": "1203570", "revid": "339392", "url": "https://it.wikipedia.org/wiki?curid=1203570", "title": "Bibite", "text": ""}
{"id": "1203574", "revid": "228587", "url": "https://it.wikipedia.org/wiki?curid=1203574", "title": "Consonante clic", "text": ""}
{"id": "1203577", "revid": "767487", "url": "https://it.wikipedia.org/wiki?curid=1203577", "title": "Niccol\u00f2 (scultore)", "text": "Biografia.\n\u00c8 il primo maestro del quale si conosca un \"corpus\" di opere firmate, almeno quattro, che permettono di seguirne gli spostamenti attraverso l'Italia settentrionale, in Val di Susa, a Ferrara e a Verona, per dirigere cantieri talvolta aperti contemporaneamente, affiancato da collaboratori capaci di riprodurne fedelmente lo stile.\nLa formazione di Niccol\u00f2 all'interno dell'officina wiligelmica attiva a Modena non \u00e8 stata accertata; una seconda ipotesi vede Niccol\u00f2 formarsi con il maestro pi\u00f9 anziano nella cattedrale di Cremona, dove si rintracciano assonanze stilistiche e dove soprattutto si trova, nell'unione tra la strombatura lombarda e il protiro modenese, l'origine di una nuova tipologia di portale che Niccol\u00f2 porter\u00e0 a piena maturazione nelle opere pi\u00f9 tarde.\nOpere.\nA Piacenza.\nLa compresenza di Niccol\u00f2 e Wiligelmo nel cantiere della cattedrale di Piacenza, fondata nel 1122, si svolse con una suddivisione del lavoro che prevedeva la presenza di due botteghe separate e autonome. Quella di Niccol\u00f2 realizz\u00f2 il portale meridionale, attribuitogli per l'affinit\u00e0 stilistica e contenutistica ravvisabile tra quest'opera, nei suoi aspetti plastici come nel corredo epigrafico, e la \"Porta dello zodiaco\" in Val di Susa.\nVi sono rappresentate le \"Storie di Cristo\" sull'architrave e complessi motivi vegetali e geometrici sull'archivolto; non vi \u00e8 scolpita la lunetta, secondo la tipologia italiana pi\u00f9 arcaica. Lo stile di Niccol\u00f2 si caratterizza in quest'opera giovanile per un'efficace narrazione, ottenuta attraverso forme poco rilevate, e per una raffinata cura dei dettagli che giunge a un preziosismo quasi \"pittorico\". Questo stile ebbe un largo seguito a Piacenza, come negli anonimi artisti delle \"formelle dei Paratici\", nella navata centrale della basilica, che rappresentano le corporazioni di arti e mestieri che avevano finanziato la costruzione della cattedrale.\nSu base stilistica si attribuisce a Niccol\u00f2 e alla sua bottega un contemporaneo cantiere attivo nel portale della chiesa di Santa Eufemia.\nIn Val Susa.\nLa prima opera firmata di Niccol\u00f2 si trova nella sacra di San Michele, in Val di Susa, in Piemonte, dove verosimilmente lavor\u00f2 tra il 1120 e il 1130. Attraverso un protiro altissimo, a pi\u00f9 piani, si accede allo \"Scalone dei morti\", cos\u00ec chiamato perch\u00e9 anticamente fiancheggiato da tombe. Lo scalone conduce alla \"Porta dello zodiaco\" che ha il fronte degli stipiti decorato da rilievi raffiguranti i segni zodiacali e le dodici costellazioni, un tema simbolicamente connesso allo scorrere del tempo, quindi una sorta di \"memento mori\". All'interno degli stipiti, tralci abitati richiamano la \"Porta dei principi\" del duomo di Modena; le colonne nella strombatura recano basi e capitelli figurati. Il linearismo dei rilievi della \"Porta dello zodiaco\" ha condotto a ipotizzare rapporti con la scuola scultorea di Tolosa.\nA Ferrara.\nPer la cattedrale di Ferrara, fondata nel 1135, si \u00e8 ipotizzata un'attivit\u00e0 di Niccol\u00f2 quale architetto, dovuta al riconoscimento dell'omogeneit\u00e0 e affinit\u00e0 stilistica che regola il rapporto tra l'apparato scultoreo e la struttura dell'edificio, almeno nelle sue parti originarie ancora conservate. Dei due portali realizzati dalla bottega di Niccol\u00f2, dotati di protiro a due piani e colonne sorrette da elementi figurativi vari, si conserva integro solo quello in facciata, mentre il \"Portale dei Mesi\", che si affacciava sulla piazza dove si tenevano i giudizi pubblici, \u00e8 esposto in parte al Museo della cattedrale. \nIl portale maggiore reca per la prima volta una lunetta scolpita, come si faceva gi\u00e0 da un paio di decenni in Francia; vi \u00e8 rappresentato \"San Giorgio che uccide il drago\", primo esempio nel romanico italiano di rilievo equestre a carattere monumentale, e vi sono contenuti due esametri con la firma dell'artista e la data. Sui pilastri della ricca strombatura, tra le colonne, Niccol\u00f2 introdusse le figure dei \"Profeti\" e quelle dell\"Annunciazione\", talvolta assimilate erroneamente alle statue-colonna della tradizione francese. A questa tradizione il portale di Niccol\u00f2 \u00e8 comunque assimilabile per la complessit\u00e0 strutturale e iconografica con la quale lo scultore giunse al culmine della propria produzione e che ripropose nelle successive opere veronesi.\nTra i lavori dell'officina di Niccol\u00f2 a Ferrara si trova anche la lunetta del portale della chiesa di San Romano.\nA Verona.\nNel 1138 Niccol\u00f2 partecip\u00f2 all'ampliamento della basilica di San Zeno a Verona. Qui si semplifica la struttura del portale lasciando luce alle formelle bronzee dei battenti, ma resta immutato il sistema iconografico con i due san Giovanni, gli Evangelisti, i Mesi. Il protiro \u00e8 retto da colonne su leoni e da piccoli telamoni sulle mensole. Nella lunetta, che conserva la policromia originaria, si trova un San Zeno benedicente che calpesta il demonio tra fanti e cavalieri, rappresentanti della nobilt\u00e0 e del popolo veronese. Sotto la lunetta si trovano i miracoli del santo. Dei due rilievi a fianco del portale solo quello di destra, con le \"storie della Genesi e del re Teodorico\", \u00e8 firmato da Niccol\u00f2 mentre l'autore del pannello di sinistra con le \"storie del Nuovo testamento\" \u00e8 un allievo di nome Guglielmo.\nDel 1139 \u00e8 l'ultima opera nota di Niccol\u00f2: il portale del duomo di Verona, un protiro a due piani con la \"Madonna in trono\" tra l\"Annunciazione ai pastori\" e l\"Adorazione dei Magi\" nella lunetta, dove si trova anche la firma dell'artista. Alle figure dei profeti con cartiglio tra le colonne della strombatura si aggiungono, sulla fronte degli stipiti, i paladini Orlando e Oliviero, evidente allusione alle crociate.\nStile.\nL'opera di Niccol\u00f2 si caratterizza per l'eclettismo nei riferimenti formali, per la variet\u00e0 del repertorio e per l'impiego delle iscrizioni che tradiscono una notevole cultura letteraria. Quasi tutti gli interventi di Niccol\u00f2 sono infatti corredati da iscrizioni moralizzanti o retoriche, composte, come quelle recanti la sua firma, tipicamente in esametri leonini. Le fonti cui attinge sono diverse: le opere antiche, i modelli bizantini e islamici (facilmente recepibili attraverso piccoli oggetti d'importazione, oppure a Venezia e nell'Italia meridionale), la miniatura, fino ai contemporanei come dimostrano i tralci abitati ripresi da Wiligelmo. Rispetto a quest'ultimo, Niccol\u00f2 accresce la morbidezza e la linearit\u00e0 del modellato stemperando allo stesso tempo la drammaticit\u00e0 delle scene e la ricerca dell'immediatezza espressiva. Anche il rilievo pertanto pu\u00f2 modularsi in una maggiore o minore accentuazione secondo diverse esigenze di rappresentazione realistica, nei rapporti spaziali come nel dettaglio.\nAlla variet\u00e0 formale e iconografica si unisce un'inventiva che gli consente di innovare il linguaggio strutturale dei portali d'ingresso delle chiese, per adattarli alla nuova funzione simbolica che questi assumono in et\u00e0 romanica, religiosa e civile allo stesso tempo. I temi svolti da Niccol\u00f2 nei portali giungono ad una complessit\u00e0 che non ha precedenti; l'iconografia della tradizione cattolica si fonde con le nuove posizioni delle autonomie comunali, del papato romano e della chiesa riformata."}
{"id": "1203579", "revid": "36426", "url": "https://it.wikipedia.org/wiki?curid=1203579", "title": "Corporazioni di arti e mestieri", "text": ""}
{"id": "1203582", "revid": "767487", "url": "https://it.wikipedia.org/wiki?curid=1203582", "title": "Classe Neon Antonov", "text": "Le unit\u00e0 appartenenti alla classe Neon Antonov (progetto 1595 secondo la classificazione russa) sono navi di medie dimensioni, progettate per il supporto logistico.\nSono state costruite per il rifornimento delle installazioni della Guardia di Frontiera Federale nell'Oceano Pacifico.\nIl servizio.\nSi tratta di navi da trasporto di piccole dimensioni, che operano per la Guardia di Frontiera Federale. Nello specifico, si occupano del rifornimento delle basi pi\u00f9 remote di tale corpo nell'Oceano Pacifico. Sono in grado di trasportare un piccolo mezzo da sbarco ed una piccola imbarcazione. Dispongono anche di un armamento leggero, probabilmente per la difesa ravvicinata.\nLa costruzione di queste unit\u00e0 \u00e8 avvenuta tra il 1978 ed il 1987.\nOggi rimangono in servizio nove unit\u00e0, tutte nel Pacifico:\nA queste occorre aggiungere altre due unit\u00e0, la \"Dvina\" e la \"Irbit\", che sono utilizzate per usi commerciali dal 1992 ma rimangono a disposizione per eventuali bisogni della Marina Russa. Ovviamente sono state disarmate.\nCollegamenti esterni.\nLe unit\u00e0 in servizio presso la Guardia di Frontiera Federale"}
{"id": "1203585", "revid": "36426", "url": "https://it.wikipedia.org/wiki?curid=1203585", "title": "Nicol\u00f2 (scultore)", "text": ""}
{"id": "1203595", "revid": "2014155", "url": "https://it.wikipedia.org/wiki?curid=1203595", "title": "Giovanni I di Baviera", "text": "Biografia.\nGiovanni era figlio di Enrico XIV, Duca della Baviera Inferiore, e di Margherita, figlia del Re Giovanni I di Boemia.\nGiovanni I fu l'ultimo Duca della Baviera Inferiore (govern\u00f2 per un solo anno). Dopo la sua morte, infatti, avvenuta nel 1340, il Ducato della Baviera Inferiore pass\u00f2 all'Imperatore Ludovico IV, che riun\u00ec i ducati della Baviera nel 1341."}
{"id": "1203597", "revid": "56818", "url": "https://it.wikipedia.org/wiki?curid=1203597", "title": "Farmaci non steroidei", "text": ""}
{"id": "1203598", "revid": "773636", "url": "https://it.wikipedia.org/wiki?curid=1203598", "title": "Abbazia di San Pancrazio al Fango", "text": "L'abbazia di San Pancrazio al Fango \u00e8 un'abbazia abbandonata in rovina risalente all'VIII o al IX secolo, ai confine del territorio comunale di Grosseto con quello di Castiglione della Pescaia, nella riserva naturale Diaccia Botrona, nei pressi della frazione di Ponti di Badia, in localit\u00e0 \"Isola Clodia\", originariamente un'isola dell'antico lago Prile. \nStoria.\nL'abbazia fu costruita in epoca altomedievale, quasi certamente tra l'VIII e il IX secolo, nel luogo in cui sorgeva una villa romana fatta costruire da Clodio verso la met\u00e0 del I secolo a.C., circostanza ricordata anche da Cicerone nell'orazione intitolata \"In difesa di Milone\": tale evento confer\u00ec anche la denominazione all'antica isola del Lago Prile su cui sorgeva.\nIl complesso era un antico possedimento dell'abbazia di Sant'Antimo, che poi lo cedette all'abbazia di Sestinga nella seconda met\u00e0 del XII secolo.\nNella prima met\u00e0 del Duecento l'Isola Clodia fu conquistata dai Lambardi di Buriano che aggiunsero questo territorio ai beni in loro possesso nella localit\u00e0 di origine; da allora, l'abbazia fu ceduta all'Ordine dei guglielmiti che avevano la loro sede presso l'eremo di San Guglielmo di Malavalle, sulle colline castiglionesi.\nIl Trecento fu l'ultimo secolo di splendore per l'antico complesso religioso. Dopo il temporaneo passaggio dell'isola ai Pisani, sorsero numerose controversie tra grossetani e castiglionesi per l'esercizio e il controllo delle attivit\u00e0 di pesca e di raccolta del sale nell'antico Lago Prile; le controversie ebbero fine attorno sul finire del secolo con l'annessione di questa area al Principato di Piombino.\nNella prima met\u00e0 del Quattrocento, il dilagare della malaria, le ricorrenti lotte tra varie fazioni per il controllo della pianura e l'impaludamento sempre maggiore del pescoso lago (con conseguente tracollo economico), portarono ad un rapido abbandono dell'isola, sia dagli abitanti, che preferivano le aree collinari pi\u00f9 salubri, sia dai religiosi che si trasferirono in altre strutture conventuali.\nNell'estate 1448, l'avanzata dell'esercito di Alfonso d'Aragona, Re di Napoli, che muoveva assedio a Piombino, mise a ferro e fuoco il paese, distruggendolo. Esso rappresent\u00f2 un colpo di grazia alla vita dello stesso, nonch\u00e9 un monito di sfiducia per i sempre pi\u00f9 esigui abitanti che andarono a preferire definitivamente altre siti vicini, emigrandovi.\nL'abbandono definitivo del luogo port\u00f2 ad un degrado irreversibile dell'antica abbazia.\nDescrizione.\nDell'abbazia rimangono solo dei ruderi, sopravvissuti al lunghissimo periodo di abbandono causato dal dilagare della malaria.\nIn particolare si conservano parzialmente i fianchi e la base semicircolare dell'abside e, dall'analisi dei resti, la chiesa doveva presentarsi a navata unica con transetto. Le strutture murarie si presentano prevalentemente in filaretto di arenaria, con alcuni conci di travertino collocati in alcuni punti a formare una sorta di cordone.\nI resti dell'antica villa romana sono stati parzialmente inglobati nell'abbazia e parzialmente ricoperti dal terreno; attraverso foto aeree \u00e8 possibile osservarne una traccia di alcuni settori. Tuttavia, il luogo ha riportato alla luce numerosi reperti di epoca romana, attualmente custoditi presso alcuni complessi museali."}
{"id": "1203600", "revid": "47767", "url": "https://it.wikipedia.org/wiki?curid=1203600", "title": "Decollazione di San Giovanni Battista (Caravaggio)", "text": "La Decollazione di San Giovanni Battista \u00e8 un dipinto di Caravaggio realizzato in olio su tela (361x520 cm) nel 1608. Grazie a questa opera Caravaggio ottenne l'onore della Croce di Malta. Quest'opera \u00e8 conservata nell'Oratorio di San Giovanni Battista dei Cavalieri nella Concattedrale di San Giovanni a La Valletta (Malta).\nQuando il pittore fugg\u00ec dall'isola poco dopo, la bolla con cui veniva radiato dall'ordine fu letta proprio davanti a questo quadro.\nStoria.\nIl quadro fu commissionato a Caravaggio dalla Compagnia della Misericordia, quindi a ci\u00f2 si dovrebbe la centralit\u00e0, nell'opera, dell'omonimo pugnale.\nCaravaggio precorre quelle che saranno le istruzioni di Federico Borromeo in materia d'arte sacra (\"De pictura sacra\", 1624), l\u00e0 dove, a proposito della rappresentazione della decollazione del Battista, si raccomanda di \"ritrarre l'orrido e tetro carcere\".\nEssendo stato nominato Cavaliere di Grazia poco prima dell'esecuzione del dipinto, Caravaggio lo firm\u00f2 col sangue che schizza dalla testa del Santo, come \"F(r\u00e0) Michelangelo\" (ma l'ultima parte della firma \u00e8 illeggibile, a causa di una caduta di colore). Questo particolare, assieme alle grandi dimensioni (le pi\u00f9 grandi dell\"'opus\" caravaggesco) rendono l'opera pi\u00f9 che unica.\nDescrizione.\nCompaiono nella tela il carceriere imperterrito, il boia che s'appresta a vibrare il colpo finale, una giovane che porta un bacile su cui raccoglier\u00e0 la testa del Battista e una vecchia con le mani al volto per l'orrore; sulla destra due carcerati assistono da una grata alla scena.\nIn questo quadro il rapporto figure-spazio \u00e8 rovesciato a vantaggio di quest'ultimo, tanto da creare ampie zone di vuoto, mentre attenuando i contrasti luministici, l'artista immerge la scena nella penombra.\nIl Santo \u00e8 colto negli ultimi spasmi di vita, con le mani legate dietro le spalle, e indossa l'abituale veste di peli di cammello intrecciati (suo emblema), ed una tunica rossa (rimando al futuro martirio di Cristo suo cugino).\nAl centro della composizione \u00e8 il corto pugnale, detto \"misericordia\", col quale il boia s'appresta a staccare la testa dal busto; al di sotto del Santo la spada con cui era stato scagliato il primo colpo, mentre una corda recisa e fissata ad un anello sulla parete a destra fa intuire cos'era successo qualche istante prima, quando il Santo era stato slegato e portato avanti.\nIl muro vuoto della prigione interrotto dalle inferriate, i due prigionieri che osservano la scena ed il tono cupo dell'opera rimandano ad una spietata esecuzione, eseguita alle prime luci dell'alba."}
{"id": "1203606", "revid": "547034", "url": "https://it.wikipedia.org/wiki?curid=1203606", "title": "Carl Schlechter", "text": "Schlechter fu uno dei pi\u00f9 forti giocatori di scacchi della Mitteleuropa al volgere del XIX secolo. \u00c8 noto nella storia degli scacchi per avere pareggiato un \"match\" per il titolo mondiale contro l'allora campione del mondo di scacchi, Emanuel Lasker.\nIntellettuale della \"belle \u00e9poque\".\nSchlechter era uno scacchista di talento ed un profondo conoscitore delle aperture: parecchie sue idee sono rimaste valide per molti anni dopo la sua morte.\nIl campione viennese aveva ben presto fatto suoi gli insegnamenti posizionali di Steinitz e si era stabilmente insediato nell\"'\u00e9lite\" scacchistica che dominava i tornei a cavallo tra i due secoli.\nSchlechter era un tipico intellettuale mitteleuropeo della \"belle \u00e9poque\": personaggio colto e cosmopolita era a suo agio in ogni contesto internazionale; aveva molte doti, una brillante conversazione e amava trattare un ampio ventaglio di argomenti. Autentico gentiluomo degli scacchi, Schlechter offriva spesso cortesi patte ad avversari che avevano posizioni peggiori; fu allenatore e mentore di molti dei suoi rivali e, se il suo avversario arrivava in ritardo al tavolino, egli sottraeva un tempo uguale dal proprio orologio per non godere di un vantaggio esterno al gioco.\nUn forte giocatore da torneo.\nAffacciatosi sulla scena internazionale nel 1893, Schlechter disput\u00f2 oltre cinquanta tornei internazionali di scacchi, vincendone una dozzina e classificandosi spesso nelle prime posizioni. Tra le vittorie di torneo pi\u00f9 importanti vanno ricordate:\nFurono proprio le sue brillanti prestazioni in questi tornei di rilievo che nel 1910 spinsero Schlechter a lanciare la sfida al tedesco Emanuel Lasker, il campione del mondo dell'epoca, in carica da oltre un quindicennio.\nIl match Lasker-Schlechter del 1910.\nIn quell'epoca la federazione internazionale non esisteva ancora e (fino a dopo la Seconda guerra mondiale) il campione usava trattare il titolo come se fosse una sua propriet\u00e0 personale. In particolare, Lasker fu assai parsimonioso nel metterlo in gioco, accettando solo sei sfide in oltre un quarto di secolo di regno. Soprattutto, per acconsentire al duello, pretendeva che lo sfidante mettesse a disposizione una congrua somma da spartirsi alla fine dell'incontro.\nSchlechter non fu in grado di garantire al campione una borsa consistente e cos\u00ec, dopo lunghe trattative, questi acconsent\u00ec a disputare comunque l'incontro a condizioni che gi\u00e0 all'epoca fecero gridare allo scandalo: per conquistare il titolo lo sfidante avrebbe dovuto sopravanzare il campione uscente di almeno due punti in un match di sole dieci partite. Questo vero e proprio capestro trovava la sua giustificazione nel fatto che, in base ad un primo accordo, le partite avrebbero dovuto essere trenta, cosa che avrebbe reso pi\u00f9 sopportabile l'imposizione. Venendo meno le condizioni economiche richieste da Lasker, le partite furono ridotte di numero ma la condizione rimase.\nLa sfida ebbe inizio il 7 gennaio 1910 a Vienna, e si concluse il 10 febbraio a Berlino. In ciascuna delle due citt\u00e0 vennero disputate cinque partite.\nLe prime quattro partite furono tutte patte, nonostante Schlechter avesse spesso l'iniziativa, anche in forza di una serie di innovazioni in apertura introdotte per l'occasione. Nella quinta partita Schlechter, col bianco, riusc\u00ec ad avere ragione del campione in un finale di pedoni e pezzi pesanti risultato da una combattuta variante berlinese della spagnola (C66) (\"Diagramma 1\"), ma non bastava: a Schlechter serviva ancora una vittoria.\nCos\u00ec, dopo altre quattro patte, Schlechter si trov\u00f2 a disputare la decima partita con i neri. L'austriaco si avventur\u00f2 in un'audace gestione della Difesa Slava (D11), ma la difesa di Lasker tenne. Sentendosi forzato a vincere a tutti i costi per raggiungere il punteggio richiesto Schlechter rifiut\u00f2 (o non vide) il modo di ottenere una posizione patta. Nella posizione del \"Diagramma 2\" gioc\u00f2 39. ... Dh2+? anzich\u00e9 Dh4+!, cos\u00ec che, lentamente ma inesorabilmente, il campione riusc\u00ec a far valere il suo vantaggio di materiale, vincendo la partita e pareggiando il match. Lasker manteneva cos\u00ec il titolo con pieno diritto.\nSecondo l'opinione di molti storici degli scacchi, quello che probabilmente Schlechter non aveva calcolato era che la clausola imposta da Lasker mirava a garantire il campione soprattutto da un punto di vista contrattuale ed economico, poich\u00e9 vi era una posta in palio. In caso di vittoria anche di un solo punto, invece, il peso \"morale\" dello sfidante sarebbe aumentato enormemente: in un periodo in cui il titolo era di fatto una faccenda informale, in molti l'avrebbero potuto ritenere il \"vero\" campione. In ogni caso il mondo scacchistico avrebbe preteso una nuova sfida, questa volta a condizioni pi\u00f9 eque, e probabilmente qualche sponsor si sarebbe fatto avanti.\nAlcuni dubitano dell'effettiva esistenza della clausola relativa ai due punti di vantaggio, ma \u00e8 pur vero che Lasker tent\u00f2 di inserirla anche in occasione delle trattative in vista del \"match\" con Capablanca, anche se in questo caso lo sfidante aveva un peso differente, ed il vecchio campione non riusc\u00ec ad imporsi.\nGli ultimi anni.\nSchlechter gioc\u00f2 altri \"match\", pattando con Siegbert Tarrasch nel 1911 e perdendone uno nel 1918 contro Akiba Rubinstein. Cerc\u00f2 con tutte le sue forze di ottenere una nuova \"chance\" di sfidare il campione del mondo, ma la Prima guerra mondiale pose fine alle sue speranze e all'attivit\u00e0 scacchistica in generale.\nSchlechter mor\u00ec di polmonite e di inedia due giorni dopo il Natale del 1918, in una Berlino prostrata dalla guerra.\nComposizioni.\nSchlechter fu autore di una quarantina di problemi di scacchi, soprattutto in due e tre mosse."}
{"id": "1203608", "revid": "77594", "url": "https://it.wikipedia.org/wiki?curid=1203608", "title": "Palazzo Dalberg", "text": "Il Palazzo Dalberg, originariamente della famiglia Dalberg, si trova nel centro storico di Magonza.\nFu costruito su richiesta della famiglia Dalberg su un vecchio edificio in stile barocco renano.\n\u00c8 stato la sede del conservatorio Peter-Cornelius di Magonza dal 1982 al 2008."}
{"id": "1203609", "revid": "298055", "url": "https://it.wikipedia.org/wiki?curid=1203609", "title": "Don Ciccio", "text": ""}
{"id": "1203610", "revid": "124794867", "url": "https://it.wikipedia.org/wiki?curid=1203610", "title": "Grande Marocco", "text": "Grande Marocco \u00e8 la definizione usata dal partito politico Istiqlal per definire un'idea della nazione marocchina durante la dominazione ispano-francese del Paese.\nStoria.\nL'idea del Grande Marocco, che tra gli indipendentisti dell'Istiqlal fu l'idea base del partito, non ebbe molto seguito dopo l'indipendenza. Ma in seguito alla morte del re Mohammed V nel 1961 (che nel 1958 aveva ottenuto la citt\u00e0 di Tarfaya), il nuovo re Hasan II riport\u00f2 fortemente in auge l'idea del Grande Marocco.\nNel 1969 il Marocco ottenne dalla Spagna il territorio di Ifni e nel 1976 occup\u00f2 la parte settentrionale del Sahara Occidentale gi\u00e0 colonia spagnola e nel 1979 anche la parte meridionale, occupata precedentemente dalla Mauritania. L'occupazione del Sahara Occidentale non fu riconosciuta dall'Organizzazione dell'unit\u00e0 africana (OUA). Il 12 novembre 1984 il Marocco lasci\u00f2 l'organizzazione in seguito al riconoscimento e all'ammissione della \"Repubblica democratica araba Sahrawi\" come paese membro dell'organizzazione. Dopo 33 anni di assenza, il Marocco ha deciso di ritornare ed \u00e8 stato riammesso come membro dell'Unione africana il 30 gennaio 2017, senza riconoscere l'indipendenza della \"Repubblica democratica araba Sahrawi\" e continuando a sostenere la sua causa di integrit\u00e0 territoriale.\nQuestione dell'indipendenza del Sahara Occidentale.\nLa \"Repubblica democratica araba Sahrawi\" \u00e8 riconosciuta da diversi stati africani, tuttavia, circa la met\u00e0 di questi ultimi in seguito hanno annullato il riconoscimento diplomatico. La \"Repubblica democratica araba Sahrawi\" non \u00e8 riconosciuta n\u00e9 dalla Lega Araba, n\u00e9 dalle Nazioni Unite. Attualmente \u00e8 presente nel territorio la missione MINURSO, che mantiene un cessate il fuoco tra il Fronte Polisario e il Marocco raggiunto nel 1991 e per indire un referendum sull'autodeterminazione del popolo Sahrawi. Nel corso degli anni l'ONU ha presentato diverse proposte per la soluzione del Sahara (tra cui i piani Baker), ma sono sempre stati rifiutati da una rispettiva parte o dall'altra. In Marocco viene fondato il CORCAS, un consiglio creato con decreto reale (\u1e0c\u0101hir) dal re Mohammed VI composto da 140 membri, ed \u00e8 la parte responsabile per negoziare con il Fronte Polisario e lo sviluppo economico e sociale del Sahara Occidentale. In risposta agli appelli del Consiglio di Sicurezza ONU alle parti per porre fine alla situazione di stallo politico, il Marocco ha presentato, l\u201911 Aprile 2007, al Segretario Generale, \"l\u2019iniziativa marocchina di negoziazione di uno status d\u2019autonomia per la regione del Sahara\", e considerata dagli osservatori internazionali il miglior compromesso accettabile per la soluzione di questo conflitto. L'ONU ha suggerito alle parti di entrare in negoziati diretti e incondizionati sul tema.\nContesa dell'Isola di Leila.\nNel luglio 2002 il governo marocchino ha installato una piccola base sull'isola di Perejil (la cui sovranit\u00e0 \u00e8 contesa tra la Spagna e il Marocco) al fine di monitorare l'immigrazione clandestina, una giustificazione che venne respinta dal governo spagnolo in quel momento. A causa di ci\u00f2 per un breve periodo si sono incrinate le relazioni diplomatiche tra Spagna e Marocco, poi risolte tramite l'Unione europea, la Lega Araba e le Nazioni Unite, anche se tuttora il Marocco la rivendica come propria. Nel giugno 2014, la Spagna ha chiesto alle forze marocchine di entrare all'Isola e di espellere i migranti sub-sahariani."}
{"id": "1203615", "revid": "287204", "url": "https://it.wikipedia.org/wiki?curid=1203615", "title": "42849 Podjavorinska", "text": ""}
{"id": "1203619", "revid": "73843", "url": "https://it.wikipedia.org/wiki?curid=1203619", "title": "Motivation EP", "text": "Motivation EP \u00e8 un EP pubblicato dai Sum 41 il 12 marzo 2002. \u00c8 stato pubblicato dopo il lancio del singolo \"Motivation\" per aumentarne la popolarit\u00e0 e per poter includere la canzone \"What We're All About\" nella discografia della band."}
{"id": "1203620", "revid": "121847824", "url": "https://it.wikipedia.org/wiki?curid=1203620", "title": "Enrico XIV di Baviera", "text": "Biografia.\nAlla morte del padre, divenne Duca della Baviera inferiore con il fratello Ottone IV sotto la tutela di Ludovico il Bavaro. \nEnrico support\u00f2 le azioni di Ludovico contro Federico I d'Asburgo e divenne candidato per la corona imperiale di Germania quando Ludovico, nel 1333 pens\u00f2 rinunciare al trono. \nI continui conflitti con il fratello Ottone IV (\u2020 1334) e il cugino Enrico XV sulla partizione delle loro terre, incrin\u00f2 la relazione tra l'Imperatore ed Enrico XIV, che si alle\u00f2 con il suocero Giovanni I di Boemia. \nAlcuni mesi dopo la riconciliazione con Ludovico IV, nel febbraio 1339 Enrico mor\u00ec e gli successe il figlio Giovanni I.\nMatrimonio ed erede.\nEnrico spos\u00f2 nel 1328 Margherita di Boemia, figlia di Giovanni I di Boemia e di Elisabetta di Boemia. Da questo matrimonio nacquero due figli:"}
{"id": "1203622", "revid": "399", "url": "https://it.wikipedia.org/wiki?curid=1203622", "title": "La Croix-Saint-Ouen", "text": ""}
{"id": "1203623", "revid": "287204", "url": "https://it.wikipedia.org/wiki?curid=1203623", "title": "Affare Telekom Serbia", "text": "Con il nome giornalistico di Affare Telekom Serbia si intende la vicenda giudiziaria che riguarda l'acquisto di azioni dell'azienda telefonica Telekom Serbia da parte di Telecom Italia. Secondo la ricostruzione basata sulle dichiarazioni del faccendiere svizzero Igor Marini, nel corso di tale compravendita sarebbero state pagate delle tangenti ad esponenti del centrosinistra, tra le quali una supposta tangente di 125\u00a0000 dollari versata a Romano Prodi e Lamberto Dini. Tali accuse si rivelarono totalmente infondate e le prove chiave prodotte a loro supporto si rivelarono dei falsi. La commissione parlamentare istituita da Parlamento per fare luce sugli eventi durante il Governo Berlusconi II e presieduta da Enzo Trantino, non formul\u00f2 alcuna accusa diretta e non present\u00f2 al Parlamento la relazione finale. Nel 2005 l'indagine della Procura di Torino aperta nel 2001 sui vertici di Telecom del 1997 venne archiviata.\nLa vicenda.\nDurante il governo Prodi I nel 1997, Telecom Italia (all'epoca controllata per il 61% dal Ministero del Tesoro) acquist\u00f2 il 29% di Telekom Serbia, l'operatore nazionale serbo di telefonia fissa ma anche editore della Televisione pubblica, ad un prezzo pattuito di circa 893 milioni di marchi (pari a 878 miliardi di lire e ad oltre 453 milioni di euro). Il 16 febbraio 2001 il quotidiano \"la Repubblica\" titol\u00f2 in prima pagina: \u00ab\"Le tangenti di Milosevic-Telecom in Serbia: il protocollo segreto tra Roma e Belgrado\"\u00bb. Scoppiarono violente polemiche, anche perch\u00e9 erano vicine le elezioni politiche. Sebbene l'accordo fosse avvenuto all'interno di un piano di espansione che aveva portato Telecom ad acquisizioni in diverse nazioni, in seguito all'elezione di una nuova maggioranza di governo la vicenda e il suo relativo sviluppo suscitarono l'interesse del Parlamento. La coalizione guidata da Silvio Berlusconi decise di istituire una Commissione d'inchiesta dedicata al caso. Il centrosinistra rinneg\u00f2 sempre la liceit\u00e0 della commissione, definendola uno strumento di propaganda, fino ad abbandonarne i lavori.\nSecondo quanto regolavano le procedure in vigore fra le societ\u00e0 a partecipazione statale e il ministero del Tesoro, la Telecom non aveva bisogno d'informare o di attendere autorizzazioni e poteva stabilire simili accordi di compravendita in autonomia, il che escluderebbe un ruolo di Romano Prodi nella vicenda. Questo sistema era stato predisposto dal ministro del Tesoro Carlo Azeglio Ciampi in vista delle privatizzazioni che il governo aveva programmato, per meglio garantire i mercati da interferenze di tipo politico. Dopo pochi mesi dall'accordo in Serbia, per la Telecom inizi\u00f2 il processo di collocamento nel mercato di gran parte delle quote pubbliche.\nLa svalutazione delle quote di Telekom Serbia succedutasi nel tempo \u00e8 una delle accuse che vennero mosse ai responsabili dell'operazione, dato che questo avrebbe comportato una perdita per lo Stato stimabile nella differenza fra l'acquisizione del 1997 e la vendita effettuata nel 2003 (per un importo di 193 milioni di euro). Le azioni del Tesoro vennero collocate mentre in Borsa il titolo cresceva, e la quota posseduta di Telekom Serbia inizi\u00f2 a perdere valore quando lo Stato era in possesso di solo il 5% delle azioni. Evidente causa della perdita di valore dell'investimento (il cui controvalore venne confermato nei controlli effettuati all'atto della privatizzazione). Quella stessa quota supervalutata di Telekom Serbia, sar\u00e0 poi rivenduta allo stesso governo di Belgrado (senza Milo\u0161evi\u0107) per poco pi\u00f9 di 300 miliardi, e cio\u00e8 un terzo della somma a suo tempo versata, con una perdita di circa 600 miliardi.\nI vertici di Telecom, al pari di quelli di altre aziende europee (tra cui la compagnia telefonica greca OTE che era intenzionata ad entrare nell'affare acquistando il 20% di Telecom Serbia dalla quota del 49% rilevata da Telecom) hanno potuto e sono voluti entrare in una situazione che vedeva una Serbia, uscente da un conflitto con la Bosnia, da diversi mesi liberata dall'embargo, revocato dall'ONU, e dalle direttive della Comunit\u00e0 Europea, cos\u00ec potenzialmente aperta agli investimenti dall'estero. L'accusa pi\u00f9 pesante, tuttavia, fu quella di aver ricevuto tangenti dal presidente serbo Slobodan Milo\u0161evi\u0107 per finanziare la ricostruzione del Paese.\nDalle dichiarazioni del faccendiere svizzero Igor Marini, vero nome Igor Zalewsky (ex attore e stuntman, sedicente conte, noto precedentemente nella cronaca rosa per essere stato per alcuni anni il marito dell'attrice Isabel Russinova ed infine condannato a cinque anni di carcere per calunnia aggravata ai danni di un magistrato romano), la commissione parlamentare incaricata ricostru\u00ec una vicenda di tangenti pagate ad esponenti del centrosinistra. In primo tempo Igor Marini fece i nomi di Romano Prodi, Piero Fassino, Lamberto Dini, che si sarebbero nascosti dietro gli pseudonimi di \"\"Mortadella\", \"Cicogna\" e \"Ranocchio\"\", e li accus\u00f2 anche di essere i mandanti di un tentato omicidio a suo danno. Successivamente il faccendiere coinvolse anche Walter Veltroni, Francesco Rutelli e Clemente Mastella; quest'ultimo, all'epoca dei fatti, non era membro del governo Prodi I, ma ne era all'opposizione. Tra gli altri Marini chiam\u00f2 in causa anche la moglie di Dini, Donatella Dini, e i Cardinali Camillo Ruini e Carlo Maria Martini. Le notizie vennero fortemente rilanciate da una parte dei media e dallo stesso Berlusconi, che afferm\u00f2: \u00abLa vicenda Telekom Serbia \u00e8 tutta una tangente\u00bb.\nIl punto di svolta nell'inchiesta avvenne con il viaggio a Lugano di una delegazione incaricata dalla commissione parlamentare d'inchiesta composta da due deputati, due funzionari di polizia, un magistrato-consulente e lo stesso Igor Marini. La delegazione doveva verificare l'esistenza dei documenti di cui aveva parlato il teste, che non furono trovati. Inoltre le autorit\u00e0 elvetiche non erano state opportunamente informate di quel viaggio, tanto che la delegazione fu fermata dalla polizia e trattenuta con l'accusa di \u00abatti compiuti senza autorizzazione per conto di uno Stato estero\u00bb e per \u00abspionaggio economico\u00bb secondo gli articoli 271 e 273 del codice penale elvetico. Dopo cinque ore di interrogatorio furono tutti rilasciati ad eccezione del solo Marini.\nIn seguito a questo evento il teste venne dimostrato essere non credibile, le sue dichiarazioni si rivelarono delle calunnie e vennero completamente smentite dalla magistratura. La prove chiave delle sue accuse, due ordini di versamento, si rivelano dei falsi, come mostrato anche dall'inchiesta del settimanale \"L'Espresso\" e del quotidiano \"la Repubblica\". La commissione parlamentare non formul\u00f2 alcuna accusa diretta e non present\u00f2 al Parlamento la relazione finale, come le imponeva la legge istitutiva (l. 99/2002). Il 21 aprile 2006, Maurizio De Simone, Giovanni Romanazzi e Antonio Volpe, tre dei testimoni chiave che avevano procurato alla commissione di inchiesta alcuni documenti relativi, tra le altre cose, ad una supposta tangente di 125.000 dollari versata a Prodi e Dini, vengono rinviati a giudizio per calunnia aggravata con l'accusa di aver fabbricato delle prove false.\nAl termine della vicenda, ci furono ancora strascichi di polemiche tra maggioranza e opposizione: i primi dissero che la commissione aveva, comunque, accertato le responsabilit\u00e0 politiche del governo Prodi per aver \"finanziato una dittatura\" e gli ultimi affermarono che la commissione aveva prodotto solo un castello di menzogne per screditare Prodi e l'opposizione.\nPiero Fassino arriv\u00f2 ad accusare palazzo Chigi di essere il mandante di Igor Marini e per questo fu anche querelato per calunnia da Silvio Berlusconi richiedendo un risarcimento di 15 milioni di euro, in un procedimento per calunnia che comunque fin\u00ec con il proscioglimento di Fassino.\nProcedimenti giudiziari.\nIl 7 maggio 2005 il GUP della Procura di Torino Francesco Gianfrotta archivi\u00f2 l'indagine aperta nel 2001 sui vertici di Telecom del 1997 (Tomaso Tommasi di Vignano e Giuseppe Gerarduzzi). Dalla richiesta di archiviazione emerge un particolare (non penalmente rilevante) che investe direttamente l'on. Italo Bocchino, membro della commissione parlamentare d'inchiesta. Nel 2001 Bocchino ricevette dalla \"Finbroker\", societ\u00e0 finanziaria con sede a San Marino, 2 miliardi e 400 milioni di lire per il quotidiano napoletano \"Roma\" (del quale l'on. Bocchino \u00e8 editore). Quel denaro proveniva dai 14 miliardi di lire in contanti che erano stati percepiti dal conte Gianni Vitali per la sua mediazione nell'affare Telekom Serbia.\nIl 20 settembre 2010 Igor Marini viene arrestato dai carabinieri di Torino che eseguono un ordine di carcerazione spiccato dal tribunale di quel capoluogo in esecuzione di una condanna a cinque anni per calunnia ai danni del magistrato romano dott.ssa Maria Bice Barborini, il magistrato che lo aveva interrogato nel 2003.\nIl 10 novembre 2011 il Tribunale di Roma ha condannato Marini a dieci anni per il cosiddetto affare Telekom Serbia, per reati che vanno dall'associazione per delinquere finalizzata alla ricettazione di documentazione falsa e contraffatta a diversi episodi di calunnia, con risarcimento dei danni a Francesco Rutelli, Donatella e Lamberto Dini, Walter Veltroni, Piero Fassino, Clemente Mastella e Romano Prodi, all'epoca dei fatti premier. Il 1 ottobre 2013 la Corte d'Appello di Roma conferma la colpevolezza di Igor Marini, riducendo per\u00f2 la pena a 7 anni e 6 mesi di reclusione. La condanna \u00e8 confermata dalla Corte di Cassazione il 10 gennaio 2015."}
{"id": "1203625", "revid": "729019", "url": "https://it.wikipedia.org/wiki?curid=1203625", "title": "Bernard-Ren\u00e9 Jourdan de Launay", "text": "Biografia.\nI primi anni.\nIl marchese Bernard-R\u00e9n\u00e9 Jourdan de Launay nacque alla Bastiglia, nel centro di Parigi, nella notte dell'8 aprile 1740 e venne battezzato il giorno dopo nella parrocchia di Saint Paul, a Parigi. Era uno dei figli di Ren\u00e9 Jourdan de Launay, governatore della cupa fortezza dall'8 dicembre 1718 fino alla morte, il 6 agosto 1749, e della sua seconda moglie, Charlotte Ren\u00e9e Aubry d'Armanville, morta il 27 giugno 1759. Veniva chiamato Bernardin \"le Marquis de Launay\". Era anche un lontano cugino del cardinale de Rohan e del principe di Gu\u00e9m\u00e9n\u00e9.\nNel 1748, venne ammesso a una posizione onoraria nei moschettieri neri del re. Fino al 1763-64, fu nel reggimento delle guardie francesi, stazionato permanentemente a Parigi eccetto in tempo di guerra. In seguito fu capitano di un reggimento di cavalleria. Ricevette la croce dell'ordine reale e militare di San Luigi.\nGovernatore della Bastiglia.\nIl 21 settembre 1776, grazie all'alleanza che il matrimonio della sorella con il figlio del nobile aveva creato tra le due famiglie, succedette al conte Antoine-Joseph Chapelle de Jumilhac come governatore della Bastiglia, trattando personalmente con questi l'incarico per 300.000 livres. Sotto l\"'ancien r\u00e9gime\" la carica di governatore della Bastiglia, come molte altre cariche militari superiori e i governi provinciali, era trasmessa mediante trattativa commerciale. L'acquirente era sempre certo di fare un buon affare se viveva a lungo: bastava un anno o due nell'incarico per recuperare il denaro anticipato. Fino al 1777, fu signore della Bretonni\u00e8re, in Bassa Normandia, parrocchia di Golleville. Possedette e affitt\u00f2 anche un certo numero di case in rue Saint-Antoine, vicino alla Bastiglia.\nUomo colto, ma avido e spietato, ragionevolmente coscienzioso anche se un po' austero, legato alle antiche convenzioni e in piena sintonia con l'assolutismo monarchico, promosso solo per discendenza e non per particolari meriti, durante il suo mandato esasper\u00f2 l'opinione pubblica nei confronti della Bastiglia, diventata il simbolo dell'ingiustizia sociale e della prepotenza dei nobili. Governava la temibile fortezza con il suo impressionante e permanente apparato militare come se si trattasse del suo piccolo regno, era giudice assoluto di quanto accadeva al suo interno e non si faceva scrupolo di approfittarne. Pare, per esempio, che avesse proibito la quotidiana passeggiata dei detenuti nei cortili perch\u00e9 aveva dato il terreno in affitto a un secondino che vi coltivava le patate. Era affezionato alla Bastiglia e conosceva ogni angolo, ogni pietra, ogni fessura. Non essendo mai stato in guerra, era senza esperienza militare. La sua fedelt\u00e0 nei confronti del re era parte integrante della sua natura, d'una mediocre onest\u00e0, senza crudelt\u00e0, senza bont\u00e0. Era un uomo irascibile, severo, nervoso sotto la responsabilit\u00e0, privo di presenza di spirito, energico e coraggioso: se doveva morire da fedele servitore del re, preferiva la morte con le armi in mano alla capitolazione senza combattere, rendendo la sua morte fatale agli implacabili nemici, l'unica disperata risoluzione che un alto senso dell'onore militare poteva dettare. Era cordiale e trattava i prigionieri pi\u00f9 umanamente di quanto i suoi predecessori avevano fatto.\nI tredici anni che trascorse in questa posizione di guardiano non furono movimentati, ma il 19 dicembre 1778 commise un grosso errore e fu rimproverato. Poich\u00e9 gli ordini dall'alto non arrivavano, esit\u00f2 a far tuonare il cannone, come voleva la tradizione, per salutare la nascita di Madame Royale, la prima figlia del re Luigi XVI e della regina Maria Antonietta. Nell'agosto 1785, gli fu assegnata la responsabilit\u00e0 per la detenzione delle due figure principali nel reale scandalo della collana: il cardinale suo cugino e Jeanne de La Motte-Valois. Si comport\u00f2 correttamente e con molta attenzione con entrambi, anche se quest'ultima era una detenuta estremamente difficile.\nNel 1789, oltre al governatore, che percepiva 60.000 livres all'anno, c'erano ufficiali, dottori, chirurghi, farmacisti, sacerdoti e cuochi, e custodiva solo sette prigionieri: quattro falsari di documenti (Jean La Corr\u00e8ge, Jean B\u00e9chade, Bernard Laroche de Beausablon e Jean-Antoine Pujade) dal gennaio 1787, un libertino (Charles-Joseph-Paulin-Hubert de Carmaux, conte de Solages) dal 28 febbraio 1784 e due malati mentali (il maggiore Jacques-Fran\u00e7ois-Xavier de Whyte, conte de Malleville, inglese o irlandese, che credeva di essere Giulio Cesare, San Luigi o Dio, dal 29 febbraio 1784, e Claude-Auguste Tavernier, complice nell'attentato del 1757 di Damiens contro Luigi XV, dal 4 agosto 1759). Il 4 luglio, due giorni dopo che il marchese de Sade aveva incitato la folla ad assaltare l'odiata prigione, richiese che fosse trasferito al manicomio di Charenton. C'erano anche centinaia di libri confiscati a causa della censura della monarchia. Ironia della sorte, appena trentasei giorni prima del fatidico evento, il re aveva ordinato la demolizione dell'ingombrante prigione, che aveva perduto quasi ogni utilit\u00e0, e gli alloggi erano praticamente vuoti essendo gi\u00e0 iniziato il trasloco.\nLa presa della Bastiglia.\nIl giorno marted\u00ec 14 luglio 1789, memore dell'esperienza della sommossa R\u00e9veillon, al cui industriale aveva dato asilo fino a qualche giorno prima, si era preparato all'assedio della sua fortezza, primo serio pericolo che corse da quando era nelle sue mani, facendo rinforzare muri, soldati e artiglieria. Eppure si aspettava la prova che il governatore Sombreuil aveva appena subito agli Invalides, ma contava sui quindici formidabili cannoni che fece portare ai merli delle torri e che provocarono la prima ondata d'irritazione delle migliaia di assalitori contro di lui. Confidava anche nello spessore delle muraglie ancor pi\u00f9 che nella ridotta guarnigione, che non soddisfava i requisiti dell'esercito regolare: 82 bonari Invalidi, molti dei quali erano conosciuti nel sobborgo e si unirono agli insorti, li aveva appena fatti affiancare da 32 guardie svizzere del reggimento di Salis-Samade, comandate dal luogotenente Ludwig von Fl\u00fce. Era ben poca cosa per tener testa a migliaia di parigini scatenati, ma fece ripiegare i suoi uomini nei cortili interni, laddove si accedeva passando due ponti levatoi, uno dopo l'altro, che erano stati alzati gi\u00e0 dal mattino. Nonostante i suoi timori davanti alle dimostrazioni della grande folla, rifugiato dietro i suoi enormi bastioni, non credeva seriamente che la pi\u00f9 bella fortezza del re, anche se difesa da pochi soldati, potesse soccombere all'eventuale assalto di falegnami, ebanisti, fabbri, cesellatori, calzolai, venditori di vino, cappellai, tintori che non avevano mai visto armi. Inoltre, aveva giurato severamente al mattino di far fucilare il primo dei suoi soldati che si rifiutava di sparare sul popolo.\nVisto il presidio circondato, pur avendo la forza per respingere l'attacco, tent\u00f2 di parlamentare con tre rappresentanti del comitato permanente, provenienti direttamente dall'H\u00f4tel de Ville, e alla fine si arriv\u00f2 all'accordo di far allontanare i cannoni e far visitare la fortezza a quegli stessi rappresentanti, pur di evitare un bagno di sangue. Tuttavia, a differenza di Sombreuil, che aveva ceduto ai rivoltosi e aperto le porte, fedele al regolamento, riconosceva solo gli ordini del re e non aveva alcuna intenzione di fornire alla folla polvere da sparo e cartucce conservati nelle cantine, ne tantomeno di aprire le porte e consentire all'occupazione della Bastiglia da parte della milizia borghese, ribadendo con fermezza che avrebbe aperto il fuoco solo se attaccato. Nel frattempo, per\u00f2, gli insorti riuscirono a rompere le catene che reggevano il ponte levatoio e si riversarono all'interno della fortezza. La guarnigione della Bastiglia, su ordine del comandante, apr\u00ec il fuoco sulla folla. Rifiut\u00f2 il dialogo e fece sparare sulla terza delegazione municipale venuta a parlamentare. Dopo un quarto e ultimo tentativo di mediazione, senza risultato, sia la guarnigione che gli assedianti aprirono il fuoco, causando quasi cento morti e pi\u00f9 di sessanta feriti tra la folla esposta, ma solo una morte e tre feriti tra i difensori ben protetti che sparavano da scappatoie e merli. La folla scatenata tir\u00f2 colpi di fucile isolati per circa quattro ore, senza fare alcun danno alle grosse e mute torri. Fin dall'inizio delle trattative, il governatore prendeva tempo, attendendo rinforzi che per\u00f2 non sarebbero mai arrivati. Fu allora che arriv\u00f2 un gruppo di 61 guardie francesi disertori, comandati dai sottotenenti Pierre-Augustin Hulin e Andr\u00e9 Jacob Eli\u00e9, che si trascinarono dietro sei cannoni, presi dalla loro caserma, che cambiarono completamente l'assediamento. Questa artiglieria venne puntata contro le porte e i ponti levatoi. Gli uomini del regio esercito, accampati nel vicino Campo di Marte, non intervennero.\nIl marchese si ricompose e, quando ordin\u00f2 improvvisamente il fuoco eccessivo, la stessa guarnigione lo supplic\u00f2 di arrendersi, essendo inoltre senza fonte di acqua e solo forniture alimentari limitate all'interno, ma von Fl\u00fce si oppose. Il governatore, eccitato, piuttosto che arrendersi in difesa del dispotismo reale e lasciare ai ribelli il custodito arsenale, corse nel suo ufficio e scrisse un biglietto come ultimatum, dicendo che avrebbe acceso i 20.000 chili di polvere da sparo all'interno della fortezza, facendo esplodere se stesso e tutti gli altri, se l'assedio non fosse stato revocato e la folla non si ritirasse. Von Fl\u00fce, stupito, cerc\u00f2 di assicurargli che tali estremi non erano necessari, ma, seguendo gli ordini, gli svizzeri distribuirono il biglietto attraverso un buco nel ponte levatoio. Fuori la folla respinse le richieste lette da Stanislas-Marie Maillard, urlando di abbassare il ponte levatoio. Decise quindi di perire, piuttosto che sottomettersi, e si rec\u00f2 nei sotterranei della torre Libert\u00e9 con la torcia accesa di uno cannonieri sui bastioni per dare fuoco ai 250 barili di polvere da sparo, seppellendo sotto le sue rovine assediati e difensori, ma due Invalidi, i sottufficiali Ferrand e Biguard, lo fermarono proprio mentre, tremando violentemente, stava per compiere la detonazione fatale. Minacciandolo di morte con la baionetta sul petto visto che, con pietose suppliche, cercava ancora di raggiungere il suo scopo, alcuni degli Invalidi della guarnigione gli si affollarono intorno. Li supplic\u00f2 allora, almeno, che riprendessero le torri, ma dichiararono che non avrebbero pi\u00f9 combattuto contro i loro concittadini, imponendo poi una capitolazione. Non potendo resistere, fu allora costretto a permettere agli Invalidi di battete un colloquio, issare una bandiera bianca e vedere se riuscivano a ottenere la promessa che non sarebbero stati massacrati, esigendo dalle guardie francesi gli onori di guerra per lasciare il forte. Invece, il caporale Guiard e il soldato Perreau, spaventati che il popolo intransigente stesse per usare i cannoni, aprirono da soli la porta e abbassarono il grande ponte levatoio, consegnando la fortezza. La Bastiglia fu quindi invasa e conquistata dai ribelli solo perch\u00e9 il governatore, devoto al sovrano, venne abbandonato dalle sue truppe.\nPoich\u00e9 era l'oggetto delle comuni ricerche dei parenti e degli amici delle vittime, temendo quello che lo attendeva, si travest\u00ec. In sua vece fu adocchiato il supplente Du Puget, tenente del re e comandante del vicino arsenale, ma questi per sbarazzarsi indic\u00f2 ai rivoluzionari il governatore, che indossava un frac grigio e un nastro color papavero all'occhiello. Riconosciuto, prevedendo il supplizio che lo attendeva, cerc\u00f2 di uccidersi con un bastone da spada al petto, ma Joseph Arn\u00e9, un granatiere delle guardie francesi, glielo strapp\u00f2 di mano. Fu catturato dagli insorti Hulin ed Eli\u00e9 per essere condotto in municipio come prigioniero. La spada con la testa d'oro e il bastone di rango gli furono strappati. Per confondere le arie, Hulin lo copr\u00ec con il suo cappello, cosa che comunque non gli permise di condurlo sano e salvo fino al municipio, dove egli stesso corse il rischio di finire vittima del furore del popolo. Nonostante il tentativo di mediazione del procuratore reale di Parigi, Ethis de Corny, dopo essere stato gettato a terra lungo la strada, in piazza de Gr\u00e8ve, fu colpito ripetutamente e brutalmente da colpi di baionetta, poi agonizzante fu trascinato nei pressi di un ruscello, dove fu finito da numerosi colpi di pistola. Secondo alcuni testimoni, dopo aver combattuto come un leone, egli stesso preg\u00f2 gli insorti di ucciderlo, affinch\u00e9 la sua macabra agonia cessasse immediatamente, e prese a calci nell'inguine Fran\u00e7ois Desnot, un giovane cuoco disoccupato che lo aveva strappato dalle mani di Hulin, per difendersi. Il cuoco lo fer\u00ec con un colpo di baionetta al ventre e la folla inferocita lo fin\u00ec. Dopo l'uccisione, un macellaio, Mathieu Jouve Jourdan, che era stato suo palafreniere, ne decapit\u00f2 il cadavere con un coltellino da tasca. La testa fu portata in giro per la citt\u00e0, infilzata su una picca in segno di vittoria, prima di essere gettata nella Senna il giorno dopo, inaugurando cos\u00ec un macabro rituale senza precedenti nella storia del paese, destinato a ripetersi fin troppe volte e illustrando il cambiamento della rivoluzione nella violenza.\nLa salma della prima vittima importante della rivoluzione, un ufficiale reale che voleva adempiere al suo dovere secondo il giuramento e difendere lealmente la fortezza simbolo della monarchia assoluta di fronte ai suoi assedianti ma fu tradito dai propri uomini, venne poi ricomposta e ricevette sepoltura nel vecchio cimitero di Saint-Benoit. Con la chiusura di questo, i resti presenti vennero spostati nelle catacombe di Parigi.\nCultura postuma.\nIn seguito, il comandante degli ufficiali svizzeri assediati ne lasci\u00f2 un ritratto poco lusinghiero, criticando una mancanza di talento militare, rivelata da inesperienza e indecisione:\nIl barone de Besenval, luogotenente generale dell'esercito che aveva trasferito l'arsenale dagli Invalides alla Bastiglia, pi\u00f9 adeguata per difendersi dagli assalti popolari, aveva invano chiesto il 5 luglio al maresciallo de Broglie di sostituirlo con un ufficiale pi\u00f9 sicuro e rigido. Tuttavia, la relazione di von Fl\u00fce non era corretta per de Launay, che fu messo in una posizione impossibile dall'inerzia degli alti ufficiali che comandavano le truppe reali concentrate a Parigi e dintorni per fornirgli un sostegno efficace. Fece il suo dovere senza esitazione, combatt\u00e9 senza speranza, mor\u00ec senza debolezza.\nSecondo le memorie di Madame Campan, il massacro di Flesselles e Launay strapp\u00f2 alla regina lacrime amare, e l'idea che il re avesse perso sudditi cos\u00ec devoti la fer\u00ec al cuore. La sua brutale uccisione scaten\u00f2 la paura di molti membri della nobilt\u00e0, che emigrarono.\nDiscendenza.\nIl marchese de Launay ebbe tre figlie da due mogli:\nAlcuni discendenti dei suoi fratelli si stabilirono in Russia (vedere Boris Nikolaevi\u010d Delone e Vadin Delaunay per i dettagli)."}
{"id": "1203626", "revid": "287204", "url": "https://it.wikipedia.org/wiki?curid=1203626", "title": "42487 Angstrom", "text": ""}
{"id": "1203630", "revid": "767487", "url": "https://it.wikipedia.org/wiki?curid=1203630", "title": "Ras Sheehama", "text": "\u00c8 uno dei musicisti namibiani di maggior successo. Il suo stile coniuga l'afro-reggae con elementi di musica latina, ed \u00e8 fortemente centrato sulle sue doti vocali.\nBiografia.\nSheehama nacque in Namibia, ma si trasfer\u00ec in Angola ancora giovane, con la famiglia. A 15 anni si convert\u00ec al rastafarianesimo e inizi\u00f2 a scrivere musica reggae. In seguito visse in Nigeria (dove affin\u00f2 il proprio talento musicale) per poi tornare in Namibia nell'anno dell'indipendenza (1990). Da allora ha pubblicato si album e si \u00e8 esibito dal vivo in numerosi pesi, inclusi Sudafrica, Germania, Gran Bretagna, Cuba, Portogallo, Francia e Svizzera. Il suo ultimo album, \"Travelling On\", \u00e8 stato registrato in Svizzera; il singolo \"Namibia\" \u00e8 stato trasmesso da diverse emittenti radio europee."}
{"id": "1203631", "revid": "1793900", "url": "https://it.wikipedia.org/wiki?curid=1203631", "title": "Banca di Pennsylvania", "text": "La Banca di Pennsylvania, o Bank of Pennsylvania, era un monumentale edificio eretto a Filadelfia su disegno di Benjamin Latrobe.\nSi trattava di uno dei primi edifici marcatamente neoclassici di tutti gli Stati Uniti, commissionato nel 1798 e realizzato negli anni seguenti.\nIl palazzo, a pianta rettangolare con una cupola al centro, riprendeva le forme dei templi dell'antichit\u00e0 greca e romana, con due leggeri porticati ionici sui lati minori.\nNel 1870 l'edificio fu demolito, causando una grave perdita per l'architettura americana."}
{"id": "1203632", "revid": "1714743", "url": "https://it.wikipedia.org/wiki?curid=1203632", "title": "Stefano I di Baviera", "text": "Biografia.\nStefano nacque a Landshut, figlio di Enrico XIII di Baviera e di Elisabetta d'Ungheria, che introdusse il nome Stefano nella dinastia dei Wittelsbach (Santo Stefano \u00e8 infatti patrono dell'Ungheria). \nPer ridurre la sempre crescente influenza dei Wittelsbach nelle questioni internazionali, \nPapa Niccol\u00f2 IV rifiut\u00f2 la sua carriera spirituale a Salisburgo e Stefano divenne coreggente coi fratelli. \nDurante l'assenza di Ottone III in Ungheria (1305-1308), Stefano fu l'unico reggente della Baviera Inferiore. \nStefano I si dimostr\u00f2 un accanito nemico degli Asburgo e mor\u00ec appunto nel 1310 nella guerra scoppiata contro Federico I d'Asburgo.\nMatrimonio ed eredi.\nStefano spos\u00f2 Jutta (Giuditta) di \u015awidnica, figlia del duca Bolko I di Schweidnitz. Da questo matrimonio nacquero i seguenti figli che raggiunsero l'et\u00e0 adulta:"}
{"id": "1203645", "revid": "179578", "url": "https://it.wikipedia.org/wiki?curid=1203645", "title": "Resurrezione di Lazzaro (Caravaggio)", "text": "Resurrezione di Lazzaro \u00e8 un dipinto di Caravaggio, in olio su tela (380x275 cm), realizzato nel 1609. L'opera \u00e8 conservata al Museo Regionale di Messina. Raffigura l'episodio del Vangelo di Giovanni, 11, 1-44.\nStoria.\nTrasferitosi a Messina, dopo essere fuggito dalle prigioni maltesi e sbarcato a Siracusa, Caravaggio nel 1609 ricevette dal ricco mercante genovese Giovanni Battista de' Lazzari l'ordine per l'esecuzione di una pala per la cappella maggiore della chiesa dei Padri Crociferi, detta anche dei Ministri degli Infermi.\nSecondo Francesco Susinno, biografo settecentesco dei pittori messinesi, scegliendo \"La Resurrezione di Lazzaro\" come soggetto dell'opera il committente avrebbe voluto alludere al suo casato. Susinno narra di come il Caravaggio avrebbe preso a rasoiate la tela della Resurrezione di Lazzaro, offeso dalle critiche con cui il pubblico l'aveva accolta. Di questa prima versione, sostituita secondo la leggenda da un'altra realizzata a tempo di record dallo stesso Caravaggio, non \u00e8 rimasta alcuna traccia ed \u00e8 probabile che si tratti di una fantasiosa invenzione del biografo, suggerita forse dal fatto che, essendo tutta la parte superiore del dipinto molto scura e vuota, l'opera \u00e8 sembrata il frutto di un'esecuzione avvenuta in gran fretta, al punto da lasciare incompiute, o con l'apparenza di esserlo, alcune sue parti.\nDi questa tela si parla anche ne \"Le vite de' pittori, scultori et architetti moderni\" di Giovanni Pietro Bellori (1613-1696):\nIl pittore stesso si sarebbe autoritratto in quest'opera come l'uomo con le mani giunte dietro l'indice di Cristo.\nIl realismo \u00e8 sconvolgente: Lazzaro, obbedendo al gesto di un Cristo in penombra e quasi minaccioso nella sua imponenza, viene investito in pieno dalla salvifica luce divina che, come corrente elettrica, ne scioglie i muscoli irrigiditi dalla morte e gli ridona la vita; nell'atto di rinascere, egli stira le braccia mimando il gesto allusivo della croce.\nOsservando per bene il dipinto, viene subito in mente la Vocazione di San Matteo dipinta qualche anno prima per la chiesa di San Luigi dei Francesi a Roma: anche qui come allora, infatti, la luce \u00e8 il simbolo della Grazia. Ma mentre nella tela romana la luce era diretta e creava contorni netti, qui \u00e8 pi\u00f9 soffusa e guizzante, creando un effetto di maggiore drammaticit\u00e0. Per questo, il dipinto \u00e8 uno dei pi\u00f9 rappresentativi degli ultimi anni di Caravaggio, dedicati ad una maggiore sperimentazione sulla luce, tendente ormai a \"cancellare\" i personaggi."}
{"id": "1203655", "revid": "1652635", "url": "https://it.wikipedia.org/wiki?curid=1203655", "title": "Sertralina", "text": "La sertralina \u00e8 un farmaco della classe degli inibitori selettivi della ricaptazione della serotonina (SSRI) prescritto per il trattamento della depressione e dei disturbi d'ansia (ansia generalizzata, attacchi di panico e disturbo ossessivo-compulsivo) nei pazienti adulti ed adolescenti. Negli ultimi anni questa molecola \u00e8 considerata un farmaco di prima scelta anche per il disturbo post traumatico da stress, ed \u00e8 inoltre spesso utilizzato nel trattamento della sindrome premestruale, nella dismorfofobia per cui non \u00e8 pi\u00f9 identificato come solo un antidepressivo, ma semplicemente come un SSRI.\nIl principio attivo, formulato e somministrato come sertralina cloridrato, fu introdotto nel mercato da Pfizer nel 1991 con i nomi commerciali di Zoloft e Lustral.\nDescrizione.\nLa Sertralina \u00e8 indicata negli adulti per il trattamento ambulatoriale ed ospedaliero di diversi disturbi psichiatrici a carattere sia depressivo che ansioso, tra cui: il Disturbo Depressivo Maggiore, il Disturbo ossessivo-compulsivo (DOC), il Disturbo da Attacchi di Panico (DAP), il Disturbo d'Ansia Sociale ed il Disturbo da Stress Post Traumatico (PTSD).\nNei bambini dai 6 ai 17 anni \u00e8 indicata per il trattamento farmacologico del Disturbo Ossessivo Compulsivo.\nL'intervallo posologico \u00e8 tra 25\u00a0mg/die e 200\u00a0mg/die, sebbene pi\u00f9 comunemente, il dosaggio iniziale, come quello di mantenimento, sia compreso tra i 50 ed i 100\u00a0mg/die. Nei bambini, nei pazienti pi\u00f9 sensibili agli effetti dei farmaci e nel Disturbo da Attacchi di Panico, la dose iniziale consigliata non dovrebbe superare i 25\u00a0mg/die. Il profilo di efficacia e sicurezza della sertralina \u00e8 simile a quello degli altri SSRI, rispetto ai quali mostra differenze significative essenzialmente solo nell'incidenza di alcuni effetti collaterali.\nCome tutti i farmaci di questa categoria, sono numerosi gli effetti collaterali descritti, con varia frequenza, e quindi il trattamento con questo tipo di farmaco deve essere effettuato su precisa indicazione terapeutica.\nEffetti collaterali.\nNella grande maggioranza dei casi gli effetti collaterali sono di lieve entit\u00e0 e rientrano nell'ambito di cefalea, dei disturbi gastrointestinali (nausea, disturbi dell'appetito, diarrea), insonnia o sonnolenza, astenia, ansia e nervosismo e disfunzioni sessuali (come diminuzione della libido, ritardo dell'eiaculazione e mancanza di orgasmo).\nSono in genere autolimitanti, cio\u00e8 tendono a presentarsi nei primi giorni di assunzione per poi diminuire nel corso delle prime settimane di trattamento; gli effetti collaterali sulla sfera sessuale tendono invece a comparire nel corso delle prime settimane di trattamento e a persistere nel corso dell'assunzione. Pu\u00f2 accadere che alcuni effetti indesiderati, in particolare le disfunzioni sessuali, persistano per un tempo indefinito (anche anni) dopo la sospensione del trattamento, dando origine alla sindrome post-trattamento.\nDopo la fluoxetina, la sertralina sembra essere, tra tutti gli SSRI, quello pi\u00f9 attivante cio\u00e8 il maggiormente associato ad effetti collaterali come insonnia, ansia e nervosismo. Inoltre la sertralina sembra essere l'SSRI che pi\u00f9 frequentemente genera effetti collaterali di tipo psichiatrico e diarrea.\nNel 2004 la FDA allerta per il rischio di un aumento di ideazioni suicide per un peggioramento del comportamento, soprattutto negli adolescenti in terapia con gli SSRIs. Un'analisi condotta dalla FDA mostr\u00f2 per\u00f2 una variazione statisticamente insignificante di aumento della percentuale di suicidio negli adulti trattati con sertralina..\nCome altri farmaci di questa classe, la sertralina \u00e8 associata ad un incremento dose dipendente dell'intervallo QT per cui non dovrebbe essere usato nei pazienti che gi\u00e0 presentano questa patologia o in quelli che assumono contemporaneamente altri farmaci in grado di generare questo effetto collaterale. Una valutazione ECG e del livello di elettroliti pu\u00f2 essere richiesta, specie nei pazienti anziani.\nLa sertralina non sembra causare incrementi significativi di peso (1\u00a0kg in media nel corso di 30 settimane).\nSindrome da sospensione.\nIn caso di interruzione dell'assunzione, per cessazione del trattamento o passaggio ad altro SSRI, pu\u00f2 verificarsi la sindrome da sospensione caratterizzata da diversi sintomi quali vertigini, astenia, sensazione di scossa alla testa (brain-zaps), sintomi simil influenzali ma anche sintomi che ricalcano la malattia trattata, quali ansia, agitazione, insonnia. Tali sintomi sono di norma lievi e autolimitanti e possono essere ridotti con una sospensione graduale del farmaco, tuttavia sono stati descritti casi di sintomi da sospensione persistenti per mesi.\nCommercializzazione.\nDal 2005 il farmaco \u00e8 disponibile come farmaco generico, venduta da svariate societ\u00e0 farmaceutiche, sotto il nome di Sertralina (Sertralina Zentiva, Sertralina Sandoz, e numerosi altri).\nSono reperibili in commercio formulazioni in compresse da 25 mg, 50\u00a0mg e 100\u00a0mg in confezione da 15 e 30 compresse, ed in soluzione orale da 20\u00a0mg per millilitro in confezione da 60 ml.\nAvvertenze.\n\"Interruzione del trattamento/sindrome da astinenza:\" la sospensione del trattamento con sertralina deve avvenire gradualmente per ridurre il rischio di sindrome da astinenza (nausea, capogiri, cefalea, vomito, dolori muscolari, acatisia, disturbi del sonno). Nella maggior parte dei pazienti i sintomi di astinenza si risolvono in 2-3 settimane, ma in un numero limitato di pazienti si sono protratti per un periodo maggiore (2-3 mesi). I sintomi da astinenza da sertralina si possono verificare, oltre che al termine del trattamento, alla variazione del dosaggio, al passaggio da un antidepressivo ad un altro oppure quando la dose non viene assunta. Non interrompere mai bruscamente la terapia con sertralina quando compaiono i sintomi d'astinenza. Nel database francese delle segnalazioni spontanee per le reazioni avverse ai farmaci, dall'introduzione in commercio degli inibitori selettivi della ricaptazione della serotonina (SSRI) fino al 2000, \u00e8 emerso che la sertralina \u00e8 stata quella meno segnalata (1 segnalazione) per sindrome da astinenza (la pi\u00f9 segnalata \u00e8 stata la paroxetina, 29 segnalazioni).\n\"Suicidio/ideazione di suicidio in pazienti pediatrici:\" gli inibitori selettivi della ricaptazione della serotonina (SSRI) non sono registrati per il trattamento della depressione nei pazienti pediatrici. Per sertralina, paroxetina e venlafaxina non ci sono prove di efficacia nel trattamento della depressione nei bambini. L'uso degli SSRI, in questa classe di pazienti, \u00e8 stata associata ad un aumento di comportamento suicida (ideazione di suicidio, tentativo di suicidio, autolesionismo) rispetto al placebo (in particolare per paroxetina e venlafaxina; per la fluvoxamina non sono noti gli effetti dovuti all'esposizione in gravidanza agli SSRI sullo sviluppo neurocomportamentale dei bambini tuttavia ci sono evidenze di aumentato rischio di autismo e aumentata probabilit\u00e0 di depressione in et\u00e0 adolescenziale. I dati di letteratura sono scarsi). La depressione \u00e8 una patologia rara nel bambino (prevalenza 0,5%), aumenta nell'adolescenza (prevalenza 3%) ed \u00e8 associata ad un rischio suicidario importante.\n\"Depressione e cardiopatia:\" sulla base degli studi clinici disponibili, gli inibitori della ricaptazione della serotonina (SSRI) risultano possedere minimi effetti avversi cardiaci e rappresentano quindi un'opzione terapeutica valida nel trattamento della depressione nei pazienti cardiopatici. In questi pazienti un rischio indiretto dovuto all'uso di SSRI potrebbe derivare dall'iponatriemia associata a questa classe di antidepressivi. Fra gli SSRI, il NICE (National Institute for Health and Clinical Excellence) raccomanda l'uso della sertralina.\n\"Diabete:\" nei pazienti con diabete la somministrazione di sertralina pu\u00f2 influenzare il controllo glicemico. L'aumento del tono serotoninergico indotto dall'antidepressivo, infatti, sembrerebbe aumentare la secrezione e la sensibilit\u00e0 all'insulina. In letteratura \u00e8 riportato un caso di un paziente con diabete di tipo 2, trattato con la sola dieta, andato incontro ad uno scompenso glicemico dopo assunzione di sertralina. Il dosaggio dei farmaci antidiabetici, ipoglicemizzanti orali e insulina, potrebbe richiedere quindi un aggiustamento quando somministrati in associazione a sertralina.\n\"Gravidanza:\" valutare attentamente il rapporto rischio/beneficio prima di somministrare sertralina in donne in gravidanza. La depressione pu\u00f2 arrivare a colpire fino al 20% delle donne in stato di gravidanza ed \u00e8 stata associata a ritardo della crescita uterina e a basso peso alla nascita del bambino. La depressione materna non trattata pu\u00f2 inoltre alterare il rapporto madre-neonato (scarsa capacit\u00e0 genitoriale). Sebbene gli studi clinici relativi all'impiego degli inibitori selettivi della ricaptazione della serotonina (SSRI) (intesi come classe terapeutica) abbiano evidenziato un basso rischio di anomalie congenite, l'analisi dei singoli farmaci ha evidenziato per la sertralina un correlazione con difetti cardiaci settali e onfalocele (mancata chiusura dell'addome). L'esposizione agli SSRI durante il terzo trimestre di gravidanza pu\u00f2 provocare nel neonato la comparsa della sindrome da astinenza da SSRI e ipertensione polmonare persistente. I sintomi pi\u00f9 frequenti relativi alla sindrome da astinenza includono: agitazione, irritabilit\u00e0, ipo/ipertonia, iperriflessia, sonnolenza, problemi nella suzione, pianto persistente. Pi\u00f9 raramente si sono manifestati ipoglicemia, difficolt\u00e0 respiratoria, anomalie della termoregolazione, convulsioni. L'ipertensione polmonare persistente (PPHN) \u00e8 una grave patologia che richiede terapia intensiva e che pu\u00f2 indurre anomalie dello sviluppo neurologico e morte. L'incidenza \u00e8 pari a 1/100 neonati esposti a SSRI nella seconda met\u00e0 della gravidanza rispetto ad una incidenza di 1/1000 nati vivi nella popolazione generale. Probabilmente questa patologia \u00e8 correlata ad effetti della serotonina sullo sviluppo cardiovascolare. Il passaggio transplacentare degli SSRI pu\u00f2 provocare emorragie nel neonato. Non sono noti gli effetti dovuti all'esposizione in gravidanza agli SSRI sullo sviluppo neurocomportamentale dei bambini tuttavia ci sono evidenze di aumentato rischio di autismo e aumentata probabilit\u00e0 di depressione in et\u00e0 adolescenziale. Nelle donne in gravidanza in terapia con sertralina si raccomanda un monitoraggio ecografico fetale alla 20\u00aa settimana per evidenziare eventuali malformazioni fetali e il monitoraggio di segni e/o sintomi riconducibili a tossicit\u00e0 neonatale (distress respiratorio, ittero, convulsioni, ipertensione polmonare persistente)\n\"Allattamento:\" la sertralina \u00e8 escreta in minima quantit\u00e0 nel latte materno, ma l'eventuale passaggio nel bambino allattato al seno non \u00e8 stato associato a effetti tossici neonatali. La sertralina, insieme alla paroxetina, rappresenta per la classe degli inibitori selettivi della ricaptazione della serotonina (SSRI) il farmaco di prima linea nel trattamento della depressione in gravidanza\n\"Concentrato per soluzione orale di sertralina:\" il concentrato per soluzione orale di sertralina contiene etanolo (12%), glicerolo e butilidrossitoluene. Il contenuto di etanolo deve essere preso in considerazione nel caso di somministrazione a pazienti con patologia epatica, alcolisti, epilettici, pazienti con trauma cerebrale o patologia cerebrale, pazienti pediatrici. Il glicerolo a dosaggi elevati pu\u00f2 provocare cefalea, dolore addominale e diarrea. Il butilidrossitoluene pu\u00f2 causare irritazione agli occhi, alla cute e alle mucose.\nFarmacologia.\nMeccanismo d'azione.\nLa sertralina \u00e8 essenzialmente un inibitore del reuptake della serotonina con un'affinit\u00e0 per tale trasportatore di Ki=2.8 nM. \nLa dose terapeutica tipica (25\u2013200\u00a0mg/die) comporta un'inibizione dell'attivit\u00e0 del trasportatore della serotonina (SERT) del 80\u201390% nello striato, misurata con Tomografia ad Emissione di Positroni (PET). Tale percentuale di inibizione si ritiene sia quella necessaria per l'espletamento di effetti terapeutici. Una dose giornaliera di 9\u00a0mg \u00e8 risultata sufficiente a provocare una inibizione del trasportatore del 50%.\nLa sertralina \u00e8 anche un debole inibitore del reuptake della dopamina (60 volte meno rispetto alla capacit\u00e0 di inibizione sul trasportatore della serotonina) e un ancor pi\u00f9 debole inibitore del reuptake della norepinefrina (entrambi con un'affinit\u00e0 &lt;50nM); lega inoltre molto debolmente (5% della potenza con cui lega il SERT) il recettore \u03c31 dove sembra agire da agonista e il l'adrenorecettore \u03b11 dove sembra agire da antagonista (con una potenza dell'1-10% rispetto a quella di inibizione del SERT). Queste propriet\u00e0 sono per\u00f2 prive di significato clinico in termini di efficacia antidepressiva ma possono contribuire al quadro generale degli effetti collaterali.\nFarmacocinetica.\nLa sertralina viene rapidamente assorbita per via orale e raggiunge il picco plasmatico in 4-6 ore. La sua emivita \u00e8 lunga e varia notevolmente in base al genere: nelle donne \u00e8 di 32 ore mentre negli uomini \u00e8 in media di 22 ore. Viene metabolizzata da diverse isoforme del citocromo P450, il metabolita pi\u00f9 importante \u00e8 la desmetilsertralina che \u00e8 un debole inibitore del reuptake della serotonina e quindi praticamente priva di attivit\u00e0 farmacologica rilevante."}
{"id": "1203656", "revid": "1748167", "url": "https://it.wikipedia.org/wiki?curid=1203656", "title": "Aleksandar Kolarov", "text": "Nel 2011 \u00e8 stato premiato come miglior calciatore dell'anno del suo Paese.\nCaratteristiche tecniche.\nDi ruolo terzino sinistro, all'occorrenza pu\u00f2 essere schierato come centrocampista esterno o difensore centrale. Mancino dal tiro potente, \u00e8 un buon tiratore di calci di punizione e rigori. Dispone di un tiro molto potente che va oltre i 120\u00a0km/h. Dotato di ottima tecnica individuale, riesce a segnalarsi anche come prezioso uomo assist, grazie alla capacit\u00e0 di saltare gli avversari in dribbling con cui riesce ad arrivare fino a fondo campo, nei suoi continui inserimenti, da cui lascia partire cross molto precisi ed invitanti per i propri compagni di squadra. Si distingue anche per il carattere e la foga agonistica con cui gioca, oltre che per il carisma e la leadership.\nCarriera.\nClub.\nGli inizi in Serbia.\nNella stagione 2004-2005 ha vestito la maglia del FK \u010cukari\u010dki Stankom nella massima serie del campionato serbo-montenegrino. Con la squadra di \u010cukarica, ha disputato 27 partite e segnato 2 reti chiudendo il campionato al quattordicesimo posto e senza riuscire ad evitare la retrocessione in Prva liga Srbije.\nAl termine della stagione si \u00e8 trasferito a Belgrado acquistato dall'Omladinski fudbalski klub Beograd. Con i bianco-blu ha giocato due campionati totalizzando 38 presenze e 5 gol. Nella stagione 2005-2006, nell'ultima edizione del campionato serbo-montenegrino, ha chiuso al sesto posto. La stagione 2006-2007 si \u00e8 classificato al settimo posto nel neonato campionato di calcio della Serbia.\nLazio.\nNell'estate del 2007 firma un contratto quadriennale con la Lazio, che lo paga 800\u00a0000 euro.. Nella prima fase del campionato il tecnico Delio Rossi lo schiera con continuit\u00e0 facendolo esordire il 14 agosto 2007 all'Olimpico nel pareggio 1-1 contro la Dinamo Bucarest, nell'andata del 3\u00ba turno preliminare, della Champions League 2007-2008. In campionato realizza la sua prima rete con la maglia biancoceleste nella partita -Lazio (1-1) del 30 settembre 2007, con un tiro da 35 metri.. Kolarov risulta decisivo in Coppa Italia 2007-2008 dove mette a segno due reti dalla lunga distanza, entrambe contro la nei quarti di finale: la prima all'andata tramite un tiro dai trenta metri; la seconda nella gara di ritorno su una punizione dai venti metri, complice anche un'incertezza di S\u00e9bastien Frey.\nNella stagione 2008-2009, Kolarov sigla due reti: la prima ai danni del Lecce il 22 febbraio 2009 (Lecce-Lazio 0-2) con un tiro potente e preciso dal vertice sinistro dell'area di rigore da dove batte Benussi incrociando sul secondo palo; la seconda invece \u00e8 frutto di una vera e propria cavalcata durante il derby con la l'11 aprile 2009, dove mette a segno il definitivo 4 a 2 con un tiro di destro (pur essendo mancino) dopo settanta metri di corsa. Il 22 aprile 2009 nella semifinale di ritorno di Coppa Italia disputata a Torino contro la realizza la rete del momentaneo 2-0 in favore della squadra biancoceleste, marcatura che sostanzialmente sancisce la qualificazione in finale della compagine capitolina. Il 13 maggio 2009 vince la Coppa Italia contro la realizzando uno dei rigori calciati al termine dei 120 minuti complessivi di gioco, terminati sull'1-1.\nL'8 agosto 2009 conquista il secondo trofeo con la maglia biancoceleste: a Pechino la Lazio vince la sua terza Supercoppa italiana, imponendosi per 2-1 sull'Inter. Nel corso della stagione, nonostante i biancocelesti concludano il campionato al 12\u00ba posto, realizza cinque gol, uno in Coppa Italia contro il Palermo agli ottavi (vittoria per 2-0), tre in campionato contro Genoa (vittoria per 1-0), Livorno su rigore (vittoria per 4-1) e Palermo (sconfitta per 3-1) e uno nella partita dei preliminari di Europa League vinta 3-0 contro l'Elfsborg.\nManchester City.\nIl 24 luglio 2010 viene annunciato il suo passaggio al Manchester City di Roberto Mancini per 18 milioni di euro. Esordisce in Premier League nella partita giocata a Londra e pareggiata 0-0 con il Tottenham, partita in cui, inoltre, rimedia una frattura ed \u00e8 costretto a rimanere fuori per un periodo tra i 3 e i 5 mesi. Il 18 gennaio 2011 segna il suo primo gol con la maglia dei \"Citizens\" in una partita di FA Cup contro il Leicester City, partita vinta per 4-2, mentre il 2 febbraio 2011, mette a segno il suo primo gol, su punizione, in Premier League contro il Birmingham City, partita finita 2-2.\nSegna il suo primo gol in Champions League, il 14 settembre 2011, nella partita contro il Napoli su punizione. l'8 gennaio 2012 segna il suo primo gol nel Derby di Manchester su punizione nei trentaduesimi di finale di FA Cup, partita per\u00f2 vinta dai \"Red Devils\" del Manchester United per 3-2. Il 13 maggio 2012 conquista il suo secondo titolo con la maglia dei \"Citizens\", vincendo all'ultima giornata il 3\u00ba titolo di Inghilterra della storia del Manchester City. Ad inizio della stagione 2012-2013 vince il suo terzo titolo con la maglia del City, vincendo la sua prima FA Community Shield battendo per 3-2 il Chelsea. Il primo gol stagionale arriva il 18 settembre 2012, alla prima partita di Champions League, contro il Real Madrid segnando su punizione, la partita per\u00f2 fu vinta dai madrileni per 3-2. Il 2 marzo 2014 vince la Coppa di Lega inglese, quarto titolo con la maglia del Manchester City, battendo in finale il Sunderland per 3-1. L'11 maggio 2014 vince il suo secondo campionato, con la maglia del Manchester City.\nIl 12 giugno 2014 decide di rinnovare il proprio contratto, con il Manchester City, fino al 2018. Il 10 agosto 2014 perde la sua seconda Community Shield poich\u00e9 il Manchester City viene battuto dall'Arsenal per 3-0. Il 1\u00ba marzo 2015, in occasione della sconfitta esterna, per 2-1, contro il Liverpool, raggiunge quota 100 presenze in Premier League.\nIl 28 febbraio 2016, pur non scendendo in campo in occasione della finale contro il Liverpool, vince la sua seconda Coppa di Lega, risultando essere il sesto titolo vinto con la maglia dei \"Citizens\". Il 2 marzo successivo, in occasione della trasferta persa contro il Liverpool per 3-0, disputa la sua 200\u00aa partita con la maglia del Manchester City.\nRoma.\nIl 22 luglio 2017 si trasferisce alla Roma per 5 milioni di euro, tornando cos\u00ec in Italia dopo 7 anni, venendo acquistato come sostituto dell'infortunato Emerson Palmieri. Il 20 agosto fa il suo esordio nel campionato di Serie A 2017-2018 con la casacca giallorossa in casa dell'Atalanta, realizzando la rete del definitivo 1-0 su calcio di punizione. Complice l'assenza di Palmieri, assieme con il buon rendimento oltre le aspettative, Kolarov riesce gi\u00e0 nelle prime partite con la squadra giallorossa ad affermarsi come elemento chiave della formazione giallorossa, e del gioco proposto dal nuovo allenatore Eusebio Di Francesco. Il 18 ottobre 2017, nella partita contro il Chelsea, segna il suo primo gol in Champions League (competizione nella quale mancava un suo goal dalla stagione 2013-2014) con la maglia giallorossa, segnando la rete del momentaneo 2-1 per la squadra inglese, partita che poi terminer\u00e0 con il punteggio di 3-3.\nIl 29 settembre 2018, in occasione del derby contro la Lazio, Kolarov va nuovamente in rete, divenendo il secondo calciatore nella storia dei due club (dopo Arne Selmosson) ad essere andato a segno in occasione del derby di Roma con ambo le maglie.. Dopo il gol su rigore in occasione del derby del 1 settembre 2019, Kolarov \u00e8 divenuto l'unico giocatore ad essere andato a segno per pi\u00f9 di una volta nel derby della capitale vestendo entrambe le casacche.\nIl 19 settembre 2019, Kolarov disputa la sua prima gara di Europa League in giallorosso, contro l'. Il 20 ottobre 2019, Kolarov timbra la sua centesima presenza in giallorosso, nel match di Serie A contro la . Il 7 gennaio 2020 rinnova il suo contratto con il club capitolino.\nInter.\nL'8 settembre 2020 si trasferisce a titolo definitivo all'. Esordisce con i nerazzurri in Serie A il 26 settembre successivo, nella vittoria per 4-3 contro la . La sua stagione \u00e8 al di sotto delle aspettative, ma a fine anno pu\u00f2 festeggiare la vittoria del campionato. Il 6 luglio 2021 rinnova il proprio contratto con i nerazzurri per un altro anno. Il 12 gennaio 2022, pur non giocando, vince il suo secondo trofeo con l'Inter, la Supercoppa italiana, battendo per 2-1 la dopo i tempi supplementari.\nNazionale.\nNel 2007, con la Serbia Under-21 ha partecipato, classificandosi al secondo posto, agli Europei Under-21 disputati nei Paesi Bassi, giocando 5 partite e mettendo a segno una rete nella semifinale vinta per 2-0 sul Belgio Under-21. \u00c8 stato anche convocato per le Olimpiadi di Pechino.\nCon la nazionale maggiore ha giocato il Campionato mondiale 2010, scendendo in campo in due occasioni. L'11 settembre 2012 va a segno per la prima volta con la maglia della sua nazionale, segnando su calcio di punizione e firmando il momentaneo 1-0 contro il Galles, in una partita che finir\u00e0 con la vittoria 6-1 della Serbia.\nIl 9 ottobre 2017, grazie alla vittoria di misura sulla Georgia, la nazionale serba si qualifica come prima classificata nel gruppo D ai Mondiali di Russia del 2018. Il 19 marzo 2018 diventa il nuovo capitano delle Aquile Bianche. Il 17 giugno 2018 Kolarov segna la sua prima rete in un Mondiale di calcio, decidendo la gara d'esordio della Serbia contro la .\nStatistiche.\nPresenze e reti nei club.\n\"Statistiche aggiornate al 17 dicembre 2021.\""}
{"id": "1203657", "revid": "819238", "url": "https://it.wikipedia.org/wiki?curid=1203657", "title": "Ferrovia Lucca-Aulla", "text": "La ferrovia Lucca-Aulla, detta anche \"ferrovia della Garfagnana\", \u00e8 una linea ferroviaria secondaria in esercizio che, partendo dalla citt\u00e0 di Lucca e attraversando i territori della Garfagnana e della Lunigiana, si congiunge alla ferrovia Pontremolese ad Aulla.\nInaugurata per tronconi dal 1892 al 1959, \u00e8 passata negli anni attraverso due gestioni: dal 1892 al 1915 fu gestita da FAL e dal 1915 la linea divenne parte della rete delle Ferrovie dello Stato.\nStoria.\nPremesse.\nDa un punto di vista orografico, la Garfagnana appartiene alla Toscana, ma le vicende storiche la videro divisa tra le sfere di influenza lucchese, fiorentina e modenese. Le questioni politiche, sommate alla scarsit\u00e0 di risorse ed alla difficolt\u00e0 di trasporto, fecero s\u00ec che la Garfagnana fosse una terra povera, dove l'unica possibilit\u00e0 di riscatto era rappresentata dall'emigrazione. In un tale contesto appare chiaro come la realizzazione di una ferrovia fosse vista come un toccasana per risollevare le sorti del territorio.\nI primi studi, risalenti al 1850 circa, riguardavano un'impegnativa linea ferroviaria che avrebbe congiunto Lucca, al tempo parte del Granducato di Toscana, con Reggio Emilia, che ricadeva nel Ducato di Reggio.\nLa realizzazione della Porrettana rese meno pressante l'esigenza di un secondo collegamento transappeninico e l'incorporazione della Garfagnana alla provincia di Massa-Carrara al momento della creazione del Regno d'Italia fece ulteriormente slittare la realizzazione della ferrovia. Tale collegamento diretto tra il capoluogo e l'alta valle era reso impossibile dall'interposizione delle aspre Alpi Apuane.\nFurono proposti vari progetti, ma anche la ben presto manifesta inadeguatezza della Porrettana alle necessit\u00e0 di traffico non bast\u00f2 a concretizzare la realizzazione dell'opera.\nInizio dei lavori.\nSolo nel 1879 fu riconosciuta nuovamente la necessit\u00e0 di dotare la Garfagnana di una propria ferrovia, inquadrata non pi\u00f9 come collegamento transappenninico, ma quale linea di interesse locale. Nonostante ci\u00f2, la costruzione si interruppe nel 1892, dopo l'inaugurazione della prima tratta pianeggiante di soli 9 chilometri fino alla frazione di Ponte a Moriano; tale tratta apparteneva alla Rete Mediterranea, concessa alla Societ\u00e0 per le Strade Ferrate del Mediterraneo che ne curava l'esercizio.\nLa stazione di Ponte a Moriano era raccordata al vicino iutificio, a sua volta dotato di un impianto di binari interni e la cui propriet\u00e0 era comune con la tranvia Lucca-Ponte a Moriano, a sua volta raccordata. Cessato nel 1932 l'esercizio tranviario, lo stabilimento mantenne in attivit\u00e0 il solo raccordo ferroviario fino alla chiusura avvenuta nel 1954.\nNel 1894 una convenzione di amministratori della Garfagnana aveva sollecitato la ripresa dei lavori, oltre l'annessione del territorio alla provincia di Lucca, e furono organizzate manifestazioni in tal senso. L'anno successivo i lavori di costruzione ripresero.\nProlungamenti e gestione come ferrovia in concessione.\nNel 1905, quando la gestione pass\u00f2 alle neocostituite Ferrovie dello Stato, non si era ancora a nulla e la situazione port\u00f2 a una serie di manifestazioni di piazza e cortei, con la discesa dei valligiani fino a Lucca e le dimissioni in massa di tutti gli amministratori locali. I lavori ripresero lentamente.\nDal 1907, poco oltre Lucca, il percorso della linea fu interessato dall'attraversamento a raso della stessa da parte dei binari della tranvia elettrica a scartamento metrico Lucca-Pescia-Monsummano, che si trovava all'intersezione della via Pesciatina. Tale impianto venne soppresso solo nel 1957, alla chiusura della tranvia.\nNel 1911 alle FS subentr\u00f2 quale nuovo gestore la Societ\u00e0 per la Ferrovia Lucca-Aulla (FAL) che assunse anche l'onere di curare i progetti di prolungamento. Nello stesso anno si inauguravano intanto le tratte Bagni di Lucca-Castelnuovo di Garfagnana e Aulla-Gragnola. In realt\u00e0 la ferrovia aveva coperto solo met\u00e0 del previsto percorso Lucca-Aulla, ma almeno aveva raggiunto la parte pi\u00f9 popolosa della vallata. Il 1915 vide il fallimento della FAL, cui subentrarono nuovamente le FS.\nCompletamento della linea.\nLa prima guerra mondiale sicuramente distrasse l'interesse da questa ferrovia; nel 1923 il territorio pass\u00f2 sotto la giurisdizione lucchese ma nemmeno questo avvenimento riusc\u00ec a sbloccare il proseguimento anche perch\u00e9 numerose frane, soprattutto nel versante lucchese, rallentarono i lavori presso rio Torbo, al km 48+490, San Romano, Poggio e rio Calcinaia. Si dovr\u00e0 attendere il 1\u00ba agosto 1930 per vedere aperto il tronco Monzone-Equi Terme di 2,600 km. Dopo altri dieci anni, il 21 aprile 1940, si far\u00e0 un grosso passo avanti verso l'ultimazione della linea. Con grande solennit\u00e0 viene infatti inaugurato il tronco Castelnuovo Garfagnana-Piazza al Serchio (gi\u00e0 utilizzato in concessione dalla societ\u00e0 Nord-Carrara). Il 3 febbraio 1944, con il traforo dell'Ugliancaldo, lungo 4.400 metri, la ferrovia giunge da Equi Terme alla stazione di Minucciano-Pieve-Casola.\nSolo dopo la seconda guerra mondiale nel 1953, ricominciarono i lavori sulla linea che si conclusero il 21 marzo 1959 con l'inaugurazione della tratta fino ad Aulla unendo le stazioni di Minucciano e Piazza al Serchio con la galleria del Lupacino. La ferrovia, lunga complessivamente 89 chilometri, fu completata a 75 anni dalla posa del primo binario.\nAnni duemila.\nLa linea, di carattere locale, \u00e8 interessata dai treni del servizio regionale svolto da Trenitalia nell'ambito del contratto di servizio stipulato con la Regione Toscana che svolgono servizio pendolare per l'area lucchese e pisana. La linea risulta percorsa da circa 15 treni al giorno per direzione.\nUn servizio merci \u00e8 attivo dal 2012 fra lo scalo di Minucciano, presso il quale \u00e8 stato approntato un apposito impianto di caricamento, e il distretto industriale di Sassuolo, per trasporto di materiali destinati allo stabilimento Kerakoll. La trazione di tali servizi, inizialmente in carico a Trasporto Passeggeri Emilia-Romagna (TPER), \u00e8 stata in seguito affidata a Trenitalia.\nA motivo del paesaggio attraversato e della vicinanza con alcune rinomate mete turistiche toscane, nel corso degli anni la ferrovia Lucca-Aulla ha visto l'organizzazione di numerosi treni speciali. Fra le opere d'arte pi\u00f9 note nell'iconografia, sono numerose le immagini che riprendono il transito dei treni sotto un arco del cosiddetto ponte della Maddalena di Borgo a Mozzano.\nLa variante di Aulla.\nFra l'inizio degli anni novanta e la met\u00e0 del primo decennio degli anni 2000 la ferrovia Parma-La Spezia, della quale la linea della Garfagnana costituisce una diramazione, venne interessata da significativi lavori di raddoppio con la costruzione della lunga galleria \"Serena\" fra Aulla e Santo Stefano di Magra. Tale opera comport\u00f2 un totale riassetto degli impianti ferroviari di Aulla che videro il decentramento della stazione con la creazione del nuovo impianto di Aulla Lunigiana.\nLa ferrovia della Garfagnana risult\u00f2 cos\u00ec inizialmente scollegata nella sua parte settentrionale, fino all'inaugurazione della nuova variante appositamente costruita, che venne inaugurata il 18 febbraio 2008. A partire da tale data, la vecchia stazione di Aulla, rimasta in esercizio quale stazione di testa per le corse verso Lucca, fu definitivamente soppressa.\nCaratteristiche.\nLa linea \u00e8 a binario unico non elettrificato ed esercita in regime di telecomando DCO con sede a Pisa. \u00c8 attrezzata con blocco elettrico conta-assi, con SSC tra Lucca e Piazza al Serchio e con SCMT da qui fino ad Aulla. L'attrezzaggio SCMT \u00e8 stato attivato il 24 ottobre 2021 con conseguente dismissione del sottosistema di terra SSC.\nPercorso.\nLasciata la stazione di diramazione di Aulla Lunigiana, sita in posizione decentrata rispetto al centro storico cittadino, e percorsa la breve tratta in variante negli anni duemila, si raggiunge la fermata senza traffico di Pallerone, dove in localit\u00e0 Bibola era presente il raccordo con l'adiacente polverificio che ospitava anche un piccolo fascio di binari.\nL'area attraversata fa parte della Lunigiana, il cui territorio si presenta qui ancora scarsamente antropizzato. Superato un altro impianto dismesso, la fermata di Serricciolo, si incontrano poi, nell'ordine, le fermate impresenziate presenti nel territorio di Fivizzano (nei borghi di Rometta-Soliera e Gassano).\nDopo la stazione di Gragnola la pendenza della linea aumenta, e vengono toccate due ulteriori fermate: Monzone-Monte dei Bianchi-Isolano, dove \u00e8 raggiunta la massima pendenza della linea, pari al 25 per mille, ed Equi Terme, paese rinomato per la presenza di una sorgente di acqua sulfurea e di un sistema di grotte. Lasciata la successiva stazione di Minucciano-Pieve-Casola, dotata di un binario merci con impianto di caricamento materiali, i treni imboccano dunque la galleria del Lupacino, lunga , la pi\u00f9 significativa della linea.\nSi giunge quindi in stazione di Piazza al Serchio, ormai in provincia di Lucca, all'inizio del tratto di attraversamento della Garfagnana da cui la linea prende il suo tradizionale nome. A ricordo della trazione a vapore \u00e8 conservata qui come monumento la locomotiva FS 940.002.\nInizia dunque la lunga discesa verso Lucca, servendo in successione le fermate di Camporgiano, Poggio-Careggine-Vagli, Villetta San Romano e Pontecosi, fino a raggiungere la stazione di Castelnuovo di Garfagnana. Ulteriori tre fermate (Fosciandora-Ceserana, Castelvecchio Pascoli, localit\u00e0 che prende il nome dal celebre poeta italiano, e Barga Gallicano) e si raggiunge la stazione di Fornaci di Barga, localit\u00e0 anch'essa ben nota in Italia per essere stata citata nelle opere del Pascoli. Qui era presente il raccordo, ora disarmato, per lo stabilimento Europa Metalli (trasformata in KME). Un ulteriore raccordo, al servizio di una cartiera e attivo fino al 2015, si trovava alla progressiva chilometrica 28+484 da Lucca (raccordo Tronchetti).\nSubito dopo segue la stazione di Piano di Coreglia-Ponte all'Ania, situata tra Fornaci di Barga e Ghivizzano-Coreglia.\nOltrepassata la fermata di Ghivizzano-Coreglia la ferrovia raggiunge la dismessa fermata intermedia di Calavorno. Superata anche questa piccola e semplice fermata, la linea arriva dunque la cittadina termale di Bagni di Lucca. Tenendosi sempre in prossimit\u00e0 del fiume Serchio, la linea incontra uno dei punti pi\u00f9 classici presso Borgo a Mozzano, dove transita sotto un fornice appositamente costruito nel ponte della Maddalena, per poi raggiungere la stazione di Diecimo-Pescaglia. Alla progressiva 14+902 da Lucca si incontra qui un altro raccordo attivo, quello con uno stabilimento della Cartiera Lucchese (Lucart).\nOrmai in territorio pressoch\u00e9 pianeggiante il binario supera l'ex stazione di Piaggione e raggiunge la stazione di Ponte a Moriano, capolinea del primo tratto della ferrovia realizzato e un tempo sede di uno iutificio, raccordato sia alla stazione ferroviaria che alla tranvia a vapore per Lucca di propriet\u00e0 dello stesso.\nSuperato il sobborgo di San Pietro a Vico ed oltrepassata con un passaggio a livello la via Pesciatina, che fino al 1957 ospitava il binario a scartamento metrico della tranvia elettrica per Pescia, la ferrovia della Garfagnana termina il suo percorso in stazione di Lucca.\nMateriale rotabile.\nNel corso degli anni sono numerosi i rotabili che si sono avvicendati lungo la linea.\nAl tempo della gestione in concessione, il parco trazione a vapore era costituito dalla locomotiva FAL \"Aulella\", dai 3 esemplari di costruzione Borsig poi immatricolati presso le FS come 874 e dalla locomotiva \"Garfagnana\", poi 81501 FS (re-immatricolata poi come 815.001); per la trazione dei treni merci erano disponibili 2 locomotive rodiggio D denominate \"Lucca\" e \"Massa\", poi FS 89401 e 89402 (in seguito 894.001 e 002).\nIn epoche pi\u00f9 recenti i servizi ferroviari furono appannaggio prevalentemente delle classiche locotender FS gruppo 940, un esemplare delle quali \u00e8 conservato come monumento a Piazza al Serchio.\nCessata l'epoca del vapore, sulla linea hanno circolato sia composizioni di materiale ordinario, alla trazione di locomotive diesel D.342 e D.345, sia automotrici termiche; fra i rotabili caratteristici della ferrovia della Garfagnana figurano le ALn 990 della serie 3000 OM, che prestarono qui servizio fino alla fine della loro carriera.\nA partire dagli anni duemila, cessati i servizi a materiale ordinario, risultano utilizzati convogli Minuetto, complessi di automotrici ALn 668 e 663, e ATR 220."}
{"id": "1203658", "revid": "287204", "url": "https://it.wikipedia.org/wiki?curid=1203658", "title": "Base antartica spagnola dell'esercito Gabriel de Castilla", "text": "La base antartica spagnola dell'esercito Gabriel de Castilla (in spagnolo \"Base Ant\u00e1rtica Espa\u00f1ola del Ej\u00e9rcito de Tierra Gabriel de Castilla\") \u00e8 una base antartica estiva spagnola gestita dall'esercito spagnolo (\"Ej\u00e9rcito de Tierra\") e intitolata all'esploratore spagnolo Gabriel de Castilla ritenuto da alcuni lo scopritore dell'Antartide.\nLocalizzata ad una latitudine di 62\u00b0\u00a058' sud e ad una longitudine di 60\u00b0\u00a041' ovest a 15 metri di altezza, la base si trova a Port Foster, Deception Island (Isole Shetland meridionali).\nInaugurata nel 1988 come rifugio, la stazione ha acquistato lo \"status\" di base nell'estate australe 1989/90. Ad oggi pu\u00f2 ospitare sino a 14 persone, divise solitamente tra 6-7 scienziati e 7-9 tecnici di supporto.\nOltre a possedere una stazione meteorologica, la base svolge attivit\u00e0 scientifica di monitoraggio ambientale, cartografia, geomagnetismo, biologia marina e terrestre, geologia, geofisica e sismologia."}
{"id": "1203659", "revid": "146644", "url": "https://it.wikipedia.org/wiki?curid=1203659", "title": "Base Gabriel de Castilla", "text": ""}
{"id": "1203660", "revid": "146644", "url": "https://it.wikipedia.org/wiki?curid=1203660", "title": "Stazione Gabriel de Castilla", "text": ""}
{"id": "1203662", "revid": "146644", "url": "https://it.wikipedia.org/wiki?curid=1203662", "title": "Stazione antartica Gabriel de Castilla", "text": ""}
{"id": "1203663", "revid": "146644", "url": "https://it.wikipedia.org/wiki?curid=1203663", "title": "Stazione spagnola Gabriel de Castilla", "text": ""}
{"id": "1203665", "revid": "146644", "url": "https://it.wikipedia.org/wiki?curid=1203665", "title": "Stazione antartica spagnola Gabriel de Castilla", "text": ""}
{"id": "1203666", "revid": "146644", "url": "https://it.wikipedia.org/wiki?curid=1203666", "title": "Stazione antartica spagnola de Castilla", "text": ""}
{"id": "1203668", "revid": "146644", "url": "https://it.wikipedia.org/wiki?curid=1203668", "title": "Stazione antartica spagnola Castilla", "text": ""}
{"id": "1203670", "revid": "146644", "url": "https://it.wikipedia.org/wiki?curid=1203670", "title": "Base antartica spagnola Gabriel de Castilla", "text": ""}
{"id": "1203673", "revid": "146644", "url": "https://it.wikipedia.org/wiki?curid=1203673", "title": "Base spagnola Gabriel de Castilla", "text": ""}
{"id": "1203674", "revid": "146644", "url": "https://it.wikipedia.org/wiki?curid=1203674", "title": "Base de Castilla", "text": ""}
{"id": "1203678", "revid": "146644", "url": "https://it.wikipedia.org/wiki?curid=1203678", "title": "Stazione de Castilla", "text": ""}
{"id": "1203681", "revid": "219110", "url": "https://it.wikipedia.org/wiki?curid=1203681", "title": "DPSK", "text": ""}
{"id": "1203683", "revid": "219110", "url": "https://it.wikipedia.org/wiki?curid=1203683", "title": "Differential phase shift keying", "text": ""}
{"id": "1203691", "revid": "767487", "url": "https://it.wikipedia.org/wiki?curid=1203691", "title": "Classe Vytegrales", "text": "Le unit\u00e0 appartenenti alla classe Vytegrales (progetto 596 secondo la classificazione russa) sono navi cargo commerciali costruite in 64 esemplari nei cantieri di San Pietroburgo tra il 1963 ed il 1966.\nSono state utilizzate per moltissimi ruoli, ed in Russia sono classificate come VTR.\nUn paio di unit\u00e0 sono state trasferite all'Ucraina, ma non sono mai state immesse in servizio. Probabilmente sono in stato di abbandono.\nLa Yamal.\nL'unica unit\u00e0 oggi operativa con la marina russa \u00e8 la \"Yamal\" (progetto 1918), originariamente costruita come nave cargo. Successivamente fu convertita in nave per il supporto ad eventi e missioni spaziali, ed in seguito al crollo dell'Unione Sovietica, \u00e8 stata riconvertita in nave cargo.\nClasse Kosmonavt Pavel Belyayev.\nAlcune unit\u00e0 della classe Vytegrales sono state modificate tra il 1977 ed il 1978 appositamente per l'appoggio ad eventi spaziali. La conversione (cos\u00ec come la costruzione) \u00e8 avvenuta a San Pietroburgo. Queste navi sono note in occidente con il nome di classe Kosmonavt Pavel Belyayev (progetto 1929).\nIl dislocamento di queste navi risulta inferiore rispetto alla versione base (7.230 tonnellate), e le dimensioni sono praticamente identiche (a parte lo scafo, che \u00e8 un metro pi\u00f9 basso). Leggermente meno numeroso \u00e8 l'equipaggio (56 elementi), a cui per\u00f2 si devono aggiungere altri 70-80 uomini del personale per la missione.\nLe quattro unit\u00e0 sono basate nel Mar Baltico:\nLe reali condizioni operative di queste unit\u00e0 (che non dipendono pi\u00f9 dalla Marina Russa dal 1995) non sono note."}
{"id": "1203695", "revid": "121837", "url": "https://it.wikipedia.org/wiki?curid=1203695", "title": "Gladiatori", "text": ""}
{"id": "1203702", "revid": "773636", "url": "https://it.wikipedia.org/wiki?curid=1203702", "title": "Chiesa di San Giuseppe (Lucignano)", "text": "La chiesa di San Giuseppe \u00e8 un edificio sacro che si trova a Lucignano.\nDescrizione.\nLa chiesa, sorta nel 1470, ospitava un fonte battesimale che, nel 1672, fu trasportato in collegiata.\nIl titolo fu attribuito nel 1699 dall'Arte dei Legnaioli, che ricevettero la chiesa dalla comunit\u00e0 di Lucignano e la dedicarono al loro protettore; nel 1730 fu restaurata e a questa data risale la sistemazione neoclassica della facciata."}
{"id": "1203706", "revid": "8660", "url": "https://it.wikipedia.org/wiki?curid=1203706", "title": "Szolnok", "text": "Szolnok (in tedesco \"Sollnock\" in romeno \"Solnoca\") \u00e8 una citt\u00e0 di 71.285 abitanti dell'Ungheria centrale, capoluogo della provincia di J\u00e1sz-Nagykun-Szolnok.\nStoria.\nSzolnok compare in un documento ufficiale nel 1075 sebbene l'area fu abitata fin dall'antichit\u00e0 da Celti Slavi e Avari. Durante l'invasione dei Mongoli la citt\u00e0 fu abbandonata e rifondata di nuovo da Re B\u00e9la IV. Occupata dagli Ottomani nel 1552 che costruirono una moschea, un minareto andati successivamente distrutti. L'occupazione dur\u00f2 fino al 1685. La citt\u00e0 inizi\u00f2 a prosperare nel diciottesimo secolo, grazie ai traffici sul fiume Tibisco, e fu connessa alla rete ferroviaria nel 1847.\nNella battaglia di Szolnok del 1848 contro gli Asburgo, gli austriaci furono sconfitti.\nLa posizione lungo il Tibisco rese vulnerabile la citt\u00e0 durante le guerre mondiali e fu pesantemente bombardata nel 1944, tanto che, all'arrivo dei sovietici, la citt\u00e0 era quasi disabitata.\nNell'epoca precedente al 1989, Szolnok vide aumentare il numero di fabbriche e le infrastrutture turistiche con l'apertura di nuovi bagni termali.\nFu nominata citt\u00e0 nel 1990.\nGeografia fisica.\nSzolnok si trova a circa 100\u00a0km a sud-est di Budapest nel mezzo della Grande Pianura Ungherese, alla confluenza dei fiumi Tibisco e Zagyva. Il suo clima \u00e8 continentale con estati calde e secche e inverni molto freddi. La media annua di precipitazioni \u00e8 di circa 480\u2013500\u00a0mm.\nEconomia.\nTurismo.\nLa citt\u00e0 conserva i resti del castello medioevale che fu conquistato dei Turchi nel XVI secolo. Szolnok offre ai turisti un gran numero di centri termali attrezzati con piscine e bagni medicinali per il trattamento di problemi allo stomaco e reumatici. Vi \u00e8 inoltre il Museo dell'aviazione Ungherese.\n\u00c8 un importante centro industriale con impianti alimentari, chimici, meccanici, industria della carta.\nAmministrazione.\nGemellaggi.\nSzolnok \u00e8 gemellata con le seguenti citt\u00e0:"}
{"id": "1203712", "revid": "599013", "url": "https://it.wikipedia.org/wiki?curid=1203712", "title": "Terry Cummings", "text": "Carriera.\nDopo aver giocato a livello liceale per la Carver High School di Chicago, Illinois \u00e8 passato alla DePaul University, dove in 3 anni ha segnato 16,4 punti di media a partita. \nFinita la carriera NCAA \u00e8 stato scelto nel draft NBA 1982 al primo giro con il numero 2 dai San Diego Clippers.\nIn 18 stagioni nella NBA ha segnato 16,4 punti di media e catturato 7,3 rimbalzi. Statisticamente la sua miglior stagione \u00e8 stata l'annata d'esordio 1982-83, quando militando nei San Diego Clippers, ha segnato 23,7 punti di media con 10,6 rimbalzi e si \u00e8 aggiudicato il premio di Rookie of the \nYear. Nel 1985 e nel 1989 \u00e8 stato selezionato per l'All Star Game della NBA.\nAnche suo figlio T.J. \u00e8 un cestista e ha militato nella NBDL."}
{"id": "1203713", "revid": "767487", "url": "https://it.wikipedia.org/wiki?curid=1203713", "title": "Monumento coregico di Lisicrate", "text": "Il monumento coregico (o coragico) di Lisicrate si trova ad Atene, all'interno dell'antico quartiere della Plaka, nei pressi dell'Acropoli. Venne realizzato per mostrare il tripode ottenuto nel 334-335 a.C. dal corego Lisicrate, un ricco patrono di esibizioni musicali nel Teatro di Dioniso, come primo premio per uno degli spettacoli che aveva sponsorizzato. Il \"choregos\" era lo sponsor che pagava e soprintendeva le prove della danza-coro drammatica.\nIl monumento di uno dei primi esempi di stile corinzio in uso esterno per un edificio; inoltre l'originalit\u00e0 di comporre una base quadrata e un cilindro verr\u00e0 ripresa in maniera notevole per tutta l'architettura funeraria posteriore.\nDescrizione.\nIl monumento si compone di una base quadrata con un cilindro molto alto caratterizzato da alcune semicolonne in ordine corinzio. Il tetto manteneva un pinnacolo, che a sua volta sosteneva con tre rami d'acanto il premio vinto. Il fregio rappresenta il racconto di Dioniso e dei suoi compagni satiri durante alcuni viaggi per mare, in chiave umoristica, con il dio che tramuta alcuni pirati in delfini.\nInfluenza nel neoclassicismo.\nLe forme del monumento sono state riprese tra il XVIII e il XIX secolo nell'ambito del neoclassicismo, con influenze che si sono protratte anche nell'architettura del Novecento. Alcuni esempi sono il Campidoglio di Nashville, la Borsa di Filadelfia e la cima dell'edificio affacciato su Central Park noto come The San Remo, a New York."}
{"id": "1203714", "revid": "124686217", "url": "https://it.wikipedia.org/wiki?curid=1203714", "title": "Hughes H-4 Hercules", "text": "Lo Hughes H-4 Hercules (matricola di registrazione NX37602) \u00e8 un idrovolante da trasporto progettato e costruito dall'azienda statunitense Hughes Aircraft Company negli anni quaranta. I suoi 97,5\u00a0m di apertura alare hanno rappresentato un primato rimasto imbattuto per 72 anni, superato solo nel 2019 dallo Scaled Composites Stratolaunch. \u00c8 stato anche il pi\u00f9 grande aereo mai costruito fino all'avvento dell'An-225.\nCaratterizzato da una serie di eventi che ne condizion\u00f2 l'idea iniziale avuta dall'eccentrico industriale Howard Hughes, fu per l'epoca l'aereo di gran lunga pi\u00f9 grande e pesante mai costruito. Venne portato in volo per la sua prima e unica volta il 2 novembre 1947.\nCostruito quasi interamente in legno laminato con il processo Duramold, a causa delle restrizioni sull'uso dell'alluminio in periodo di guerra, fu soprannominato \"Spruce Goose\" dai suoi critici, alcuni dei quali accusavano Howard Hughes di sperperare i fondi del governo per costruire l'apparecchio. L'Hercules \u00e8 tuttora l'aeroplano con la maggiore altezza dal suolo (a terra) mai costruito. \u00c8 conservato in buone condizioni all'Evergreen Aviation Museum.\nStoria.\nSviluppo.\nNel 1942, a causa dell'entrata in guerra degli Stati Uniti d'America, l'U.S. Department of War dovette affrontare la necessit\u00e0 di trasportare materiale bellico e personale oltre oceano con destinazione Regno Unito per rifornire gli alleati. Le spedizioni via mare subirono pesanti perdite a causa degli attacchi subiti dagli U-Boot della Kriegsmarine per cui venne emessa una specifica per la fornitura di un velivolo da trasporto in grado di attraversare l'Atlantico dotato di una grande capacit\u00e0 di carico. L'unica limitazione era dettata dalla necessit\u00e0, causata dal bisogno di impiegare materiale strategico per la produzione bellica, di impiegare solamente legno per la sua realizzazione.\nL'idea iniziale non fu come comunemente si crede di Hughes, ma di Kaiser, l'ideatore delle navi Liberty, la cui intenzione era di costruire una specie di nave volante atta a rifornire in modo veloce e sicuro le forze alleate in Europa e nel Sud Pacifico.\nQuesto progetto, del 1942, lasci\u00f2 alquanto perplesse le autorit\u00e0 militari statunitensi ma non Hughes, che, dopo aver modificato il progetto da catamarano a un mono carena, si mise in societ\u00e0 con Kaiser fondando per l'appunto la Kaiser-Hughes.\nVenne quindi costruito un modello in scala che il 16 novembre 1942 fu approvato, si ritiene anche grazie ad azioni di corruzione, dal War Production Board che ne richiese tre prototipi, ridotti poi a uno nel 1944.\nIl progetto siglato HK-1 incontr\u00f2 subito grosse difficolt\u00e0 di ogni tipo, compreso un ritardo e le diverse esigenze belliche che maturarono nel 1944, tanto che Kaiser si ritir\u00f2 dalla societ\u00e0. Tutto ci\u00f2 non demoralizz\u00f2 Hughes, che, nonostante il finanziamento di soli 18 milioni di dollari, del tutto insufficienti, continu\u00f2 l'impresa da solo.\nCon la fine della guerra il governo degli Stati Uniti perse totalmente interesse nel progetto, ma, nonostante questo, Hughes riusc\u00ec a ottenere ulteriori due milioni di dollari a cui ne aggiunse sette di tasca propria.\nDopo un assemblaggio parziale a Culver City, nel 1946 l'aereo fu trasportato a Terminal Island, vicino a Long Beach. Tale tragitto lungo solo 45\u00a0km richiese l'impiego di persone per la rimozione di fili, pali, alberi e altri ostacoli, per una spesa di dollari dell'epoca.\nDopo il montaggio finale, il 2 novembre 1947, alle ore 13:20, davanti a operatori e un pubblico di circa persone, l'aereo pilotato personalmente da Hughes e Dave Grant decoll\u00f2 e percorse circa due chilometri a 25 metri di quota, con una velocit\u00e0 di circa 150\u00a0km/h. Fu il primo e unico volo del colossale aereo.\nNegli anni a venire fu riposto in un gigantesco hangar appositamente costruito, dove, sorvegliato da guardie armate, fu sottoposto a regolare manutenzione fino alla morte di Hughes il 6 aprile 1976. In seguito l'aereo fu donato all'Aero Club of Southern California che lo colloc\u00f2 sotto una cupola di vetro e alluminio vicino alla nave \"Queen Mary\" nella zona porto di Long Beach, dove \u00e8 rimasto fino al 1992, quando \u00e8 stato trasferito a McMinnville nell'Oregon, nel nuovo museo di storia dell'aeronautica.\nDescrizione tecnica.\nCostruito con l'utilizzo di diversi materiali tra cui legni di abete rosso, acero, pioppo, mogano e ciliegio sottoposti a un procedimento di laminatura chiamato Duramold, la sua realizzazione vide il ricorso a una nuova tecnologia basata su impiallacciature unite da un collante termoindurente a base di formaldeide, pressato a caldo in un'autoclave; le parti esterne erano composte da una parte in legno, una mano di collante, carta velina, due mani di vernice impermeabile e una di vernice alluminizzata, il tutto per limitare il peso il pi\u00f9 possibile. Allo stesso modo, con l'esclusione dei motori Pratt &amp; Whitney R-4360 \u00abWasp Major\u00bb da 28 cilindri con potenza di \u00a0hp, la strumentazione, le cerniere dei piani di comando e le controventature tubolari all'interno del bordo d'entrata dell'ala, erano tutte in legno. A questo si univa un sistema di congiunzioni in cui i chiodi erano tolti dopo che il collante aveva fatto presa.\nConclusioni.\nDefinire lo Hughes H-4 non \u00e8 facile, si tratta certamente di una realizzazione grandiosa legata alla volont\u00e0 di un uomo particolare. \u00c8 indubbio che senza la sua costanza e un impegno finanziario oneroso, fuori da ogni logica imprenditoriale, la sua realizzazione non sarebbe mai avvenuta, in particolare con la tecnologia del tempo.\nColpisce anche la volont\u00e0 di conservazione del mezzo che Hughes ebbe per tutti gli anni della sua vita, arrivando a pagare un affitto sempre pi\u00f9 alto per il terreno dove sorgeva la rimessa e a sostenere la continua spesa per la manutenzione e la messa a punto dei motori, e tutto per un aeroplano che non vol\u00f2 mai pi\u00f9.\nEsposizione.\nNel 1980 l'Hercules fu acquisito dall'Aero Club of Southern California, che lo espose in un hangar adiacente alla \"Queen Mary\" a Long Beach, California. Nel 1988 la \"The Walt Disney Company\" acquis\u00ec entrambe le attrazioni. Quando la Disney inform\u00f2 l'Aero Club che non voleva pi\u00f9 utilizzare l'Hercules per il suo Port Disney, il velivolo venne venduto all'Evergreen Aviation Museum. Il velivolo fu trasportato su chiatta, treno e camion fino a McMinnville nell'Oregon (circa 60\u00a0km a sudovest di Portland), dove fu riassemblato dalla \"Contractors Cargo Company\". Il velivolo arriv\u00f2 a McMinnville il 27 febbraio 1993 dopo 138 giorni e dopo miglia percorse da Long Beach. Da met\u00e0 degli anni novanta l'hangar presso lo Hughes Airport, ove fu costruito l'Hercules, fu convertito in uno stage. Scene di film come \"Titanic\", \"What Women Want\", \"Giorni contati - End of Days\" e \"Haunting - Presenze\" furono girate nei \u00a0m\u00b2 di spazio usato da Howard Hughes per la costruzione. L'hangar \u00e8 preservato come luogo d'interesse nazionale dalla \"National Register of Historic Buildings\", sede attuale della Playa Vista nei sobborghi Los Angeles."}
{"id": "1203717", "revid": "1543377", "url": "https://it.wikipedia.org/wiki?curid=1203717", "title": "Rookie of the Year", "text": "Il Rookie of the Year (letteralmente \"matricola dell'anno\") \u00e8 il premio che negli sport professionistici statunitensi (MLB, NFL, NBA, NHL) viene dato al miglior giocatore fra quelli al primo anno di attivit\u00e0 nella lega.\nPrincipali sport che assegnano il premio.\nNASCAR.\nIl premio dal 1958 viene assegnato al miglior debuttante della NASCAR Sprint Cup Series. Tra i campioni che hanno vinto il premio si ricordano Richard Petty (1959 e poi sette titoli vinti), David Pearson (1960 e poi tre titoli vinti), Dale Earnhardt (1979 e poi sette titoli vinti), Jeff Gordon (1993 e poi quattro titoli vinti), Tony Stewart (1999 e poi tre titoli vinti). Mentre tra i plurititolati, fa scalpore il 5 volte campione NASCAR Jimmie Johnson, che il titolo non lo vinse."}
{"id": "1203726", "revid": "2085698", "url": "https://it.wikipedia.org/wiki?curid=1203726", "title": "Dicroismo circolare", "text": "In chimica il dicroismo circolare, sigla CD dall'inglese \"circular dichroism\", \u00e8 il fenomeno di assorbimento differente da parte di una sostanza chirale delle due componenti, destra e sinistra, della luce polarizzata circolarmente. Con il termine dicroismo circolare si indica di solito anche la spettroscopia basata su questo principio.\nQuesto fenomeno fu scoperto da Aim\u00e9 Cotton nel 1896.\nMeccanismo.\nLa luce piano-polarizzata pu\u00f2 essere descritta in termini di due componenti circolarmente polarizzate: la luce circolarmente polarizzata destra (LCPD) e la luce circolarmente polarizzata sinistra (LCPS).\nIl vettore campo elettrico associato a questi due tipi di luce polarizzata descrive in entrambi i casi un percorso elicoidale; nel caso della LCPD si avr\u00e0 un'elica destrorsa, mentre nel caso della LCPS l'elica sar\u00e0 sinistrorsa.\nQueste due componenti della luce piano-polarizzata corrono a velocit\u00e0 differenti in un mezzo chirale, e da questo deriva l'attivit\u00e0 ottica delle sostanze chirali, in particolare la rotazione del piano della luce piano-polarizzata.\nLe due componenti circolarmente polarizzate vengono anche assorbite in maniera differente da un mezzo chirale (\u03b5R\u2260\u03b5L), e nella misura di questa differenza di assorbimento consiste la spettroscopia di dicroismo circolare. Alcune volte, invece del \u0394\u03b5, si preferisce misurare il \"fattore di dissimmetria\":\ndove\nApplicazioni.\nSu questo fenomeno \u00e8 basata la tecnica spettroscopica di spettroscopia di dicroismo circolare, molto usata per studi sulla stereoisomeria delle sostanze e nella determinazione della struttura secondaria delle proteine.\nLo strumento (\"dicrografo\") \u00e8 composto da:\n- sorgente, che deve essere particolarmente potente perch\u00e9 dev'essere \u0394Iassorbita&gt; rumore;\n- monocromatore;\n- modulatore di frequenze, che fa passare prima luce polarizzata circolarmente destra e poi sinistra (o viceversa);\n- cella del campione;\n- rivelatore.\nMetodi per determinare il dicroismo nelle proteine.\nEsistono diversi metodi per ricavare il dicroismo circolare di strutture proteiche e ricavare quindi informazioni utili al fine di determinarne la struttura secondaria.\nUn metodo usato \u00e8 quello di fare un sistema di equazioni mettendo x proteine, con dicroismo totale a una data \u03bb e struttura nota, con x strutture trovando cos\u00ec il dicroismo di ogni struttura.\nAlcuni modelli proposti sono: Greenfield e Fasman (1969, stima di \u03b1-elica e random-coil), Rosenkranz e Sholtan (1971, basato sull'uso di un polipeptide di (Ser)n), S. Brahams e J. Brahams (1980, introduce i \u03b2-turns e usa polipeptidi diversi per le diverse strutture), Saxena e Wetlaufer (1971, usa 3 proteine), Chen e Yang (prima usava 5 proteine, poi 8 e infine, nel 1978, 15 e introduce i \u03b2-turns), Provencher e Glockner (1981), Hennessey e Johnson (1981), Manalavan e Johnson (1987). Alcuni di questi metodi sono stati successivamente modificati.\nMetodo autovettoriale di Hennessey e Johnson.\nInventato autonomamente da Hennessey e Johnson nel 1981. Il metodo si basa sull'utilizzo di 15 proteine e un polipeptide di (Glu)n, considerando 8 tipi di struttura (\u03b1-elica, \u03b2-form parallelo e antiparallelo, 4 tipi di \u03b2-turn e random)."}
{"id": "1203728", "revid": "773636", "url": "https://it.wikipedia.org/wiki?curid=1203728", "title": "Santuario di Santa Maria della Querce", "text": "Il santuario di Santa Maria delle Querce \u00e8 un edificio sacro che si trova nella localit\u00e0 omonima a Lucignano.\nDescrizione.\nSul luogo, meta di pellegrinaggi connessi al culto di una sacra immagine quattrocentesca, fu eretta nel 1467 una piccola chiesa; nel 1564 fu affidata a Giorgio Vasari la ricostruzione dell'edificio.\nL'interno dell'edificio presenta un impianto a tre navate, scandito da colonne con grandi abachi dei capitelli dai quali spiccano gli archi e al di sopra le trabeazioni di ordine dorico. La zona presbiteriale si struttura su un transetto formato da bracci non sporgenti rispetto alle navate laterali, con un profondo coro affiancato da due locali simmetrici.\nLo spazio interno, sulla base dei pi\u00f9 aggiornati dettami controriformistici, converge tutto sull'altare maggiore. Fra le tele degli altari, \"I santi Benedetto, Apollonia e Caterina da Siena\" di Matteo Rosselli (1625)."}
{"id": "1203731", "revid": "599013", "url": "https://it.wikipedia.org/wiki?curid=1203731", "title": "Steven Hunter", "text": "High school e college.\nHunter ha frequentato la Proviso East High School di Maywood nell'Illinois. Dopo il diploma gioca per due anni per la DePaul University, prima di dichiararsi eleggibile per il Draft NBA 2001\nProfessionista.\nViene scelto nel draft NBA 2001 al primo giro con il numero 15 dagli Orlando Magic.\nNel 2004 passa ai Denver Nuggets.\nNell'estate del 2005 firma come free agent un contratto con i Philadelphia 76ers i quali lo cedono il 1\u00ba febbraio 2006 ai New Orleans/Oklahoma City Hornets in cambio di una seconda scelta nel Draft NBA 2006 e nel Draft NBA 2007. Tuttavia dopo alcuni giorni il presidente dei 76ers comunica che gli Hornets hanno annullato l'accordo.\nIl 10 settembre 2007 viene ceduto, insieme a Bobby Jones, dai Philadelphia 76ers ai Denver Nuggets in cambio di Reggie Evans e dei diritti di scelta su Ricky S\u00e1nchez.\nIl 7 agosto 2009 viene ceduto dai Nuggets ai Memphis Grizzlies in cambio di una futura seconda scelta.\nIl 3 novembre 2011 firma per la Dinamo Sassari.Il 26 dicembre 2011, con un comunicato ufficiale, la societ\u00e0 sarda annuncia l'abbandono della squadra da parte del giocatore."}
{"id": "1203738", "revid": "1305772", "url": "https://it.wikipedia.org/wiki?curid=1203738", "title": "Classe Svetljak", "text": "Le unit\u00e0 appartenenti alla classe Svetljak (cirillico: \u0421\u0432\u0435\u0442\u043b\u044f\u043a; progetto 10410, 10411 e 10412 secondo la classificazione russa) sono unit\u00e0 di piccole dimensioni, idonee sia per svolgere compiti di pattugliamento, sia per effettuare missioni di attacco contro altre unit\u00e0. Sono stati costruiti in tre versioni principali.\nLa classificazione russa \u00e8 Artilleriyskiy Kater (AK: cannoniere).\nTecnica.\nSi tratta di unit\u00e0 piuttosto moderne, costruite a partire dal 1988 presso i cantieri navali di Vladivostok e di San Pietroburgo. In generale, ne sono state costruite tre versioni, identificate da altrettanti numeri di progetto. Le capacit\u00e0 nautiche sono piuttosto buone: sono in grado di operare in climi caldi, e navigare con il mare a forza sette. Le armi di bordo sono inoltre efficaci anche con il mare a forza cinque.\nLe tre versioni sono identiche per quanto riguarda scafo ed impianto propulsivo, ma si differiscono per l'armamento e le dotazioni elettroniche imbarcate.\nDifferenze vi sono anche per quanto riguarda l'impiantistica di bordo.\nIl servizio.\nLe unit\u00e0 della classe Svetlyak sono utilizzate principalmente dalla Guardia di Frontiera Federale Russa, che ha in servizio una trentina di unit\u00e0 del Progetto 10410. Queste sono tutte identificate dalla sigla identificativa PSKR.\nAltre unit\u00e0 risultano in servizio in Vietnam."}
{"id": "1203747", "revid": "834", "url": "https://it.wikipedia.org/wiki?curid=1203747", "title": "Poughkeepsie (New York)", "text": ""}
{"id": "1203751", "revid": "773636", "url": "https://it.wikipedia.org/wiki?curid=1203751", "title": "Collegiata di San Michele Arcangelo (Lucignano)", "text": "La collegiata di San Michele Arcangelo \u00e8 un edificio sacro che si trova in via San Giuseppe al civico 1, a Lucignano, in provincia di Arezzo.\nRiedificata su progetto di Orazio Porta (1593), non fu terminata nella facciata, completata solo nella parte bassa; il portale \u00e8 di Pietro Antonio Morozzi (1715), mentre la scalinata \u00e8 di Andrea Pozzo, a cui \u00e8 attribuito anche il campanile.\nL'interno \u00e8 a croce latina, ad una navata; all'incrocio tra navata e transetto \u00e8 collocata una cupola emisferica sormontata da tiburio ottagonale. L'altare in marmo e stucco \u00e8 opera di padre Pozzo (1702-1704). Fra i dipinti, la \"Visitazione a Santa Elisabetta\" di Matteo Rosselli (1631); il \"Transito di San Giuseppe\" di Onorio Marinari (1668-70); \"San Carlo visita gli appestati\" (1661) e il \"Martirio di Santa Lucia\" (1665) di Giacinto Gemignani. Nella cappella del Sacramento si conserva un \"Crocifisso\" ligneo policromo della fine del XIV secolo."}
{"id": "1203756", "revid": "124889159", "url": "https://it.wikipedia.org/wiki?curid=1203756", "title": "Siemens Arena", "text": "La Avia Solutions Group Arena (fino a novembre 2020 nota come Siemens Arena ) \u00e8 uno palazzo dello sport che ha sede in Vilnius, nel quartiere di \"\u0160e\u0161kin\u0117\". Viene soprattutto usato per ospitare le partite di pallacanestro nelle coppe europee del BC Lietuvos Rytas, anche se, di tanto in tanto, \u00e8 sede di incontri di hockey su ghiaccio e di concerti o rappresentazioni teatrali.\nLa sua costruzione venne ultimata il 30 ottobre 2004.\nCapienza.\nL'arena \u00e8 il secondo pi\u00f9 grande impianto al coperto di tutta la Lituania, dopo la \u017dalgirio Arena di Kaunas. La sua capienza varia a seconda dell'evento che ospita:\nConcerti.\nAlla Avia Solutions Group Arena si sono esibiti vari artisti internazionali: i Metallica, Phil Collins, Patricia Kaas, le t.A.T.u., i Deep Purple, Sting, Chris Rea, Paco de Luc\u00eda, Toto Cutugno, Ozzy Osbourne, Anastacia, i Simple Minds, i Simply Red, i Nazareth, gli Scorpions, i Depeche Mode, Enrique Iglesias, i Linkin Park, Lenny Kravitz, Dima Bilan, Avril Lavigne, Snoop Dogg, i Backstreet Boys, i R.E.M, Helena Paparizou, David Guetta con Kelly Rowland e Kylie Minogue."}
{"id": "1203757", "revid": "729019", "url": "https://it.wikipedia.org/wiki?curid=1203757", "title": "Bakr Sidqi", "text": "Egli era curdo di nascita e, come molti uomini ambiziosi che vivevano nell'Impero ottomano, si arruol\u00f2 nell'esercito turco-ottomano fin da giovane. Di sentimenti nazionalistici e favorevole all'affrancamento arabo dal giogo turco, non di meno egli trascorse i suoi anni pi\u00f9 formativi in quello che era essenzialmente un esercito coloniale.\n\u1e62idq\u012b fu promosso generale dal re Fay\u1e63al quando l'Iraq divenne un paese indipendente dopo la prima guerra mondiale e trascorse gran parte del suo tempo a reprimere le rivolte tribali assire dell'Eufrate negli anni trenta. Nell'agosto del 1933 \u1e62idq\u012b ordin\u00f2 all'esercito iracheno di marciare verso nord per colpire i militanti separatisti assiri nella cittadina di Sumayl, presso Mosul, che port\u00f2 all'uccisione di 3.000 civili assiri.\nNell'ottobre 1936, durante il regno di Gh\u0101z\u012b, figlio di Fay\u1e63al, \u1e62idq\u012b (che all'epoca era comandante dell'esercito iracheno), port\u00f2 a segno un colpo di Stato militare, probabilmente nel mondo arabo in et\u00e0 contemporanea, mirante a sovvertire l'ordinamento dello Stato. Come capo del gruppo nazionalista specificamente iracheno (in ci\u00f2 allineato coi sentimenti del suo sovrano), effettu\u00f2 un attacco a sorpresa dei posti chiave governativi di Baghdad, allontanando dal potere il primo ministro Y\u0101s\u012bn al-H\u0101shim\u012b per portare alla guida di un nuovo governo il nazionalista turkmeno \u1e24ikmet Suleym\u0101n.\n\u1e62idq\u012b guid\u00f2 di fatto la politica dell'Iraq, fin quando i militari (radunati nel cosiddetto \"quadrato d'oro\") non gli tolsero il loro appoggio. Fu assassinato all'aeroporto di Mosul da un familiare di Ja\u02bffar al-\u02bfAskar\u012b, ucciso nel corso del colpo di Stato che l'aveva portato al potere. Come risultato di tutto ci\u00f2, \u1e24ikmet Suleym\u0101n present\u00f2 al re Ghazi le proprie dimissioni da primo ministro e gli succedette Jam\u012bl al-Midf\u0101\u02bf\u012b."}
{"id": "1203759", "revid": "287204", "url": "https://it.wikipedia.org/wiki?curid=1203759", "title": "L'assiro", "text": "L'assiro (\"The Assyrian\") \u00e8 un romanzo di Nicholas Guild scritto nel 1987. \"L'Assiro\" ha un seguito intitolato \"Ninive\".\nTrama.\nIl protagonista, che narra in prima persona gli eventi, \u00e8 Tiglath Assur, un guerriero assiro figlio del re Sennacherib e della concubina greca Merope. Tiglath narra le sue vicende dalla sua infanzia fino al momento dell'esilio.\nUna delle caratteristiche salienti del protagonista \u00e8 la sua prospettiva diversa da quella degli altri personaggi, in quanto mezzo greco.\nIl romanzo ricostruisce le vicende del periodo in cui l'impero assiro tocc\u00f2 l'apogeo. \nNel racconto vi sono sia personaggi storici, come Sennacherib, la regina Naq'ia e suo figlio Asarhaddon (che nel romanzo sarebbe fratellastro di Tiglath Assur), sia personaggi inventati come lo stesso protagonista e il suo schiavo greco Kephalos.\nParticolarmente interessanti sono la descrizione accurata degli usi e costumi assiri, della presa di Babilonia e della guerra contro i Medi."}
{"id": "1203763", "revid": "9541064", "url": "https://it.wikipedia.org/wiki?curid=1203763", "title": "Tosse canina", "text": ""}
{"id": "1203764", "revid": "123819751", "url": "https://it.wikipedia.org/wiki?curid=1203764", "title": "Introduction to Destruction", "text": "Introduction to Destruction \u00e8 il primo DVD dei Sum 41. \u00c8 stato pubblicato il 26 marzo 2002 e ha una durata di circa 162 minuti."}
{"id": "1203765", "revid": "123967791", "url": "https://it.wikipedia.org/wiki?curid=1203765", "title": "Roberto Bracco", "text": "Fu amico intimo di alcuni dei maggiori esponenti dell'arte partenopea, tra i quali ricordiamo Gennaro Villani, Salvatore Di Giacomo e Francesco Cangiullo.\nBiografia.\nFiglio di Achille Bracco, architetto e illustratore, e di Rosa De Ruggero, nonch\u00e9 nipote del botanico Michele Tenore. Abbandonati gli studi inizi\u00f2 a lavorare per una ditta di spedizioni finch\u00e9 Martino Cafiero lo convinse a collaborare per \"Corriere del mattino\". Il suo esordio letterario avvenne il 6 gennaio 1879 con una breve novella intitolata \"Una parentesi\". A partire da quella data inizi\u00f2 un'intensa attivit\u00e0 di cronista, inviato, giornalista, novelliere e poeta, firmandosi a partire dal 1881 con l'alias \"Baby\". Successivamente, morto Cafiero nel 1884, collabor\u00f2 a diversi altri giornali, tra cui \"Capitan Fracassa\" (1884-1888) e il \"Piccolo\" (1886-1888). Matilde Serao ed Edoardo Scarfoglio lo convinsero a collaborare per il \"Corriere di Napoli\" (dal 1 gennaio 1888 al 17 maggio 1892) in qualit\u00e0 di critico teatrale e musicale. Dopo una breve pausa, dal 22 ottobre 1892 segu\u00ec la Serao e Scarfoglio a \"Il Mattino\".\nLa sua attivit\u00e0 di giornalista lo avvicin\u00f2 al mondo teatrale napoletano. Fu proprio l\u2019attore Ermete Novelli a chiedergli una commedia, \"Non fare ad altri\", che port\u00f2 in scena il 22 dicembre 1886 al Teatro Sannazaro di Napoli. Sull\u2019onda del successo riscontrato da questa sua prima opera continu\u00f2 a scrivere per il teatro, sia commedie che drammi, che furono interpretati dai pi\u00f9 famosi attori ed attrici dell\u2019epoca: \"Maschere\" (con Ermete Zacconi, 1893), \"Una donna\" (con Tina Di Lorenzo, 1893), \"L\u2019infedele\" (Compagnia Beltramo-Della Guardia, 1894), \"Il trionfo\" (con Ermete Zacconi, 1895), \"Don Pietro Caruso\" (con Emete Novelli, 1895), \"La fine dell\u2019amore\" (Compagnia Leigheb-Reiter, 1896), \"Tragedie dell\u2019anima\" (con Tina Di Lorenzo, 1899), \"Il diritto di vivere\" (con Ermete Zacconi, 1900), \"Sperduti nel buio\" (con Irma Gramatica, 1901), \"Maternit\u00e0\" (con Tina Di Lorenzo, 1903), \"La piccola fonte\" (con Irma Gramatica, 1905; con Ruggero Ruggeri ed Emma Gramatica, 1906), \"I fantasmi\" (con Irma Gramatica, 1906), \"Il piccolo santo\" (con Ferruccio Garavaglia 1912; con Ruggero Ruggeri, 1914), \"L\u2019Internazionale\", (Tina Di Lorenzo, 1915), \"Ll\u2019uocchie cunzacrate\" (Compagnia di Ernesto Murolo, 1916). Conobbe grande successo in Italia e all'estero.\nDa \"Sperduti nel buio\" fu tratto nel 1914 l'omonimo film diretto da Nino Martoglio, considerato un precursore nel filone neo-realista del cinema italiano del secondo dopoguerra, e di cui lo stesso Bracco dichiar\u00f2 di \"riconoscere il perfetto risultato del lavoro cinematografico\". Fu uno dei primi autori italiani a considerare il cinema come forma d'arte e a concedere la sua produzione teatrale per trasposizioni cinematografiche. Fu anche autore di soggetti originali per il cinema muto. Alcuni soggetti per il cinema, scritti durante il fascismo, non furono portati sullo schermo per la sua condizione di autore messo all'indice.\nFu anche autore di alcune canzoni di successo, tra queste: \"Salamelic\" (1882), \"Comme te voglio am\u00e0\" (1887), \"Tarant\u00ec tarantella\" (1889), \"Africanella\" (1894), \"Tarantella ntussecosa\" (1895) e \"Sentinella\" (1917).\nNel febbraio 1922 Roberto Bracco diede alle stampe il dramma \"I pazzi\" che sub\u00ec una dura critica da parte di Adriano Tilgher che accus\u00f2 Bracco di essere esponente del \"teatro vecchio\" in contrapposizione al \"teatro nuovo\" di Luigi Pirandello. Pochi giorni dopo intervenne Lucio D'Ambra, in difesa dell\u2019amico, sostenendone l\u2019onest\u00e0 intellettuale. Ne segu\u00ec una polemica che dur\u00f2 due mesi con oltre duecento interventi. Tra questi anche una stroncatura da parte di Silvio D'Amico. Successivamente, in una lettera del 17 settembre 1925 Bracco conferm\u00f2 quanto scritto nel preambolo dell\u2019opera, pensata gi\u00e0 nel 1909 e scritta nel 1918, quindi precedente a \"Sei personaggi in cerca d'autore\" di Luigi Pirandello.\nPoi la contrapposizione con Luigi Pirandello, da artistica, divenne ideologica: se Bracco parlamentare aderiva all\u2019opposizione parlamentare e partecipava alla secessione dell'Aventino, Pirandello rendeva pubblica la sua adesione al fascismo con un telegramma pubblicato il 19 settembre 1924 su \u201cL\u2019Impero\u201d, un mese dopo il ritrovamento del corpo di Giacomo Matteotti; se Bracco sottoscriveva il Manifesto degli intellettuali antifascisti, redatto da Benedetto Croce e pubblicato il 1 maggio 1925, Pirandello sottoscriveva il Manifesto degli intellettuali fascisti, redatto da Giovanni Gentile e reso pubblico il 21 aprile 1925.\nRoberto Bracco, molto conosciuto e apprezzato all'estero, venne pi\u00f9 volte candidato al Premio Nobel per la letteratura. Dalla desecretazione degli atti sappiamo che le candidature furono per gli anni che vanno dal 1922 al 1926. Nel 1922 Karl August Hagberg, traduttore di alcuni lavori di Bracco, redasse una lunga e dettagliata relazione. A causa delle sue posizioni di pacifista e di intransigente antifascista il governo italiano pose il veto sul suo nome e dopo il 1926 non fu pi\u00f9 candidato.\nFascismo e antifascismo.\nRoberto Bracco, che gi\u00e0 nella sua opera \"L\u2019Internazionale\" definiva la guerra \"flagello\" e \"mostruosa\", sottoscrisse, unico italiano insieme a Benedetto Croce, la \"D\u00e9claration de l'ind\u00e9pendance de l'Esprit\", proposta da Romain Rolland e pubblicata sul quotidiano socialista \"L'Humanit\u00e9\" il 26 giugno 1919, appello ai \"lavoratori dello Spirito\" a ritrovare un\u2019unione fraterna dopo cinque anni di odio e censura.\nSi present\u00f2 alle elezioni del 6 aprile 1924 nelle liste promosse da Giovanni Amendola ed eletto nella circoscrizione Campania alla Camera dei deputati. Fu tra i firmatari del Manifesto degli intellettuali antifascisti, redatto nel 1925 da Benedetto Croce. Fu dichiarato decaduto dalla carica di deputato, insieme agli altri aventiniani, nella seduta del 9 novembre 1926.\nNel novembre del 1926, in seguito al fallito attentato a Mussolini del 31 ottobre, la casa di Roberto Bracco (come pure quelle di Benedetto Croce e Arturo Labriola) venne devastata dai fascisti e un suo lavoro inedito, \"La verit\u00e0\", dato alle fiamme e irrimediabilmente perduto. Qualche tempo dopo scamp\u00f2 ad un agguato.\nDopo tre anni di divieti da parte del regime fascista la sua amica e attrice Emma Gramatica ottenne il permesso di interpretare \"I pazzi\". La rappresentazione del 18 giugno 1929 al Teatro Fiorentini di Napoli fu accolta con successo ma il 9 luglio al Teatro Eliseo di Roma fu interrotta da un\u2019azione squadristica ad opera dei fascisti romani e l\u2019opera mai pi\u00f9 rappresentata nell\u2019Italia mussoliniana.\nFu uno dei pochi intellettuali italiani che coerentemente non scese a patti col regime. L\u2019ostracismo nei suoi confronti, voluto personalmente da Mussolini, si manifest\u00f2 in varie forme: l\u2019editore Mondadori rinunci\u00f2 a pubblicare le sue opere, i problemi economici dovuti all\u2019allontanamento dai palcoscenici, il divieto di espatrio. \u00abIl manganello e l\u2019olio di ricino gli parvero strumenti troppo vili per una rivoluzione. (\u2026) Non patteggi\u00f2. Disdegn\u00f2 gli allettamenti dell\u2019Accademia d\u2019Italia\u00bb.\nRitiratosi a Sorrento, malato e accudito dalla giovane moglie Laura si spense il 20 aprile 1943. Della sua morte fu dato scarsissimo rilievo sui giornali.\nRoberto Bracco e l'Italia postbellica.\nProprio il dramma \"I pazzi\", che gli cost\u00f2 l'ostracismo definitivo mentre era ancora in vita, fu la prima opera di Roberto Bracco ad essere rappresentata nell'Italia democratica. Il debutto avvenne il 6 febbraio 1947, al Teatro Olimpia di Milano, interpretato da Evi Maltagliati e Memo Benassi, preceduto da un discorso commemorativo tenuto da Sabatino Lopez. Subito dopo al Festival di Cannes 1947 fu presentato in concorso \"Sperduti nel buio\", diretto da Camillo Mastrocinque. \nIl 30 aprile 1956 il regista napoletano Vittorio Viviani, figlio di Raffaele, diresse \"La luce di Santa Agnese\", presso il Piccolo Teatro di Napoli, protagonista Evi Maltagliati.\nIl 1962 fu l'anno dedicato alla celebrazione del centenario della nascita di Roberto Bracco, seppure con un anno di ritardo per motivi organizzativi. La radio mand\u00f2 in onda il 15 marzo 1962 \"Occhi consacrati\" (regia di Ottavio Spadaro, con Lilla Brignone e Aroldo Tieri). Il 19 maggio 1962, presente l'on. Giovanni Leone, il teatro di via Tarsia, recuperato dalle distruzioni belliche, venne inaugurato e ridenominato Teatro Bracco. Quella stessa sera Il Gruppo teatrale dell'ENAL di Napoli present\u00f2 \"Don Pietro Caruso\". Infine il 26 ottobre 1962 fu la volta di \"Sperduti nel buio\" al Teatro del Convegno di Milano (regia di Enrico D'Alessandro, con Renzo Ricci).\nNel 1964 Maner Lualdi, per il Teatro delle Novit\u00e0, port\u00f2 in scena \"L\u2019infedele\" e \"Don Pietro Caruso\", sia in Italia che in tourn\u00e9e in America Latina.\nLa televisione italiana si occup\u00f2 solo una volta di Roberto Bracco: i due atti unici \"Gli occhi consacrati\" e \"Il perfetto amore\", per la rassegna \"Trent'anni di teatro italiano: 1900-1930\", trasmessi il 2 luglio 1965, per la regia di Carlo Di Stefano.\nPoi di nuovo l'oblio. A Casertavecchia, per \u00abSettembre al borgo\u00bb, l'8 settembre 1983 il regista Alessandro Giupponi present\u00f2 due atti unici: \"Don Pietro Caruso\" e \"Notte di neve\".\nIl cinquantenario della morte - 1993 - fu del tutto ignorato.\nPer il decennale della riapertura del Teatro Bracco il 5 novembre 2009 l'Associazione \"Gli Sbandati\" apr\u00ec la stagione con \"Infedele\", regia di Asteria Casadio. Successivamente il regista Giovanni Meola present\u00f2 \"L\u2019Internazionale\" al Teatro Galleria Toledo di Napoli. Era il 29 ottobre 2014, a cento anni dalla prima rappresentazione e dallo scoppio della Grande Guerra, un testo definito \u00abpreveggente\u00bb.\nDal 2012 viene assegnato il Premio Bracco nell'ambito di Sui Sentieri degli Dei, Festival dell'Alta Costiera Amalfitana.\nL'8 giugno 2014, l'Associazione \"La Carrozza d'Oro\" di Scisciano (NA) chiude la rassegna Torrefazione Teatrale con lo spettacolo \"Vite da Bracco\" nel quale vengono ripresi i due atti unici \"Lui Lei Lui\" e \"Non fare ad altri\" per la regia di Pasquale Napolitano. Il 29 settembre dello stesso anno l'Associazione presenta il solo atto unico \"Lui Lei Lui\" per il 71\u00ba anniversario delle Quattro giornate di Napoli in collaborazione con l'Istituto Campano per la Storia della Resistenza, dell'Antifascismo e dell'Et\u00e0 Contemporanea \"Vera Lombardi\" presso il Salone della Biblioteca di Storia Patria di Napoli&gt;.\nNel 2017 le manifestazioni per il 74\u00ba anniversario delle Quattro giornate di Napoli sono state dedicate a Roberto Bracco.\nIn occasione del 75\u00ba anniversario della morte, il 20 aprile 2018 la Fondazione Premio Napoli ha organizzato una giornata in ricordo di Roberto Bracco, nel corso della quale il Sindaco de Magistris ha scoperto una targa a via San Gregorio degli Armeni, nella casa natale dello scrittore.\nOpere.\nTeatro.\n\"Teatro\", Milano-Palermo-Napoli, Sandron, 1905-1922, 11 vol."}
{"id": "1203772", "revid": "964734", "url": "https://it.wikipedia.org/wiki?curid=1203772", "title": "Cediglia", "text": "La cediglia (in francese \"c\u00e9dille\") \u00e8 un segno a forma di uncino (\u00b8) che viene aggiunto a certe consonanti come segno diacritico per modificarne la pronuncia. Il segno ha avuto origine come met\u00e0 inferiore di una \"z\" minuscola corsiva. La parola \"cediglia\" viene dallo spagnolo \"cedilla\", il diminutivo antico del nome di questa lettera, \"ceda\", in quanto originariamente \u00e8 stata usata in questa lingua. Una pronuncia obsoleta di \"cedilla\" \u00e8 \"cerilla\".\nUso della cediglia con la lettera \"C\".\nIl carattere con la cediglia usato pi\u00f9 frequentemente \u00e8 \"\u00e7\" (\"c\" con cediglia). \u00c8 stato usato per la prima volta per il suono dell'affricata alveolare sorda in antico spagnolo e si origina dalla forma visigotica (\u0292) della lettera \"z\".\nTra le lingue parlate nell'area italiana \u00e8 utilizzata ufficialmente in lingua friulana sin da tempi antichi, e dove attualmente rappresenta la affricata postalveolare sorda. A seconda della zona si hanno diverse pronunce, che vanno dalla pi\u00f9 arcaica palatale a quelle progressivamente pi\u00f9 dentalizzate.\nEra inoltre presente nel Veneto in passato e per questo qualche autore veneto la utilizza tuttora. \nIl suono che pi\u00f9 spesso rappresenta, nelle varie lingue, \u00e8 quello \"dolce\" (come avviene nel portoghese o nel genovese, dove viene usata prima di \"e\" o \"i\") mentre la \"c\" rappresenta normalmente il suono \"duro\" (prima di \"a\", \"o\", \"u\", in fine di parola); ci\u00f2 avviene in basco, catalano, inglese, francese, occitano, portoghese, nonch\u00e9 in alcune pronunce locali del friulano.\nRappresenta l'affricata postalveolare sorda (\"c\" di \"ciao\") in albanese, azero, friulano (standard), curdo, tataro, turco e turkmeno.\nNell'alfabeto fonetico internazionale rappresenta la fricativa palatale sorda.\nUso della cediglia con la lettera \"S\".\nIl grafema \"\u015f\" rappresenta la fricativa postalveolare sorda (come in \"scena\" oppure \"sciare\") in alcune lingue:\nPer esempio \u00e8 usata nei nomi o parole turche come Eski\u015fehir, \u015e\u0131mar\u0131k, Hakan \u015e\u00fck\u00fcr, Hasan \u015ea\u015f, R\u00fc\u015ft\u00fc Re\u00e7ber ecc.\nViene anche usata in alcune traslitterazioni dell'arabo, persiano, pashto e dell'ebraico tiberiense per rappresentare la \"s\" faringale; anche la lettera \"\" \u00e8 utilizzata frequentemente per questo scopo. Vedi \"tsade\".\nProspettive sull'uso della cediglia con la lettera \"T\".\nNel 1868 Ambroise Firmin-Didot sugger\u00ec nel suo libro \"Observations sur l'orthographe, ou ortografie, fran\u00e7aise\" (Osservazioni sull'ortografia francese) che la fonetica francese poteva venir meglio regolarizzata aggiungendo una cediglia sotto la lettera \"t\" di alcune parole. Per esempio, \u00e8 risaputo che nel suffisso \"-tion\" questa lettera normalmente non \u00e8 pronunciata come (o in maniera simile a) , e questo sia in francese che in inglese. Infatti, in alcune parole come nella francese \"diplomatie\" e nell'inglese \"action\", bisogna pronunciarla e rispettivamente. Firmin-Didot dedusse che a questo scopo un nuovo carattere potesse venir aggiunto all'ortografia francese. Una lettera simile esiste in \nromeno (vedi sotto).\nUso della cediglia in lettone.\nIn lettone, la cediglia (\"m\u012bkstin\u0101juma z\u012bme\") \u00e8 usata nelle lettere \"\u0123\", \"\u0137\", \"\u013c\", \"\u0146\", e storicamente anche nella \"\u0157\", per indicare palatalizzazione. Nel caso della lettera minuscola \"g\" che ha un tratto discendente la cediglia viene ruotata di 180\u00b0 e posta al di sopra della lettera. La maiuscola corrispondente \"\u0122\" ha una cediglia normale. Dal punto di vista tipografico questi segni diacritici sono virgole.\nSegni diacritici spesso confusi con la cediglia.\nIl segno romeno \"\" che rappresenta (come in \"scena\"), anche se rassomiglia al turco \"s\"-cediglia in realt\u00e0 \u00e8 costruito da una \"s\" pi\u00f9 una virgola. In pratica anche se i glifi ufficialmente corretti devono essere scritti con la virgola, spesso \"\u015f\" e \"\u0163\" (che rappresenta ) vengono usati al loro posto per scrivere in romeno, in quanto supportati pi\u00f9 estesamente dai set di caratteri (infatti \"\u0219\" e \"\u021b\" potrebbero non essere visualizzati dal vostro browser). Parola d'esempio: Timi\u0219oara.\nLe lettere polacche \"\u0105\" e \"\u0119\" e quelle lituane \"\u0105\", \"\u0119\", \"\u012f\", \"\u0173\" sono costruite con il segno diacritico della codetta, e non con la cediglia. Questi due segni non hanno una relazione diretta: superficialmente una codetta rassomiglia a una cediglia girata (\u00e8 aperta verso destra invece che verso sinistra), ma il disegno preciso \u00e8 un po' differente.\nIn polacco la codetta indica una nasalizzazione : \"\u0105\" ed \"\u0119\" si pronunciano ed ; tra l'altro, il polacco \u00e8 l'unica lingua slava ad aver mantenuto le vocali nasali.\nLa codetta distingue anche la lettera \"\u01eb\", usata esclusivamente in antico norreno e denominata \"o caudata\" in latino.\nNote tecniche.\nL'ISO-8859-1 e la codifica estesa di caratteri ASCII include le lettere \u00e7, \u0123, \u0137, \u013c, \u0146, \u0157, \u015f, \u0163, e le rispettive maiuscole. Molte altre lettere con il segno della cediglia sono disponibili nella codifica Unicode.\nSui PC con Windows, le lettere con la cediglia possono essere ottenute tenendo premuto il tasto Alt e inserendo il relativo codice di tre cifre dal tastierino numerico sulla sinistra della tastiera prima di rilasciare il tasto Alt; per \u00e7 il codice \u00e8 135, per \u00c7 \u00e8 128. Nel Mac OS, con tastiera USA, \"\u00c7\" pu\u00f2 essere visualizzata usando shift + option + c e \"\u00e7\" pu\u00f2 essere visualizzata usando option + c. Con la tastiera italiana, \"\u00e7\" pu\u00f2 essere visualizzata usando l'apposito tasto, a destra della lettera elle, mentre per digitare una \"\u00c7\" si deve usare shift + option + \"\u00e7\"."}
{"id": "1203777", "revid": "72764", "url": "https://it.wikipedia.org/wiki?curid=1203777", "title": "Wadoryu", "text": ""}
{"id": "1203778", "revid": "533647", "url": "https://it.wikipedia.org/wiki?curid=1203778", "title": "Gisulfo I", "text": "Gisulfo I (o Gisolfo) \u00e8 il nome di diversi signori longobardi:"}
{"id": "1203780", "revid": "110157", "url": "https://it.wikipedia.org/wiki?curid=1203780", "title": "Binaural Tour", "text": "Il Binaural Tour \u00e8 il tour intrapreso dai Pearl Jam nel 2000, promuovere il loro sesto album in studio, \"Binaural\".\nIl tour \u00e8 il primo nel quale ogni show veniva registrato professionalmente, e venduto sul sito della band (i cosiddetti \"bootleg ufficiali\"). Il 30 giugno 2000, al Roskilde, morirono 9 persone durante l'esibizione della band, quando la folla si port\u00f2 in avanti verso le transenne, schiacciando i malcapitati e soffocandoli. Le rimanenti date europee furono cancellate. Pochi mesi dopo, il \"Binaural Tour\" riprese nel Nord America, e al suo termine fu messo in commercio \"Touring Band 2000\", un DVD che documentava le varie fasi del tour.\nGruppi di spalla.\nWarm-Up Shows\nEuropa\nNord America 1\nNord America 2"}
{"id": "1203781", "revid": "697352", "url": "https://it.wikipedia.org/wiki?curid=1203781", "title": "Wind chill", "text": ""}
{"id": "1203789", "revid": "767487", "url": "https://it.wikipedia.org/wiki?curid=1203789", "title": "Classe Muravej", "text": "Le unit\u00e0 appartenenti alla classe Muravey (progetto 133 Antares secondo la classificazione russa) sono aliscafi da pattugliamento di progetto e fabbricazione sovietica. La costruzione \u00e8 avvenuta presso in Ucraina.\nTecnica.\nLe classe Muravey sono unit\u00e0 piuttosto moderne molto veloci.\nInfatti, risultano equipaggiate con due turbine a gas M70, in grado di generare una potenza di 20.000\u00a0hp. La velocit\u00e0 massima \u00e8 nell'ordine dei 60 nodi.\nL'armamento principale \u00e8 costituito da un cannone da 76.2\u00a0mm calibro 59, un cannone da 30\u00a0mm, due tubi lanciasiluri ed un lanciagranate da 55\u00a0mm.\nLa dotazione elettronica comprende un sonar Ros'-K.\nIl servizio.\nQueste unit\u00e0 sono state costruite in Ucraina, tra il 1983 ed il 1989, presso il cantiere navale di Yuzhnaya Tochka Zavod, a Feodosiya. Le loro ridotte dimensioni le rendono idonee ad operare solo nei mari interni. Infatti, vengono utilizzati solo nel Mar Nero e nel Mar Baltico.\nFlotta del Mar Nero:\nFlotta del Baltico:"}
{"id": "1203790", "revid": "1399652", "url": "https://it.wikipedia.org/wiki?curid=1203790", "title": "Fall\u00e0", "text": "Il Fall\u00e0 (in dialetto calabrese \"Faj\u00e0\") sono una serie di colline, che interessano i comuni di Capistrano, Filogaso, San Nicola da Crissa e Monterosso Calabro, e che, andando da ovest verso est, vanno ad unirsi alla catena delle Serre calabresi.\nEtimologia.\nIl nome Fall\u00e0 proviene proprio dall'omonimo torrente, il Torrente Fall\u00e0, che nasce dalle pendici di Monte Cucco, all'interno di una grande faggeta (Faggeta di Monte Cucco).\nDescrizione naturalistica.\nQuesti piccoli rilievi che costeggiano l'Appennino sono coperti da un unico e immenso scenario forestale, selvaggio ed in alcuni punti impenetrabile, dove la natura, nel corso di tanti secoli ha avuto il sopravvento. La quota media di questo territorio \u00e8 di 250 metri.\nClima.\nIl clima che interessa i boschi del Fall\u00e0 \u00e8 di tipo mediterraneo moderato con estati calde e asciutte e inverni poco freddi, con piogge e frequenti gelate notturne. La neve \u00e8 un evento molto raro.\nVegetazione e fauna.\nLa vegetazione \u00e8 composta per l'85% da lecci, seguito da altri tipi di querce. La fauna richiama quella presente sul vicino Appennino serrese con una rilevate presenza del cinghiale.\nEscursionismo - Anello del Fall\u00e0 da Filogaso.\nIl Fall\u00e0 \u00e8 adatto all'escursionismo. Nonostante questa attivit\u00e0 non sia frequentata, sono presenti carrarecce e piccole mulattiere, che permettono di immergersi in questo scenario boscoso.\nIl percorso chiamato \"Anello del Fall\u00e0 da Filogaso\" \u00e8 un itinerario in parte su strada asfaltata, molto suggestivo con vedute spettacolari, dove poter immergersi nei sentieri battuti dai briganti nel passato \nDescrizione.\nDa Via Giovanni XXIII seguire sempre la strada asfaltata principale che scende ripida nel fondovalle del Torrente Fall\u00e0. Giunti in piano ed entrati in un fresco bosco di lecci, ecco giungere ad un bivio. Andare a sinistra. La strada, che continua a essere asfaltata, segue macchie di lecceta e altre latifoglie. Presenti anche tratti all'aperto con campi coltivati. Si passa accanto a una fontana, dove \u00e8 possibile fare rifornimento d'acqua. Superate delle baraccopoli, dopo 500 metri, tralasciare la deviazione secondaria di sinistra e proseguire lungo la via principale di destra che incomincia a salire. Da qui il bosco inizia a crescere fitto. La salita termina all'area pic-nic attrezzata soprastante. Senza entrare nell'area recintata, andare a sinistra. L'asfalto lascia spazio a una sterrata molto interessante, sempre in un bosco di lecci e, pi\u00f9 avanti, anche di pino mediterraneo. Ogni tanto gli alberi si alternano a belle vedute verso le colline selvose circostanti e sulla catena settentrionale delle Serre. Tralasciare la deviazione secondaria a destra (che ritorna all'area pic-nic attrezzata) e proseguire a sinistra. Ad un certo punto, dopo qualche chilometro dall'ultimo incrocio, la sterrata principale si incrocia con un altro sentiero in discesa. Prendere quest'ultima via. Il bosco ora lascia spazio ampie visuali verso il vallone Fall\u00e0. Recentemente il fuoco doloso ha colpito quest'area distruggendo questa armonia mediterranea. La sterrata si mantiene sempre in discesa, con qualche tornante. Presto si incontra con la carrareccia di fondovalle. Andare a destra (a sinistra, dopo qualche centinaio di metri, la strada bianca si incontra con la provinciale per San Nicola da Crissa). La strada ora prosegue in piano, tra macchie di bosco e campi coltivati, fino a ritrovare nuovamente la strada lasciata quasi ad inizio percorso. Andare a sinistra (si guada il Fall\u00e0 attraverso un ponte - quello superato a inizio percorso) tralasciando la strada asfaltata di destra. Proseguire la strada asfaltata in salita via a Via Giovanni XXIII."}
{"id": "1203791", "revid": "287204", "url": "https://it.wikipedia.org/wiki?curid=1203791", "title": "Stazione grande muraglia", "text": "La stazione grande muraglia (in cinese \u957f\u57ce\u7ad9) \u00e8 una base antartica permanente cinese localizzata nella penisola Fildes nella zona occidentale dell'Isola di re Giorgio, nelle Shetland Meridionali. La struttura \u00e8 intitolata all'omonimo complesso architettonico cinese.\nLocalizzata ad una latitudine di 62\u00b012'S e ad una longitudine di 58\u00b057'O in una zona libera dai ghiacci ad un'altitudine di 10 metri la stazione \u00e8 la prima base antartica costruita dalla Repubblica Popolare.\nLa base \u00e8 stata inaugurata il 20 febbraio 1985 ed ha operato con continuit\u00e0.\nLa popolazione estiva \u00e8 di 40 persone, che si riducono a 14 durante l'inverno australe.\nLa base effettua studi scientifici di cartografia (dal 1990), geomagnetismo (dal 1985), glaciologia continentale e marina (dal 1992), biologia terrestre (dal 1992), biologia umana (dal 1992), limnologia (dal 1986), meteorologia (dal 1985), biologia marina (dal 1990), geologia (dal 1985), geofisica (dal 1985), sismologia (dal 1985), monitoraggio delle maree (dal 1986). Dal 1988 si occupa inoltre dello studio della ionosfera e delle aurore."}
{"id": "1203792", "revid": "146644", "url": "https://it.wikipedia.org/wiki?curid=1203792", "title": "Base Great Wall", "text": ""}
{"id": "1203794", "revid": "2220046", "url": "https://it.wikipedia.org/wiki?curid=1203794", "title": "Presidente della Camera dei deputati (Italia)", "text": "Il presidente della Camera dei deputati \u00e8 la terza delle Alte cariche dello Stato della Repubblica Italiana, posta al disotto di quella del presidente della Repubblica e quella del presidente del Senato. Dal 24 marzo 2018, per la XVIII legislatura, il ruolo viene ricoperto da Roberto Fico.\nFunzioni.\nIl suo ruolo principale \u00e8 quello di provvedere al corretto funzionamento della Camera dei deputati, organizzando, dirigendo e moderando i lavori d'aula, garantendo l'applicazione del regolamento e provvedendo al buon andamento delle strutture amministrative della stessa.\nEgli rappresenta la Camera e, in aula, giudica della ricevibilit\u00e0 dei testi, mantiene l'ordine e dirige la discussione (vedi anche \"Posizione chiave\"). Al Presidente spetta la scelta della Commissione permanente cui far esaminare i progetti di legge presentati alla Camera (salva opposizione di un capogruppo o di un decimo dei deputati, che rimette all'Aula la decisione).\nIl compito di dirigere la seduta \u00e8 svolto dal Presidente anche mediante l'adozione di provvedimenti disciplinari adottati ai sensi degli artt. 58 ss. del regolamento della camera: egli pu\u00f2 richiamare all'ordine un deputato nominandolo, allontanarlo dall'aula o, nei casi pi\u00f9 gravi, censurarlo, sospendendolo da 2 a 15 giorni. \nSecondo quanto previsto dall'art. 55 della Costituzione egli presiede le riunioni del Parlamento in seduta comune (che si hanno \"solo nei casi stabiliti dalla Costituzione\") per eleggere il presidente della Repubblica, i cinque membri della Corte Costituzionale di nomina parlamentare, un terzo dei membri del Consiglio superiore della magistratura e per la formazione della lista dei cittadini aventi i requisiti per la nomina a senatore, che andranno ad integrare la composizione della Corte Costituzionale in caso di messa in stato di accusa del presidente della Repubblica) e deve essere sentito dal Presidente della Repubblica prima dello scioglimento delle Camere (assieme al presidente del Senato, secondo quanto disposto dall'art. 88 della Cost.).\nQuanto all'elezione del presidente della Repubblica, spetta al presidente della Camera la convocazione delle Camere 30 giorni prima della scadenza (ex art. 85 Cost.) o 15 giorni dopo la morte o le dimissioni dello stesso capo dello Stato (art. 86 Cost.).\nI componenti del'ufficio di presidenza esercitano un potere direttivo e disciplinare nei confronti del personale e, nello stesso tempo, sono anche membri degli organi giurisdizionali interni della camera (di primo grado e di appello) chiamati a decidere su tali atti amministrativi. Nel 2009 la Corte europea dei diritti dell'uomo ha ribadito \u00abla legittimit\u00e0 dell'istituzione di un giudice domestico all'interno di organi parlamentari e, pi\u00f9 specificamente, all'affermazione della compatibilit\u00e0 dell'autodichia rispetto ai principi fondamentali del giusto processo\u00bb.\nLa sentenza ha stabilito che la Sezione giurisdizionale dell'Ufficio di Presidenza \u00e8 priva dei requisiti di terziet\u00e0 e indipendenza propri della funzione giurisdizionale, pur possedendo la qualificazione di \"tribunale\" relativamente a quanto delineato dalla Convenzione europea.\nNel 2014 la corte Costituzionale ha rilevato che \u00abnegli ordinamenti costituzionali a noi pi\u00f9 vicini, come Francia, Germania, Regno Unito e Spagna, l'autodichia sui rapporti di lavoro con i dipendenti e sui rapporti con i terzi non \u00e8 pi\u00f9 prevista\u00bb.\nModalit\u00e0 di elezione.\nL'elezione del Presidente della Camera avviene a scrutinio segreto e, secondo quanto disposto dal regolamento della stessa, a maggioranza con quorum dei due terzi dei componenti l'assemblea nel primo scrutinio, a maggioranza dei due terzi dei presenti nel secondo e nel terzo (computando tra i voti anche le schede bianche) e a maggioranza assoluta dei voti a partire dal quarto. In apertura di legislatura la prima seduta \u00e8 presieduta dal pi\u00f9 anziano per elezione tra i Vicepresidenti della legislatura precedente. Qualora nessuno di essi sia presente, si risale ai Vicepresidenti delle legislature anteriori e, in mancanza, al decano di et\u00e0.\nNomine affidate.\nDi concerto con il Presidente del Senato, quello della Camera nomina i membri di alcune importanti autorit\u00e0 amministrative (quella per la concorrenza e quella per la editoria e la televisione), del Consiglio di amministrazione della RAI, del Consiglio di presidenza della Corte dei Conti.\nLa ragione per cui la nomina a cariche cos\u00ec importanti \u00e8 affidata ai due presidenti delle assemblee \u00e8 stata, in passato, legata alla tendenziale imparzialit\u00e0 che le modalit\u00e0 di elezione (con le ampie maggioranze richieste) garantivano e, soprattutto, alla prassi per cui uno dei due Presidenti doveva appartenere alla maggioranza e l'altro al maggior gruppo di opposizione.\nNella Repubblica Italiana.\nA partire dalla VII Legislatura, e fino al 1994, venne a consolidarsi la convenzione di attribuire la Presidenza al maggior partito di opposizione. La prassi ebbe inizio nel contesto storico della solidariet\u00e0 nazionale, che vide il principale partito d'opposizione (il PCI) sostenere esternamente i governi cosiddetti \"della non sfiducia\" guidati da Giulio Andreotti ed ottenere in cambio l'elezione di Pietro Ingrao alla Presidenza della Camera.\nAnche successivamente al compromesso storico, tuttavia, la terza carica dello Stato fu affidata ancora ad un esponente comunista, Nilde Iotti, prima donna a presiedere l'aula di Montecitorio nonch\u00e9 pi\u00f9 longeva detentrice della carica (dal 1979 al 1992, per tre legislature consecutive). A lei successe il compagno di partito Giorgio Napolitano, che presiedette la Camera dal 1992 al 1994 dopo essere subentrato a Scalfaro (DC), Presidente della Camera per un solo mese all'inizio della XI Legislatura, eletto poi Presidente della Repubblica.\nI regolamenti parlamentari del 1971, se da un lato accentuavano l'importanza dei gruppi parlamentari, dall'altro conferivano al Presidente un alto profilo simbolico.\nSi diede cos\u00ec peso ad un modello nuovo di Presidenza, con caratteri di forte legittimazione, e diffuso riconoscimento istituzionale, anche per dare fondamento teorico alla notevole novit\u00e0 dell'elezione di Ingrao. Il Presidente doveva essere un \"uomo della Costituzione\", privo di rapporto fiduciario con la maggioranza, e proprio per questo politicamente neutrale. Non \u00e8 un caso che diversi Presidenti della Camera dei deputati siano successivamente diventati Presidenti della Repubblica. Le frequenti consultazioni tra il Capo dello Stato ed i Presidenti delle Camere nella delicata fase di transizione del 1992 si motivano molto bene tenendo presente il ruolo che avevano acquisito nel corso dei due decenni precedenti.\nQuesto modello, tuttavia, non si consolid\u00f2 in una consuetudine istituzionale e tramont\u00f2, anche a causa dell'avvento della legge elettorale maggioritaria, che imped\u00ec il protrarsi di ogni \"consociativismo\".\nA partire dal primo governo Berlusconi si \u00e8 tornati alla prassi di assegnare entrambe le Presidenze delle Camere a esponenti della maggioranza: hanno presieduto la Camera Irene Pivetti (Lega Nord, 1994-1996, centrodestra), Luciano Violante (PDS-DS, 1996-2001, centrosinistra), Pier Ferdinando Casini (UDC, 2001-2006, centrodestra), Fausto Bertinotti (Rifondazione Comunista, 2006-2008, centrosinistra). Gianfranco Fini, eletto allo scranno pi\u00f9 alto di Montecitorio nel 2008 come espressione della maggioranza di centrodestra PdL-Lega Nord uscita vincente dalle elezioni di aprile, pass\u00f2 poi all'opposizione del governo Berlusconi IV fondando Futuro e Libert\u00e0 per l'Italia; venne considerato poi sostenitore del subentrato Governo Monti. Nella successiva legislatura, Laura Boldrini \u00e8 stata eletta dalla coalizione di centrosinistra PD-SEL che aveva la maggioranza alla Camera dei deputati. Il partito a cui apparteneva la Boldrini (SEL) si colloc\u00f2 successivamente all'opposizione con la formazione del governo Letta, e vi rimase anche per il governo Renzi e governo Gentiloni. L\u2019attuale Presidente Roberto Fico \u00e8 membro del Movimento 5 Stelle, partito di maggioranza relativa alla Camera."}
{"id": "1203795", "revid": "146644", "url": "https://it.wikipedia.org/wiki?curid=1203795", "title": "Stazione Great Wall", "text": ""}
{"id": "1203796", "revid": "146644", "url": "https://it.wikipedia.org/wiki?curid=1203796", "title": "Stazione great wall", "text": ""}
{"id": "1203798", "revid": "146644", "url": "https://it.wikipedia.org/wiki?curid=1203798", "title": "Base great wall", "text": ""}
{"id": "1203799", "revid": "599013", "url": "https://it.wikipedia.org/wiki?curid=1203799", "title": "Lemone Lampley", "text": "Carriera.\nHa giocato quattro anni alla DePaul University, Finita la carriera NCAA \u00e8 venuto in Europa dove ha giocato in Spagna, Italia e Grecia. Nei suoi anni nel vecchio continente ha vinto: nel 1990 la Coppa Kora\u0107 e la Copa del Rey con la Joventut Badalona, nel 1995 la coppa di Grecia con il Paok Salonicco."}
{"id": "1203800", "revid": "146644", "url": "https://it.wikipedia.org/wiki?curid=1203800", "title": "Stazione Grande Muraglia", "text": ""}
{"id": "1203801", "revid": "146644", "url": "https://it.wikipedia.org/wiki?curid=1203801", "title": "Base Grande Muraglia", "text": ""}
{"id": "1203802", "revid": "146644", "url": "https://it.wikipedia.org/wiki?curid=1203802", "title": "Base grande muraglia", "text": ""}
{"id": "1203803", "revid": "767487", "url": "https://it.wikipedia.org/wiki?curid=1203803", "title": "Sake Bombs and Happy Endings", "text": "Sake Bombs and Happy Endings \u00e8 un DVD del gruppo musicale canadese Sum 41. Contiene uno spettacolo della band facente parte del tour promozionale di \"Does This Look Infected?\", filmato al Bay NK Hall di Tokyo, Giappone il 14 maggio 2003.\n\u00c8 stato rimasterizzato in Dolby Digital 5.1. Include inoltre i video di \"Still Waiting\" e \"Over My Head (Better Off Dead)\"."}
{"id": "1203805", "revid": "33689", "url": "https://it.wikipedia.org/wiki?curid=1203805", "title": "Grasulfo I del Friuli", "text": "Sub\u00ec una spedizione in Istria per ordine del re Autari e guidata dal duca di Trento Ewin allo scopo di conquistarla o di punire Grasulfo. Egli infatti stava per passare dalla parte dei bizantini, come aveva gi\u00e0 fatto Droctulfo, secondo una lettera scritta attorno al 581 di Gogone, maggiordomo di Childeberto II.\nGli successe Gisulfo II."}
{"id": "1203818", "revid": "1305772", "url": "https://it.wikipedia.org/wiki?curid=1203818", "title": "Gisulfo II", "text": "Gisulfo II (o Gisolfo) \u00e8 il nome di diversi signori longobardi:"}
{"id": "1203824", "revid": "125590948", "url": "https://it.wikipedia.org/wiki?curid=1203824", "title": "Scuola sottufficiali dell'Esercito Italiano", "text": "La Scuola sottufficiali dell'Esercito Italiano (SSE, ex SAS - Scuola Allievi Sottufficiali) \u00e8 il luogo dove vengono formati militarmente e professionalmente i comandanti di plotone dell'Esercito Italiano, ossia i marescialli. Ha sede a Viterbo ed \u00e8 dedicata alla memoria dell'aiutante di battaglia Soccorso Saloni, Medaglia d'Oro al Valor Militare alla Memoria. Dalla Scuola dipende anche l'80\u00ba reggimento addestramento volontari \"Roma\" di Cassino che provvede alla formazione professionale dei sergenti.\nLa prima scuola per la formazione dei sottufficiali di tutte le Armi dell'Esercito fu fondata il 1\u00ba luglio 1888 con sede a Caserta. Dalla fondazione al 30 settembre 1895 la Scuola di Caserta form\u00f2 1283 Sottufficiali delle varie Armi del Regio Esercito. Successivamente sorsero, in sostituzione della Scuola di Caserta, varie altre Scuole alle quali venne affidata la specifica preparazione degli Allievi Sottufficiali gi\u00e0 destinati alle singole Armi. Identico sistema era in vigore nell'intervallo tra la prima e la seconda guerra mondiale, durante il quale funzionarono le Scuole Allievi Sottufficiali di Milano, Modena, Verona, Pola, Rieti, Casagiove e Nocera Inferiore. Dopo il secondo conflitto mondiale vennero istituite nel maggio 1948, a Spoleto, la Scuola allievi sottufficiali ordinari e nel 1951, a Rieti, la Scuola allievi sottufficiali specializzati. Infine, dal 1965 la Scuola torn\u00f2 ad avere una sede unica a Viterbo.\nDal 1965 al 1995 come Scuola allievi sottufficiali ha ospitato 77 corsi AS (allievo sottufficiale). I 77 corsi AS prevedevano un corso basico comune per tutti della durata di otto mesi fino al 1984, 57\u00ba corso, successivamente portati a 12 dal 58\u00ba corso. Terminato il corso basico si accedeva alle scuole di specializzazione che duravano dai 7 ai 18 mesi al termine dei quali si veniva assegnati al Reparto come sergente in f.v. (ferma volontaria). Al termine di tre anni e sei mesi dall'arruolamento si poteva accedere al concorso per la nomina al grado di sergente maggiore in servizio permanente effettivo (Spe). Il non superamento di tale concorso comportava il congedo. Per entrare nella Scuola era sufficiente la licenza di scuola media inferiore. Il livello di studi della Scuola equivaleva a un Diploma di Qualifica Professionale e tale \u00e8 riconosciuto in ambito civile. \u00c8 importante ricordare che prima della riforma delle carriere dei Sottufficiali (diventata esecutiva il 1\u00ba settembre 1995) al grado di maresciallo si arrivava dopo 7 anni nel grado di Sergente Maggiore e si avanzava successivamente nei vari livelli di maresciallo (maresciallo ordinario - maresciallo capo - maresciallo maggiore - maresciallo maggiore aiutante).\nNel 1996 e 1997 non vi sono state attivit\u00e0 formative. Gli ultimi corsi AS (allievo sottufficiale) non hanno avuto nessun concorso per il passaggio al servizio permanente effettivo, alla pari dei successivi corsi AM (allievo maresciallo) e dal 70\u00ba corso il corso di studi ha avuto un'impronta accademica facendo cos\u00ec da \"ponte\" ai successivi corsi marescialli pur non riconoscendo titolo universitario (come gi\u00e0 indicato veniva comunque riconosciuto un diploma di qualifica professionale).\nNuovo iter.\nNel 1996, con l'entrata in vigore del Decreto Legislativo n. 196 del 12 Maggio 1995 \"Norme concernenti il riordino dei ruoli, modifica alle norme di reclutamento, stato ed avanzamento del personale non direttivo delle Forze Armate\", si \u00e8 realizzata una nuova trasformazione della Scuola ed ha preso il via un nuovo iter formativo del personale. In particolare con il primo Corso Allievi Marescialli iniziato il mese di ottobre del 1998, l'Istituto \u00e8 diventato responsabile della formazione dei Maresciali desinati ad assumere nell'Esercito del 2000, la prestigiosa attribuzione di comandante di plotone di tutte le unit\u00e0 operative e logistiche della Forza Armata\nLa formazione triennale (due anni da allievo maresciallo -AM- e un anno da maresciallo) ha aspetti militari e universitari, comportando il conseguimento di una laurea in \"Scienze organizzative e gestionali\" (convenzione con l'Universit\u00e0 della Tuscia); si accede ogni anno tramite un concorso pubblico e un concorso interno riservato a volontari in servizio permanente (con un minimo di requisiti di anzianit\u00e0 e servizio) e sergenti, per i quali \u00e8 necessario un diploma di scuola media superiore; per chi accede dal ruolo sergenti \u00e8 sufficiente un diploma di scuola media inferiore, nel qual caso invece della laurea si conseguir\u00e0, dopo due anni di corso, un diploma di scuola media superiore. In particolare l'iter di chi ottiene come specializzazione Sanit\u00e0 prevede che il corso non si svolga alla SSE bens\u00ec alla Scuola di Sanit\u00e0 e Veterinaria in Roma col conseguimento della laurea triennale in \"Scienze infermieristiche\".\nSi \u00e8 ovviamente persa l'alta specializzazione tecnica dei marescialli del precedente iter, creando spesso gravi carenze nei reparti di armi e corpi tecnici e specialistici. Carenza colmata nel frattempo continuando ad impiegare ove possibile i Marescialli del precedente iter in incarichi tecnici, in attesa della formazione di personale di altre categorie ( in particolare di Sottufficiali del Ruolo Sergenti)\n\u00c8 inoltre allo studio da parte dello Stato maggiore la possibilit\u00e0 di creare un \"corso speciale marescialli\", come accade per il Ruolo speciale degli Ufficiali, destinato agli aspiranti provenienti dal Ruolo Sergenti. Ci\u00f2 deriva dal fatto che il Ruolo Sergenti \u00e8 ormai un ruolo composto da Sottufficiali anziani ed esperti e quindi tre anni di corso sembrano eccessivi. Tale corso dovrebbe essere ispirato al corso annuale per marescialli gi\u00e0 organizzato dall'Arma dei Carabinieri per i provenienti dal Ruolo Sovrintendenti. Tale possibilit\u00e0 \u00e8 rafforzata anche dal fatto che con l'attuale normativa un sergente potrebbe accedere al Ruolo Speciale degli Ufficiali con un breve corso semestrale, mentre per accedere al Ruolo Marescialli dovrebbe frequentare un corso triennale.\nI sottufficiali formati presso tale Istituto potranno partecipare ai concorsi interni banditi ogni anno per il transito nel Ruolo speciale degli ufficiali, nel rispetto dei requisiti minimi di tempo in servizio nel Ruolo marescialli (incluso un tempo minimo come periodo di comando) ed entro il limite massimo di et\u00e0 previsto nei relativi bandi.\nLa scuola \u00e8 comandata da un generale di brigata e dipende dal e Comando per la formazione e Scuola d'applicazione di Torino\nNumero e nome dei corsi.\nDall'istituzione del maresciallo nuovo iter la numerazione dei corsi \u00e8 iniziata da capo con il 1\u00ba Corso Allievi Marescialli del 1998. Le spille raffigurano lo stemma della Scuola Sottufficiali dell'Esercito con il numero del corso al centro.\nMotti di corso in sequenza ciclica ventennale"}
{"id": "1203825", "revid": "36426", "url": "https://it.wikipedia.org/wiki?curid=1203825", "title": "Nicholaus", "text": ""}
{"id": "1203826", "revid": "119982", "url": "https://it.wikipedia.org/wiki?curid=1203826", "title": "MGM Grand", "text": ""}
{"id": "1203829", "revid": "767487", "url": "https://it.wikipedia.org/wiki?curid=1203829", "title": "Classe Yaz", "text": "Le unit\u00e0 appartenenti alla classe Yaz (progetto 1208 Slepen\u2019 secondo la classificazione russa) sono pattugliatori fluviali, utilizzati dalla marina militare sovietica e successivamente russa per il controllo dei confini con la Cina.\nTecnica ed armamento.\nQueste unit\u00e0, di dimensioni relativamente grandi, possono essere considerati dei monitori, vista la natura del loro armamento.\nInfatti, l'armamento principale \u00e8 costituito da due cannoni da 100\u00a0mm dello stesso modello di quelli montati sui carri armati T-55. I cannoni sono completi di torretta.\nL'armamento comprende anche due cannoni da 30\u00a0mm, quattro mitragliatrici (due da 12,7\u00a0mm ed altrettante da 7,62), un lanciagranate da 14\u00a0mm e due lanciagranate da 30\u00a0mm.\nIl servizio.\nLe classe Yaz sono state costruite nei cantieri navali di Chabarovsk tra il 1975 ed il 1990. La loro zona operazioni \u00e8 esclusivamente quella del fiume Amur, al confine con la Cina: tutte le unit\u00e0 sono infatti inquadrate presso la Flottiglia del Fiume Amur. Sono in grado di operare anche con ghiaccio sottile.\nOggi ne rimangono in servizio nove (dati del 2001).\nCollegamenti esterni.\nLe unit\u00e0 in servizio presso la Guardia di Frontiera Federale"}
{"id": "1203837", "revid": "287204", "url": "https://it.wikipedia.org/wiki?curid=1203837", "title": "Quentin Richardson", "text": "Carriera.\nDopo aver giocato a livello liceale per la Whitney Young High School di Chicago, Illinois \u00e8 passato alla DePaul University, dove in due anni ha segnato 17,9 punti di media a partita. Finita la carriera NCAA \u00e8 stato scelto nel draft NBA 2000 al primo giro con il numero 18 dai Los Angeles Clippers.\nGiocatore di sicuro talento ma anche tatticamente molto indisciplinato, ai tempi dei Clippers faceva coppia fissa con il \"gemello\" Darius Miles. Dopo una breve parentesi ai Phoenix Suns \u00e8 passato ai New York Knicks della controversa gestione Isiah Thomas. Nella notte del Draft NBA 2009 passa ai Memphis Grizzlies, poi in poco meno di due mesi prima torna ai Los Angeles Clippers, poi passa ai Minnesota Timberwolves per approdare infine ai Miami Heat in cambio di Mark Blount. Nonostante un'estate cos\u00ec turbolenta, Richardson non si lascia distrarre dai continui trasferimenti e sta finora disputando una buona stagione negli Heat, con i quali parte titolare all'ala piccola.\nNella stagione 2004-05 ha guidato la NBA come numero di tiri da tre tentati e realizzati. A livello statistico la sua miglior stagione \u00e8 stata l'ultima ai Los Angeles Clippers, chiusa con 17,2 punti di media a partita in oltre 36 minuti di utilizzo, la sua media punti in carriera si attesta per ora a quota 12,1.\nIl 16 aprile 2013 viene nuovamente tesserato dai New York Knicks.\nHa giocato il rookie All-Star Game nei suoi primi due anni da pro, ai tempi del college \u00e8 stato freshmen dell'anno della Conference USA nel 1998-99 e nel primo quintetto della stessa conference l'anno successivo. Ha fatto parte anche della nazionale juniores americana.\nViene nominato \"director of player development\" nell'agosto 2014 per i Detroit Pistons, per cui ha ricoperto anche la posizione di scout nel 2016-17."}
{"id": "1203838", "revid": "74801", "url": "https://it.wikipedia.org/wiki?curid=1203838", "title": "Charlotte Amalie", "text": "Charlotte Amalie \u00e8 la capitale nonch\u00e9 la pi\u00f9 grande citt\u00e0 delle Isole Vergini americane. Si trova sull'isola di Saint Thomas e conta una popolazione di circa abitanti, secondo una stima del 2004.\nLa citt\u00e0 prende il proprio nome da Carlotta Amalia d'Assia-Kassel (1650-1714), sposa del re Cristiano V di Danimarca. \u00c8 famosa per il porto caratterizzato dalla profondit\u00e0 delle sue acque, un tempo preda dei pirati, ora luogo di sosta per molte crociere (circa un milione e mezzo di passeggeri arriv\u00f2 a Charlotte Amalie nel 2004).\nCharlotte Amalie ha inoltre parecchi edifici di importanza storica, tra cui la cattedrale cattolica dei Santi Pietro e Paolo. Nella citt\u00e0 si trova la seconda sinagoga pi\u00f9 antica dell'emisfero occidentale."}
{"id": "1203842", "revid": "767487", "url": "https://it.wikipedia.org/wiki?curid=1203842", "title": "Mathias F\u00e4rm", "text": "Biografia.\nLa sua carriera nel campo della musica inizia con i Seigmen, nei quali milita anche l'amico Nikola Sarcevic, con la quale nel 1992 dar\u00e0 vita ai Millencolin, un gruppo skate punk, nella quale Mathias suona la chitarra. Nella prima formazione dei Millencolin Mathias suona la batteria, poi con l'innesto di Frederik Larzon passer\u00e0 alla chitarra elettrica.\nMathias, in parallelo alla militanza nei Millencolin, con i quali raggiunger\u00e0 un grande successo a livello internazionale nel campo della musica punk, partecipando anche al Warped Tour, d\u00e0 vita insieme a Fredrik Granberg e Magnus H\u00e4ger\u00e5s al gruppo dei Franky Lee, di cui sar\u00e0 voce, oltre a suonare come chitarrista. I Franky Lee esordiscono nel gennaio del 2007 con l'album \"Cutting Edge\"."}
{"id": "1203846", "revid": "599013", "url": "https://it.wikipedia.org/wiki?curid=1203846", "title": "Bobby Simmons", "text": "Carriera.\nDopo aver giocato a livello liceale per la Simeon High School di Chicago, Illinois \u00e8 passato alla DePaul University, dove in 3 anni ha segnato 13,6 punti di media a partita. Finita la carriera NCAA \u00e8 stato scelto nel draft NBA 2000 al secondo giro con il numero 13 dai Seattle Sonics.\nPartito in sordina ha visto il suo minutaggio e le sue cifre crescere di anno in anno fino ad arrivare a 13,4 punti in 33 minuti a partita nell'ultima stagione giocata con i Milwaukee Bucks. Un brutto infortunio al tallone l'ha tenuto fuori per tutta la stagione 2006-07. Ex componente della squadra nazionale juniores americana."}
{"id": "1203856", "revid": "767487", "url": "https://it.wikipedia.org/wiki?curid=1203856", "title": "Episkopi Cantonment", "text": "Episkopi Cantonment \u00e8 la capitale di Akrotiri e Dhekelia, due territori dell'isola di Cipro, occupati da basi militari della Gran Bretagna. \u00c8 situata alle coordinate: 34\u00b0 40\u2032 0\u2033 N e 32\u00b0 51\u2032 0\u2033 E.\nEpiskopi Cantonment \u00e8 sede della SBAA (\"Sovereign Base Areas Administration\")."}
{"id": "1203857", "revid": "287204", "url": "https://it.wikipedia.org/wiki?curid=1203857", "title": "Aspen Institute", "text": "LAspen Institute \u00e8 un'organizzazione internazionale \"non profit\", fondata nel 1950. Tra i suoi fini quello di \"incoraggiare le leadership illuminate, le idee e i valori senza tempo\" e il dialogo sui problemi contemporanei.\nLa sede centrale dell'Istituto \u00e8 a Washington D.C.; vi sono dei campus ad Aspen, in Colorado, e a Chesapeake Bay, nel Maryland.\nLa sua rete internazionale comprende partner a Berlino, Roma, Lione, Tokyo, Nuova Delhi e Bucarest; sono presenti delle iniziative sulla leadership negli Stati Uniti, in Africa, India, e Centro America.\nL'Aspen Institute \u00e8 finanziato ampiamente da fondazioni come la Carnegie Corporation, la Rockefeller Brothers Fund e la Ford Foundation, attraverso quote di iscrizione a seminari e donazioni individuali. Tra i suoi affiliati ci sono leader della politica, dell'economia e intellettuali. Dan Porterfield, succeduto il 1\u00ba giugno 2018 a Walter Isaacson, \u00e8 il suo presidente e CEO.\nAspen Institute Italia.\nGiulio Tremonti \u00e8 il presidente dellAspen Institute Italia, in cui operano molti intellettuali italiani.\nI Membri del comitato esecutivo di Aspen Institute Italia sono indicati sul sito web dell'Istituto."}
{"id": "1203858", "revid": "767487", "url": "https://it.wikipedia.org/wiki?curid=1203858", "title": "Classe Piyavka", "text": "Le unit\u00e0 appartenenti alla classe Piyavka (progetto 1249 secondo la classificazione russa) sono pattugliatori fluviali utilizzati dalla marina russa per il controllo dei fiumi al confine con la Cina.\nLa classificazione russa \u00e8 \"Pogranichnyy Storozhevoy Korabl\" (PSKR: imbarcazione della Guardia di Frontiera).\nTecnica ed armamento.\nLe Piyavka sono una versione ingrandita dei Vosh: grazie alle loro dimensioni, hanno anche una discreta capacit\u00e0 cargo e, dunque, essere utilizzate per operazioni di appoggio e trasporto.\nL'armamento, piuttosto leggero, comprende un cannone da 30\u00a0mm, due mitragliatrici da 12,7\u00a0mm in un impianto binato ed un lanciagranate da 30\u00a0mm.\nIl servizio.\nQueste imbarcazioni sono state costruite presso i cantieri navali di Chabarovsk, tra il 1979 ed il 1984.\nSono utilizzati dalla Guardia di Frontiera Federale per operazioni di pattugliamento sui fiumi Amur ed Ussuri (tutte le unit\u00e0 infatti sono inquadrate nelle omonime flottiglie fluviali).\nNe rimangono in servizio meno di una decina: \"PSKR-52, PSKR-53, PSKR-54, PSKR-55, PSKR-56, PSKR-57, PSKR-58\" e \"PSKR-59\".\nCollegamenti esterni.\nLe unit\u00e0 in servizio presso la Guardia di Frontiera Federale"}
{"id": "1203862", "revid": "767487", "url": "https://it.wikipedia.org/wiki?curid=1203862", "title": "George Ault", "text": "Viene annoverato tra i membri della corrente artistica del precisionismo ed \u00e8 stato influenzato anche dal cubismo e dal surrealismo.\nBiografia.\nNasce a Cleveland, Ohio, ma trascorre la giovinezza a Londra, dove studia alla \"Slade School of Art\" e alla \"St. John's Wood School of Art\".\nRitornato negli Stati Uniti nel 1911, per il resto della vita visse tra New York e il New Jersey.\nLa sua vita personale fu travagliata, divenne alcolista nel 1920 dopo la morte della madre in un istituto psichiatrico e dopo il suicidio dei suoi tre fratelli.\nNel 1937, Ault parte per Woodstock e cerca di andare avanti lasciandosi il passato alle spalle.\nQui cre\u00f2 alcune delle sue migliori opere, ma ebbe molte difficolt\u00e0 a venderle, tanto che dipendeva economicamente dalla moglie.\nNel 1948 si suicida per affogamento.\nDurante la sua vita, i suoi lavori furono esposti al Whitney Museum of American Art e all\"'Addison Gallery of American Art\", Massachusetts, tra gli altri.\nAult lavorava con la tecnica della pittura ad olio, con la tecnica dell'acquerello, e del disegno.\nViene annoverato tra i pittori del precisionismo insieme a Charles Sheeler e Ralston Crawford per le sue disadorne rappresentazioni di architettura e paesaggi urbani. In ogni caso gli aspetti idealisti e futuristi del precisionismo non sono cos\u00ec evidenti nel suo lavoro; una volta si rifer\u00ec ai grattacieli chiamandoli \"tomba del capitalismo\"\nPittore analitico, \u00e8 ricordato specialmente per la sua capacit\u00e0 di rappresentare realisticamente la luce, che risalta specialmente in scene al buio, infatti ha dipinto soprattutto scene notturne.\nDelle sue ultime opere, quali: \"January, Full Moon\"; \"Black Night\"; \"August Night\"; e \"Bright Light at Russell's Corners\" il \"The New York Times\" (16 dicembre 1973) ha scritto:"}
{"id": "1203867", "revid": "116944", "url": "https://it.wikipedia.org/wiki?curid=1203867", "title": "Cedilla", "text": ""}
{"id": "1203869", "revid": "300067", "url": "https://it.wikipedia.org/wiki?curid=1203869", "title": "Rod Strickland", "text": "Carriera.\nDopo aver giocato a livello liceale per la Oak Hill Academy di Mouth of Wilson, Virginia \u00e8 passato alla DePaul University, dove in tre anni ha segnato 16,6 punti di media a partita. Finita la carriera NCAA \u00e8 stato scelto nel draft NBA 1988 al primo giro con il numero 19 dai New York Knicks.\nStrickland ha giocato nella NBA 17 stagioni totalizzando una media di 13,2 punti e 7,3 assist a partita. A livello realizzati la sua miglior stagione \u00e8 stata quella 1994-1995 con i Portland Trail Blazers quando realizz\u00f2 ben 18,9 punti a partita, mentre nell'annata 1997-1998 ebbe un massimo di 10,5 assist a partita giocando per i Washington Bullets.\nNell'anno d'esordio \u00e8 stato incluso nel secondo miglior quintetto di matricole, mentre nella stagione 1997-98 \u00e8 finito nel secondo miglior quintetto della intera NBA, in quella stessa stagione ha comandato la lega per numero di assist totali e di media a partita\nDopo la NBA.\nDopo aver chiuso con il basket giocato nel 2005, Strickland \u00e8 stato assunto nell'estate del 2006 come vice-allenatore della University of Memphis, sotto coach John Calipari.\nNel 2008 \u00e8 diventato general manager della squadra dell'ateneo."}
{"id": "1203870", "revid": "767487", "url": "https://it.wikipedia.org/wiki?curid=1203870", "title": "Tot\u00f2, Peppino e... la dolce vita", "text": "Tot\u00f2, Peppino e... la dolce vita \u00e8 un film del 1961 diretto da Sergio Corbucci ed interpretato da Tot\u00f2 e Peppino De Filippo. Il film \u00e8 una parodia della pellicola girata l'anno precedente da Federico Fellini \"La dolce vita\" riutilizzando gran parte della costosa scenografia di via Veneto allestita per quel film.\nTrama.\nAntonio Barbacane viene mandato dal ricco nonno a Roma per cercare di corrompere dei politici affinch\u00e9 spostino il tracciato di un'autostrada sulle proprie terre al fine di aumentarne il valore. Egli, invece di provvedere, si abbandona ai piaceri della capitale pur non avendo un lavoro fisso. Per controllarne l'operato viene inviato l\u00ec suo cugino Peppino, segretario comunale del paese, moralista ed integerrimo a tal punto da far rimuovere i manifesti del film \"La dolce vita\".\nAntonio sta sbarcando il lunario come posteggiatore abusivo a via Veneto dove per\u00f2 \u00e8 conosciuto da tutti. Arrotonda infatti gli incassi delle mance con i servizi che procura ai frequentatori dei locali di Via Veneto.\nPeppino dopo essere stato coinvolto involontariamente in una scazzottata prontamente fotografata dai paparazzi, trova Antonio su quella strada. Rifiutati i rimproveri del nonno portati da Peppino, Antonio lo porta a divertirsi nei locali notturni.Durante una festa in questi locali Tot\u00f2 spruzza Nell aria della cocaina, che facendo effetto, provoca negli astanti uno stato di euforica follia. Le donne americane che accompagnano i cugini, cominciano a spogliarsi ma sopraggiungono i mariti e scoppia un parapiglia.\nIl nonno intanto sta sorvegliando i nipoti di nascosto e depreca i loro comportamenti. \u00c8 notte alta e Peppino \u00e8 ubriaco e stanco. Antonio lo colloca nel bagagliaio di un'auto in sosta nella quale si accomoda per riposare. Ma la macchina non rimane l\u00ec tutta la notte: il suo proprietario, l'avvocato Guglielmo detto Gugo, infatti la porta via accompagnato dalla sua amante Magda. Svegliatosi Antonio, su richiesta della ragazza alla ricerca di un posto tranquillo e originale, li conduce a casa sua, una dimora allagata e abbandonata. Mentre sono l\u00ec due ladri tentano di rubare la ruota di scorta dell'auto in sosta ma alla vista di Peppino nel bagagliaio, temendo che sia morto, fuggono impauriti. \nLa ragazza intanto dopo i primi entusiasmi si \u00e8 annoiata e all'insaputa di Antonio i due amanti vanno via portando con loro il dormiente Peppino.\nIl giorno dopo Antonio arringa in una dimostrazione di piazza i posteggiatori abusivi come lui per sollecitare la regolarizzazione della categoria. Alla vista della polizia il comizio non autorizzato si interrompe e Antonio viene fermato. Intanto Peppino si sveglia e tornato a via Veneto ritrova il cugino questa volta in tenuta da posteggiatore. Antonio si giustifica con la scusa di mimetizzarsi agli agenti delle tasse per non pagare troppe tasse e continua a illuderlo di avere parlato al ministro del problema della strada. Intanto arriva Renata Francesca, la baronessa che lo invita con lei a un party col proposito segreto di fargli pagare il pieno dell'auto.\nGiunti sul posto Antonio confessa a Peppino di non avere pi\u00f9 una lira, di sopravvivere facendo il posteggiatore e che la S.p.a., di cui \u00e8 presidente, significa societ\u00e0 posteggiatori abusivi. Peppino si sente perso, su quell'aiuto contava molto. Antonio lo persuade prima a spararsi, poi a dimenticare i suoi problemi almeno per quella notte, invitandolo a partecipare a quella festa malgrado il rischio di perdere l'eredit\u00e0. I comportamenti degli invitati sono disinibiti e promiscui, annoiati e infantili.\nI due cugini, invitati alla seduta spiritica condotta dalla medium Norma per stabilire un contatto con le anime dei morti, vengono terrorizzati dalla comparsa di un fantasma che non \u00e8 altro che uno scherzo. Il festino riprende. Irrompe furibondo il nonno che li rimprovera di aver abbandonato le consegne ricevute e di essersi dati alla brutta vita. Spediti al paese i nipoti, mentre vivono tra le pecore, ricevono una lettera del nonno. Sar\u00e0 lui a occuparsi degli affari di famiglia iniziando proprio da via Veneto dove anche lui per\u00f2 si \u00e8 lasciato travolgere dalla dolce vita.\nProduzione.\nIl film viene prodotto da Gianni Buffardi, marito di Liliana De Curtis e quindi genero di Tot\u00f2.\nLa prima scena a via Veneto viene girata da Camillo Mastrocinque che per\u00f2 alcuni giorni dopo, a seguito di contrasti con la produzione, decise di abbandonare il set. La regia venne quindi affidata a Sergio Corbucci e la sceneggiatura scritta man mano che procedette la lavorazione della pellicola.\nQuando Tot\u00f2, in qualit\u00e0 di presidente del Sindacato Posteggiatori Abusivi, aizza la folla con un discorso in cui chiede un parcheggio al sole, parodizza ben tre personaggi storici: Karl Marx (\u00abAbusivi di tutti i posteggi urbani e interurbani, unitevi!\u00bb, che fa il verso al celebre appello del \"Manifesto del Partito Comunista\"), l'abate Siey\u00e8s (\u00abChe cosa chiediamo noi? (...) Che cosa abbiamo ottenuto finora?\u00bb, con riferimento al famoso pamphlet \"Che cos'\u00e8 il Terzo Stato?\") e Benito Mussolini (\u00abAbbiamo pazientato 40 mesi: ora basta!\u00bb, che riecheggia il discorso con cui il Duce annunci\u00f2 l'invasione dell'Etiopia).\nVari i tagli della censura, in particolare, viene esclusa una scena considerata volgare in cui Tot\u00f2 e Peppino prendono in giro i personaggi della \"dolce vita\" con riferimento all'Odissea: \u00abQui, guardati intorno, sono tutti Proci!\u00bb dice Tot\u00f2 e Peppino risponde: \u00abMe ne sono accorto\u00bb; ribatte Tot\u00f2: \u00abOggi essere Procio \u00e8 un titolo d'onore. Io, per esempio, se fossi in te, dato che hai anche il fisico, modestamente, fatti Procio!\u00bb e ancora \u00abTu sei scemo!\u00bb, \u00abFatti Procio!\u00bb, \u00abMa vattene!\u00bb. Altra scena tagliata quella in cui Tot\u00f2 rincorre il ministro fin dentro una chiesa e gli si inginocchia vicino chiedendogli un posto di lavoro.\nIl regista Sergio Corbucci appare nel film in veste di attore in due sequenze esilaranti. \u00c8 il cliente del bar che vuole telefonare e mette fretta a Peppino (che in quel momento sta utilizzando il telefono pubblico del locale) disturbandolo con il rumore dei gettoni che fa nervosamente saltellare nella propria mano (quando lo vede, Peppino esclama tra s\u00e9 seccato \"Ecco, \u00e8 arrivato il campanaro\").\nCritica.\nScriveva Mauro Manciotti: \u00abSergio Corbucci, dopo aver firmato numerosi copioni rivistaioli, \u00e8 passato al cinematografo, dirigendo questa ennesima puntata della serie Tot\u00f2, Peppino e ...[..] Parodia condotta non tanto secondo un gusto di piacevole divertimento, ma spesso con mano e allusioni pi\u00f9 equivoche, di pornografia fine a se stessa\u00bb.\nDa un articolo non firmato sul \"Corriere Lombardo\": \u00abFosse almeno una parodia del film di Fellini! [..] Tot\u00f2 e Peppino fanno del loro meglio per salvare il film dal mare di banalit\u00e0\u00bb."}
{"id": "1203874", "revid": "228587", "url": "https://it.wikipedia.org/wiki?curid=1203874", "title": "Excalibur Hotel and Casino", "text": "L'Excalibur Hotel and Casino \u00e8 un albergo con casin\u00f2 situato al \"3850\" della \"Las Vegas Boulevard South\", vale a dire la Las Vegas Strip a Las Vegas (Nevada); fa parte della catena MGM Mirage di propriet\u00e0 del magnate multimiliardario Kirk Kerkorian.\n\u00c8 considerato uno degli hotel pi\u00f9 belli del mondo per via del suo tema portante (moltissimi \"resort\" di Las Vegas sono strutturati su un tema portante a cui \u00e8 dedicato l'edificio) basato su Re Art\u00f9, Camelot e il mondo fantasy del medioevo in generale.\nSi trova all'incrocio di \"Las Vegas Boulevard\" con \"Tropicana Avenue\". \u00c8 collegato tramite un tram privato ad alcune delle altre propriet\u00e0 della stessa azienda (il Luxor Hotel e il Mandalay Bay Resort and Casino) ed \u00e8 inoltre possibile passare camminando da una di queste tre propriet\u00e0 all'altra senza dover uscire in strada.\nStoria.\nL'Excalibur ha aperto i battenti il 19 giugno 1990, costruito dal \"Circus Circus\", all'epoca della sua apertura era senza dubbio uno dei pi\u00f9 originali, innovativi e moderni \"resort\" di Las Vegas, e lo rimane tuttora, inoltre fu costruito con l'intento di attirare l'attenzione non solo degli adulti ma anche dei bambini grazie a spettacoli, piscine e attrazioni incentrate sul mondo di Mago Merlino e di Re Art\u00f9.\nNel febbraio 2003 venne evacuato per una minaccia d'incendio; circa un mese dopo, il 21 marzo 2003, in questo albergo venne vinto il pi\u00f9 grande \"jackpot\" della storia di Las Vegas (la cifra record fu di 39.713.982,25 dollari).\nIl 26 aprile 2005 tutte le propriet\u00e0 del Mandalay Resort Group, tra cui anche l'Excalibur, vennero acquistate dalla compagnia rivale MGM Mirage.\nCaratteristiche.\nL'albergo ha 4.008 stanze e la superficie da gioco del casin\u00f2 \u00e8 di circa 9.290 m\u00b2.\nI ristoranti dell'albergo hanno quasi tutti nomi che ricordano il tema portante dell'albergo: \"Roundtable Buffet\", \"Sir Galahad's Prime Cuts\", \"The Steakhouse of Camelot\" e \"Regale's Italian eatery\", esistono anche il \"Sherwood Forest Cafe\".\nAll'interno dell'edificio si pu\u00f2 assistere ad uno show chiamato \"Tournament of Kings\" che riprende storie medievali e riproduce giostre e duelli.\nPer alcuni anni vicino all'ingresso era possibile vedere uno spettacolo in cui i protagonisti erano Merlino e un drago impegnati in un duello, ora questa attrazione non esiste pi\u00f9.\nA differenza del vicino Mandalay Bay Resort and Casino l'Excalibur non ha mai ospitato incontri di pugilato di un certo livello.\nAll'interno della struttura esiste una cappella in cui \u00e8 possibile sposarsi, e l'albergo offre anche la possibilit\u00e0 di celebrare un matrimonio in stile medievale."}
{"id": "1203876", "revid": "599013", "url": "https://it.wikipedia.org/wiki?curid=1203876", "title": "Susanthika Jayasinghe", "text": "Biografia.\n\u00c8 cresciuta in una famiglia povera in un piccolo villaggio a 60\u00a0km a nord di Colombo. Ai Mondiali di Atene del 1997 vince la medaglia d'argento nei 200 m piani, imponendosi a livello internazionale all'et\u00e0 di 22 anni. Dopo l'eccellente risultato decide di trasferirsi negli Stati Uniti d'America per allenarsi meglio.\nNell'aprile del 1998 viene sospesa dalle competizioni dopo esser stata trovata positiva ad un test anti-doping; lei accus\u00f2 che il test era truccato, per via delle sue convinzioni politiche e per i suoi disaccordi col Ministero dello Sport. In seguito viene assolta dall'accusa.\nAi Giochi olimpici di Sydney del 2000 ottiene nei 200 m piani la medaglia di bronzo, conquistando la seconda medaglia olimpica per lo Sri Lanka dopo quella ottenuta da Duncan White nel 1948. Senza avere avuto praticamente nessun supporto economico dalle associazioni sportive del suo Paese, contrae molti debiti per poter partecipare ai Giochi di Sydney, ma dopo aver vinto la medaglia viene aiutata da una colletta nazionale a rientrare in Sri Lanka.\nSuccessivamente, nel dicembre 2009, il CIO, dopo aver revocato causa doping il titolo dei 200 m alla vincitrice Marion Jones, decide di riassegnare le medaglie, consegnando a Susanthika Jayasinghe la medaglia d'argento.\nNel 2002 conquista due ori su 100 e 200 m piani ai Campionati asiatici organizzati a Colombo, nella sua nazione. Doppio successo che verr\u00e0 ripetuto nel 2007 ai Campionati asiatici di Amman, Giordania. Il 31 agosto del 2007, a dieci anni di distanza dalla sua precedente medaglia mondiale, torna su un podio iridato vincendo la medaglia di bronzo sui 200 m piani ai Mondiali di Osaka."}
{"id": "1203880", "revid": "2519", "url": "https://it.wikipedia.org/wiki?curid=1203880", "title": "H\u00fcttenberg (Assia)", "text": ""}
{"id": "1203883", "revid": "1516087", "url": "https://it.wikipedia.org/wiki?curid=1203883", "title": "Jamestown (Sant'Elena)", "text": "Jamestown \u00e8 la capitale dell'isola di Sant'Elena. Comprendendo la zona circostante, ha una popolazione di circa 1000 abitanti; fu fondata nel 1659 dalla Compagnia britannica delle Indie orientali.\nUrbanistica.\nLa principale attrazione turistica della citt\u00e0 \u00e8 la scala di Giacobbe (\"Jacob's Ladder\"), costruita nel 1829 per collegare Jamestown alla guarnigione disposta sulla Ladder Hill. La citt\u00e0 ha inoltre alcuni esempi di edifici dell'et\u00e0 coloniale ed \u00e8 stata candidata come Patrimonio dell'umanit\u00e0 dell'UNESCO.\nAltri edifici sono costruiti con rocce vulcaniche, mentre la citt\u00e0 \u00e8 completata da una chiesa e dai servizi portuali per la consegna dei beni sull'isola. Jamestown \u00e8 al centro della rete stradale e delle comunicazioni dell'isola. La temperatura in quest'area \u00e8 di circa cinque gradi pi\u00f9 alta rispetto al resto dell'isola grazie alla sua particolare posizione ed altitudine."}
{"id": "1203884", "revid": "767487", "url": "https://it.wikipedia.org/wiki?curid=1203884", "title": "Classe Vosh", "text": "Le unit\u00e0 navali appartenenti alla classe Vosh (progetto 1248 Moskit secondo la classificazione russa) sono pattugliatori utilizzati dalla marina militare sovietica e poi russa per il controllo dei confini fluviali con la Cina.\nTecnica ed armamento.\nSi tratta di unit\u00e0 piuttosto simili ai Piyavka, ma con un armamento decisamente pi\u00f9 pesante. In compenso, hanno dimensioni leggermente inferiori, e non hanno capacit\u00e0 cargo.\nIl cannone da 100\u00a0mm \u00e8 lo stesso dei carri armati T-55.\nIl servizio.\nI Vosh sono stati costruiti tra il 1979 ed il 1984. Vengono utilizzati dalla Guardia di Frontiera Federale per le operazioni di controllo e pattugliamento dei fiumi Amur ed Ussuri, al confine con la Cina.\nOggi ne rimangono in servizio cinque, tutti inquadrati nelle flottiglie fluviali dell'Amur e dell'Ussuri: \"PSKR-482, PSKR-483, PSKR-484, PSKR-485\" e \"PSKR-486\"."}
{"id": "1203885", "revid": "2519", "url": "https://it.wikipedia.org/wiki?curid=1203885", "title": "Flatanger", "text": "Flatanger \u00e8 un comune norvegese della contea di Tr\u00f8ndelag. Centro amministrativo del comune \u00e8 il villaggio di Lauvsnes, altri insediamenti del comune sono J\u00f8ssund, Hasv\u00e5g e Vik.\nGeografia.\nIl comune costiero \u00e8 caratterizzato da fiordi, profonde vallate con piccoli laghi di origine glaciale e numerose (1084) isole, isolotti e scogli, le principali sono Kvern\u00f8ya, Halm\u00f8ya e Bj\u00f8r\u00f8ya. Sulla terraferma l'altitudine massima \u00e8 raggiunta dal monte Being\u00e5rdsheia (613 m s.l.m.).\nMonumenti ed attrazioni.\nIn corrispondenza della parte terminale del Namsfjords si trova una fortificazione della seconda guerra mondiale. Il comune ha due chiese nella localit\u00e0 di L\u00f8v\u00f8y e Vik risalenti al 1871 e al 1873.\nSito d'arrampicata.\nIl comune \u00e8 diventato noto nella cronaca sportiva mondiale per via della caverna Hanshelleren che si trova nella zona. Il 4 ottobre 2012 l'arrampicatore Adam Ondra ha aperto in questa caverna la via \"Change\" che nel momento della prima ascensione era la via con il grado di difficolt\u00e0 pi\u00f9 alto mai raggiunto: 9b+/5.15c+. Il grado di difficolt\u00e0 venne poi eguagliato dalla via \"La Dura Dura\", situata a Oliana in Spagna, che \u00e8 stata aperta da Adam Ondra e ripetuta poco dopo da Chris Sharma, che aveva chiodato la via, nel 2013.\nNell'estate del 2017 Adam Ondra scala la prima via di grado 9c al mondo, tracciata da lui stesso a Flatanger, chiamata \"Project Hard\" per via delle sue numerose difficolt\u00e0 che la rendono il progetto pi\u00f9 difficile mai realizzato fino a quel momento.\nLa via \"Project Hard\" \u00e8 stata poi ufficialmente rinominata \"Silence\"."}
{"id": "1203891", "revid": "1318658", "url": "https://it.wikipedia.org/wiki?curid=1203891", "title": "Ciney", "text": "Ciney (in vallone \"C\u00een\u00e8\") \u00e8 un comune belga di 15.078 abitanti situato nella provincia vallona di Namur. Gli \u00e8 stato dedicato un asteroide, 3138 Ciney."}
{"id": "1203897", "revid": "118088673", "url": "https://it.wikipedia.org/wiki?curid=1203897", "title": "Dimitrios Nanopoulos", "text": "Biografia.\n\u00c8 uno dei ricercatori pi\u00f9 citati nel mondo (pi\u00f9 di 19.000 occorrenze), non solo nel campo della fisica, ma anche in diverse discipline scientifiche."}
{"id": "1203898", "revid": "2455", "url": "https://it.wikipedia.org/wiki?curid=1203898", "title": "Gente del Libro", "text": ""}
{"id": "1203899", "revid": "671029", "url": "https://it.wikipedia.org/wiki?curid=1203899", "title": "Fosnes", "text": "Fosnes \u00e8 un ex comune norvegese della contea di Nord-Tr\u00f8ndelag. Dal 1\u00ba gennaio 2020 \u00e8 stato unito al comune di Namsos."}
{"id": "1203901", "revid": "1543377", "url": "https://it.wikipedia.org/wiki?curid=1203901", "title": "Mao Asada", "text": "Vincitrice della medaglia d'argento alle Olimpiadi di Vancouver del 2010, campionessa mondiale nel 2008, nel 2010 e nel 2014, vincitrice del Quattro Continenti nel 2008, nel 2010 e nel 2013, quattro volte vincitrice della finale del Grand Prix, campionessa mondiale juniores nel 2005, vincitrice della Finale Grand Prix ISU juniores della stagione 2004-2005 e cinque volte campionessa nazionale giapponese, ai Giochi Olimpici del 2010 \u00e8 inoltre divenuta la prima donna ad eseguire tre tripli axel nella stessa competizione.\nBiografia.\nGli esordi.\nMao Asada ha studiato danza classica dai tre ai nove anni di et\u00e0, ma quando aveva cinque anni, insieme a sua sorella maggiore Mai, ha iniziato anche a pattinare.\nCarriera sportiva.\nMao ha vinto i campionati nazionali giapponesi nella categoria Novice nella stagione 2002-2003, guadagnandosi in questo modo l'invito a partecipare ai campionati giapponesi juniores, dove si \u00e8 classificata quarta. Nella stessa stagione ha partecipato anche ai campionati nazionali giapponesi nella categoria Senior, piazzandosi settima.\nNella stagione 2003-2004 ha riconfermato il primo posto ai campionati nazionali Novice e il quarto a quelli juniores. Ha ottenuto invece un ottavo posto ai campionati nazionali Senior. Nel 2003 ha partecipato anche all'Helena Pajovic Cup e l'anno successivo al Trofeo Mladost, sue prime competizioni internazionali, vincendo in entrambi gli eventi.\nStagione 2004-2005.\nNella stagione 2004-2005 Mao Asada ha raggiunto l'et\u00e0 minima per competere a livello internazionale nella categoria Junior ed ha quindi gareggiato nello Junior Grand Prix. La Asada ha vinto entrambi gli eventi ai quali era stata convocata e poi anche la finale, posizionandosi davanti alla sudcoreana Yu-Na Kim. Ha poi vinto anche i campionati nazionali juniores. Con questa vittoria, Mao si \u00e8 qualificata per far parte della squadra giapponese ai mondiali juniores del 2005, dove ha poi vinto la medaglia d'oro.\nI risultati delle competizioni nella categoria Junior hanno garantito a Mao la convocazione ai campionati nazionali nella categoria Senior, dove la pattinatrice ha vinto la medaglia d'argento. Non ha per\u00f2 potuto partecipare ai mondiali del 2005 in quanto troppo giovane.\nStagione 2005-2006.\nNella stagione 2005-2006 la Asada \u00e8 passata alla categoria Senior ed ha partecipato al Grand Prix 2005-2006. La sua prima tappa in tale competizione \u00e8 stata la Cup of China del 2005, dove ha vinto l'argento dopo essersi classificata seconda nel programma corto e terza nel libero e concludendo quindi la gara a tre punti di distacco dalla campionessa olimpica Shizuka Arakawa. Il suo secondo evento \u00e8 stato il Troph\u00e9e Eric Bompard, dove a seguito del piazzamento in prima posizione sia nel corto che nel libero ha ottenuto la medaglia d'oro, con un margine di 7 punti da Sasha Cohen. Questi risultati le hanno permesso di qualificarsi alla finale, che ha vinto con 189,62 punti e superando di 12 punti Irina Sluckaja, atleta vincitrice del bronzo alle Olimpiadi di Torino del 2006.\nAi campionati nazionali giapponesi del 2006 ha ottenuto il secondo posto dietro Fumie Suguri. Essendo ancora troppo giovane, non ha potuto partecipare ai Giochi Olimpici. Pur competendo gi\u00e0 a livello Senior, \u00e8 stata invitata a partecipare ai campionati mondiali juniores, dove si \u00e8 classificata seconda con 24,19 punti di distacco dalla vincitrice Yu-Na Kim ed un vantaggio di 18,21 punti dal terzo posto di Christine Zukowski. In questa competizione, la Asada \u00e8 per\u00f2 divenuta la prima donna ad eseguire un triplo axel nel programma corto ad una competizione ISU.\nStagione 2006-2007.\nNella stagione 2006-2007 il primo evento del Grand Prix a cui ha partecipato la Asada \u00e8 stato Skate America 2006, dove ha vinto la medaglia di bronzo, mentre l'oro \u00e8 andato a Miki And\u014d e l'argento a Kimmie Meissner. Mao era infatti prima nel programma corto, ma \u00e8 poi arrivata solo quarta nel libero, con 171,23 punti. Il secondo evento \u00e8 stato invece l'NHK Trophy del 2006, che Mao Asada ha vinto con 199,52 punti, segnando un nuovo record per il punteggio totale nelle competizioni ISU femminili. Nella finale del Grand Prix del 2007 a San Pietroburgo invece, l'atleta giapponese si \u00e8 classificata prima al termine del programma corto ma solo quarta nel libero, ottenendo quindi la seconda posizione e cedendo il titolo alla rivale sudcoreana Yu-Na Kim.\nAi campionati nazionali giapponesi del 2007, Mao Asada ha ottenuto l'oro con 26,11 punti di distacco dalla seconda classificata Miki And\u014d. Ai campionati mondiali di Tokyo invece, dopo aver ottenuto un quinto posto nel programma corto, la Asada ha segnato un nuovo record ISU nel punteggio del libero posizionandosi prima nella seconda parte della gara e riuscendo quindi a guadagnare la medaglia d'argento nella competizione, con un totale di 194,95 punti.\nStagione 2007-2008.\nNella stagione 2007-2008 il suo primo evento del Grand Prix \u00e8 stato Skate Canada 2007, che ha vinto dopo essersi classificata rispettivamente terza e prima nel programma corto e nel libero. Ha poi ottenuto la medaglia d'oro anche al Troph\u00e9e Eric Bompard 2007, suo secondo evento del Grand Prix, ripetendo il risultato gi\u00e0 ottenuto due anni prima in questa stessa competizione e qualificandosi per la finale del Grand Prix 2007-2008, disputata a Torino. In tale occasione la Asada ha ottenuto 59,04 punti nel programma corto, piazzandosi solo sesta a causa di un errore nella partenza di un salto. Si \u00e8 per\u00f2 classificata prima nel programma libero con 132,55 punti ed ha quindi conquistato il secondo gradino del podio con un punteggio totale di 191,50, dietro la vincitrice dell'oro Yu-Na Kim e prima della terza classificata Carolina Kostner.\nLa Asada ha poi vinto i campionati nazionali giapponesi del 2008 con 205,33 punti, riuscendo a superare la campionessa del mondo in carica Miki And\u014d con un margine di 1,15 punti e venendo convocata sia per i campionati mondiali che per il Quattro continenti del 2008, evento al quale ha preso parte per la prima volta proprio in questa occasione riuscendo peraltro a vincere in entrambe le sezioni della gara ed a conquistare la medaglia d'oro con 13,71 punti di distacco da Joannie Rochette. Avendo lasciato il suo allenatore poco tempo prima della competizione, Mao Asada ha partecipato sia al Quattro continenti che, in seguito, al mondiale, senza essere seguita ed accompagnata da un coach ma semplicemente da un delegato della federazione giapponese.\nIl 20 marzo 2008, ai mondiali di G\u00f6teborg in Svezia, la Asada ha concluso in seconda posizione sia il corto che il libero, ottenendo per\u00f2 un totale di 185,56 che le \u00e8 valso il titolo iridato a soli 0,88 punti di distacco dalla vincitrice dell'argento Carolina Kostner. Mao era infatti seconda con solo 18 decimi di distanza dalla Kostner al termine del corto ed \u00e8 caduta all'inizio del libero sul triplo axel ricevendo di conseguenza 1,00 punto di deduzione ed un punteggio di 121,46, che le ha comunque permesso di vincere la competizione. La sudcoreana Yu-Na Kim ha invece vinto il bronzo e la campionessa uscente Miki And\u014d \u00e8 stata costretta a ritirarsi dalla competizione nel mezzo del suo programma libero a causa di un infortunio a una gamba.\nI risultati delle atlete giapponesi in questa edizione dei mondiali, in particolare i piazzamenti della Asada e di Yukari Nakano hanno valso al Giappone il diritto di presentare l'anno seguente tre pattinatrici.\nStagione 2008-2009.\nNella stagione 2008-2009 gli eventi del Grand Prix a cui \u00e8 stata assegnata la Asada sono stati il Troph\u00e9e Eric Bompard 2008 e l'NHK Trophy 2008. Nel primo dei due la giapponese si \u00e8 classificata seconda in entrambi i segmenti di gara ed ha vinto la medaglia d'argento con un punteggio totale di 167,59. All'NHK Trophy l'atleta nipponica ha per\u00f2 vinto la competizione con 191,13 punti ed un distacco di 23,49 punti dalla connazionale Akiko Suzuki, qualificandosi quindi per la finale del 2009.\nAlla finale del Grand Prix 2008-2009, la Asada si \u00e8 classificata seconda nel programma corto, ma ha poi vinto sia il libero che la competizione con un totale di 188,55 punti. In questa occasione inoltre Mao Asada \u00e8 divenuta la prima donna ad eseguire due tripli axel nello stesso programma in una competizione ISU, di cui uno in combinazione con un doppio toe-loop.\nLa Asada ha poi preso parte ai campionati nazionali 2009 per difendere il suo titolo di campionessa giapponese. Nel programma corto ha eseguito una combinazione triplo flip-triplo rittberger in cui per\u00f2 il secondo salto \u00e8 stato degradato a semplice; ha quindi ricevuto 65,20 punti e si \u00e8 piazzata in seconda posizione. Nel programma libero la Asada ha eseguito correttamente tre salti tripli, mentre altri tre tripli sono stati degradati, inclusi due tripli axel considerati sottoruotati. Ha ottenuto 117,15 punti per il libero e 182,45 in totale, riuscendo, pur essendo solo seconda in entrambe le sezioni di gara, a conquistare per la terza volta consecutiva il titolo nazionale.\nMao Asada ha poi partecipato al Quattro Continenti 2009 che si \u00e8 tenuto a Vancouver, in Canada. Nel programma corto si \u00e8 classificata solo sesta, ma ha parzialmente recuperato con il programma libero in cui si \u00e8 piazzata al primo posto. Il suo primo tentativo di eseguire un triplo axel non \u00e8 andato a buon fine e si \u00e8 risolto in un salto semplice, mentre il secondo \u00e8 riuscito perfettamente consentendole di guagnare 8,80 punti solo per tale elemento. Ha inoltre completato una combinazione triplo flip-doppio rittberger-doppio rittberger, un triplo rittberger ed una combinazione triplo flip-doppio rittberger. Il suo triplo toe-loop \u00e8 stato degradato a doppio, ma \u00e8 riuscita comunque a completare l'esercizio con un doppio axel, le trottole, le spirali e la sequenza di passi. Al termine della competizione, la Asada \u00e8 arrivata terza, dopo la vincitrice Yu-Na Kim e la seconda classificata, la canadese Joannie Rochette.\nAi mondiali del 2009, Mao si \u00e8 piazzata terza nel corto con 66,06 punti e quarta nel libero con 122,03 punti, concludendo al quarto posto con un punteggio totale di 188,09.\nNel 2009 Mao ha anche preso parte alla prima edizione in assoluto del World Team Trophy, nuovo evento organizzato dall'ISU. Nel programma corto ha guadagnato 75,84 punti, nuovo record personale, ponendosi in prima posizione. Nel libero ha ottenuto 126,03 punti, vincendo l'evento con un totale di 201,87, altro nuovo record personale. La squadra giapponese ha concluso la competizione al terzo posto, superata da Stati Uniti e Canada.\nStagione 2009-2010.\nGli eventi del Grand Prix delle stagione 2009-2010 per Mao Asada sono stati il Troph\u00e9e Eric Bompard 2009 e la Rostelecom Cup 2009. Nel primo di essi la Asada si \u00e8 classificata terza nel programma corto e seconda nel libero, vincendo la medaglia d'argento. Nel secondo si \u00e8 invece piazzata solo sesta dopo il corto e quinta nel libero, avendo eseguito solo due salti tripli. Ha quindi concluso la gara al quinto posto a ben 21,65 punti di distanza dal gradino pi\u00f9 alto del podio, occupato da Miki And\u014d.\nLa Asada ha per\u00f2 vinto il suo quarto titolo nazionale consecutivo nei campionati giapponesi del 2010, dopo essersi piazzata in prima posizione sia nel corto che nel libero e con un punteggio totale di 204,62 punti.\nAl Quattro Continenti del 2010, Mao Asada si \u00e8 classificata terza nel primo segmento di gara, avendo eseguito un triplo axel sottoruotato ed avendo sbagliato un triplo flip. Ha per\u00f2 poi vinto nel libero ed ha conquistato la medaglia d'oro con un punteggio totale di 183,96 punti.\nA febbraio la Asada ha partecipato alle olimpiadi di . Il 23 febbraio, nel programma corto, ha eseguito correttamente una combinazione triplo axel-doppio toe-loop, un triplo flip ed un doppio axel e tutte le sue trottole e le sue sequenze di spirali sono state valutate di livello quattro. Ha ottenuto 73,78 punti e si \u00e8 classificata seconda. Il 25 febbraio, nel libero, \u00e8 riuscita ad eseguire due tripli axel, ma ha commesso alcuni errori in altri due elementi di salto del suo programma. Nella combinazione triplo flip-doppio rittberger-doppio rittberger infatti, il triplo flip \u00e8 risultato essere sottoruotato ed inoltre non \u00e8 riuscita a tenere un triplo toe-loop e lo ha eseguito solo semplice. Con 131,72 punti del libero ed un totale di 205,50, la Asada ha vinto la medaglia d'argento e le \u00e8 stato riconosciuto dal Guinness World Record il record per il numero di tripli axel eseguiti in una gara, avendone presentato uno nel programma corto e due nel libero.\nAi mondiali del 2010, Mao si \u00e8 classificata seconda al termine del corto con 68,08 punti, 2,32 punti dopo la statunitense Mirai Nagasu. Nella sua combinazione triplo axel-doppio toe-loop, il triplo axel \u00e8 stato considerato doppio perch\u00e9 sottoruotato, ma la Asada ha eseguito un triplo flip e un doppio axel ed i suoi elementi non di salto hanno ricevuto dei buoni livelli di difficolt\u00e0. Con 129,50 punti si \u00e8 posizionata seconda anche nel libero, a 99 decimi da Yu-Na Kim. Nel suo programma lungo ha eseguito un triplo axel, una combinazione con un triplo axel (degradato) ed un doppio toe-loop, una con triplo flip e doppio rittgerber, un triplo rittberger, una combinazione triplo flip-doppio rittberger-doppio rittberger, un triplo toe-loop ed un doppio axel. In conclusione, ha vinto il titolo iridato con un totale di 197,58 punti. La Asada ha detto di essere stata particolarmente motivata in tale occasione dal fatto che il suo connazionale Daisuke Takahashi aveva appena vinto lo stesso titolo nella categoria maschile e con la sua vittoria il Giappone avrebbe avuto l'oro mondiale in entrambe le categorie.\nStagione 2010-2011.\nPer la stagione 2010-2011 la Asada \u00e8 stata convocata per l'NHK Trophy 2010 ed il Troph\u00e9e Eric Bompard 2010. All'NHK Trophy si \u00e8 classificata ottava sia nel corto che nel libero, finendo quindi in ottava posizione l'intera competizione. Al suo secondo evento Grand Prix della stagione, \u00e8 invece arrivata quinta, dopo aver ottenuto un settimo posto nel corto ed un quinto nel lungo.\nAlle nazionali del 2011 si \u00e8 classificata prima al termine del corto ma solo seconda nel libero, terminando la gara con un punteggio totale di 193,69, vincendo la medaglia d'argento e cedendo il titolo a Miki And\u014d.\nAl Quattro Continenti del 2011, la Asada si \u00e8 piazzata in seconda posizione sia nel corto che nel libero, ottenendo il secondo posto con 196,30 punti, ancora una volta dietro la connazionale Miki Ando.\nAi mondiali del 2011 a Mosca si \u00e8 invece classificata sesta, dopo un settimo posto nel programma corto ed un sesto nel libero.\nStagione 2011-2012.\nGli eventi del Grand Prix 2011-2012 a cui Mao Asada \u00e8 stata convocata sono stati l'NHK Trophy 2011 e la Cup of Russia 2011. Nel primo, la Asada si \u00e8 classificata terza nel programma corto e poi prima nel libero, vincendo la medaglia d'argento ad 1,79 punti dalla vincitrice dell'oro Akiko Suzuki. Alla Cup of Russia invece, Mao si \u00e8 posizionata al primo posto nel corto ed ha poi vinto l'evento, ottenendo cos\u00ec la qualificazione per la finale. \u00c8 stata per\u00f2 costretta a ritirarsi dalla finale del Grand Prix a causa dei gravi problemi di salute di sua madre, la quale \u00e8 poi deceduta nell'ospedale di Nagoya per l'aggravarsi della cirrosi epatica di cui soffriva, mentre Mao era sull'aereo di ritorno in Giappone.\nNonostante il recente lutto, la Asada ha confermato la sua presenza nelle successive competizioni della stagione, affermando di voler continuare a gareggiare e ad allenarsi con impegno per inseguire il suo sogno, per mantenere la promessa fatta alla sua famiglia quando la madre era ancora viva.\nAi campionati nazionali giapponesi del 2012 Mao Asada si \u00e8 classificata seconda sia nel programma corto che nel libero ma ha comunque guadagnato il suo quinto titolo nazionale e si \u00e8 assicurata un posto nella squadra nipponica per i campionati del mondo di Nizza.\nAl Quattro Continenti del 2012 si \u00e8 classificata prima nel programma corto e seconda nel libero, vincendo l'argento dietro la statunitense Ashley Wagner.\nAi mondiali di Nizza, la Asada si \u00e8 classificata quarta nel corto e sesta nel libero, concludendo la competizione al sesto posto con un punteggio totale di 164,52 punti.\nStagione 2012-2013.\nMao Asada ha inaugurato la stagione 2012-2013 partecipando alla competizione a squadre Japan Open, nella quale eseguendo per la prima volta in gara il nuovo programma libero sulle musiche del balletto \"Il lago dei cigni\" ha ottenuto il secondo posto personale con 122,04 punti ma ha comunque vinto la medaglia d'oro con il team giapponese, che ha superato quello del Nord America e quello europeo.\nAll'interno del Grand Prix 2012-2013, la Asada ha ricevuto la convocazione alla Cup of China 2012 ed all'NHK Trophy 2012.\nNella Cup of China, svoltasi a Shanghai, Mao Asada si \u00e8 classificata seconda al termine del programma corto con 62,89 punti, superata dalla russa Julia Lipnitskaia, prima in classifica con 63,06 punti. Nel secondo segmento di gara la pattinatrice nipponica \u00e8 per\u00f2 riuscita a recuperare ed ha ottenuto la medaglia d'oro con 181,76 punti. Questa \u00e8 stata per lei la settima vittoria in carriera in una competizione di qualificazione del Grand Prix.\nL'NHK Trophy si \u00e8 tenuto invece a Sendai, in Giappone. La Asada ha ottenuto la medaglia d'oro con 185,27 punti dopo un primo posto nel programma corto ed un secondo posto nel programma libero. Questo risultato le ha assicurato la partecipazione alla finale del Grand Prix, ma la pattinatrice nipponica si \u00e8 detta comunque molto delusa da s\u00e9 stessa in quanto insoddisfatta della sua performance nel secondo segmento di gara. In esso infatti l'atleta ha eseguito come doppio un rittberger che avrebbe dovuto essere triplo ed ha poi commesso lo stesso errore con un lutz, anch'esso previsto come triplo ed eseguito soltanto come doppio. Infine ha eseguito come semplice un salchow previsto come triplo.\nA So\u010di, in Russia, la Asada ha quindi preso parte alla finale del Grand Prix 2012-2013. Il 7 dicembre, nel programma corto, ha ottenuto la prima posizione con 66,96 punti. Il giorno successivo, nel programma libero, la pattinatrice giapponese ha eseguito quattro salti tripli ed ha confermato la prima posizione, conquistando, per la terza volta nella sua carriera, la medaglia d'oro nella finale del Grand Prix, con un totale di 196,80 punti. Sul podio dietro di lei la statunitense Ashley Wagner e la connazionale nipponica Akiko Suzuki.\nAi campionati nazionali giapponese 2012-2013, la Asada ha vinto la medaglia d'oro con 193,56 punti, superando Kanako Murakami e Satoko Miyahara, rispettivamente seconda e terza classificata.\nNel Quattro continenti 2013 si \u00e8 classificata prima in entrambi i segmenti di gara ed ha vinto la medaglia d'oro con un punteggio totale di 205,45 punti, mentre le compagne di squadra, le connazionali Akiko Suzuki e Kanako Murakami, hanno vinto rispettivamente l'argento ed il bronzo. L'intero podio femminile \u00e8 stato quindi conquistato da atlete giapponesi.\nAi mondiali 2013 la Asada ha segnato il proprio nuovo record personale nel punteggio del programma libero ed ha ottenuto la medaglia di bronzo, preceduta da Yu-na Kim e Carolina Kostner.\nNel World Team Trophy 2013 Mao Asada si \u00e8 classificata quinta nella propria categoria, ma la squadra giapponese ha ottenuto il terzo posto.\nStagione 2013-2014.\nMao Asada ha annunciato di volersi ritirare dopo la stagione 2013-2014. In tale stagione \u00e8 stata comunque invitata a partecipare a due eventi del Grand Prix, Skate America 2013 e NHK Trophy 2013.\nAl NHK Trophy, la Asada concluso al primo posto il programma corto. Nel programma libero, ha ottenuto il miglior punteggio personale di 136,33, con un totale di 207,59, un altro record personale, e ha vinto l'evento. Vincendo entrambe le tappe \u00e8 stata ammessa alla finale. Con il primo posto termina sia il programma corto che il programma libero vince il suo quarto titolo in questa competizione. Alla fine di dicembre, la Asada ha gareggiato nei Campionati Giapponesi, ed ha concluso al terzo posto dietro ad Akiko Suzuki e Kanako Murakami. La Asada, insieme a Suzuki e Murakami, \u00e8 stata selezionata per competere alle Olimpiadi invernali del 2014 a So\u010di, in Russia, cos\u00ec come i Mondiali 2014 di pattinaggio di figura a Saitama, in Giappone.\nNella gara a squadre delle Olimpiadi ha concluso al terzo posto nel programma corto, la squadra si \u00e8 classificata quinta. Nella gara singola ha ottenuto il 16\u00ba posto nel programma corto, ma ha recuperato nel programma libero ottenendo il miglior punteggio personale di 142,71 e il terzo posto, finendo al sesto posto totale. Nel suo programma libero ha atterrato ben otto salti tripli.\nAl Campionato mondiale 2014, ha ottenuto il record del mondo per il programma corto segnando 78,66, 0,16 punti in pi\u00f9 rispetto al precedente record detenuto da Yuna Kim, che \u00e8 stato ottenuto alle Olimpiadi di Vancouver 2010. Ha poi ottenuto 138,03 nel programma libero, vincendo il suo terzo titolo mondiale con un totale di 216,69, un record personale per lei. Con questa vittoria, \u00e8 diventata la terza donna (dopo Michelle Kwan e Katarina Witt) negli ultimi 45 anni, e solo la decima donna nella storia, a vincere almeno tre titoli mondiali.\nStagione 2015-16.\nIl 18 maggio 2015, Asada ha annunciato di voler tornare a gareggiare dopo la pausa di un anno. Ha ricominciato cos\u00ec ad allenarsi con Nobuo Sato e ha esordito la stagione alla competizione Japan Open, una gara a squadre. La squadra giapponese ha ottenuto la vittoria, anche grazie al suo primo posto ottenuto pattinando sulle note di Madama Butterfly. Asada ha poi partecipato alle gare del circuito del Grand Prix: la Cup of China, che ha vinto dopo essersi piazzata prima dopo il programma corto e terza dopo il libero, e l'NHK Trohpy, dove ha vinto il bronzo. Grazie ai risultati ottenuti ha potuto partecipare alla finale del Grand Prix, classificandosi sesta. Nella seconda met\u00e0 della stagione, Asada si \u00e8 classificata terza ai campionati giapponesi e settima ai mondiali.\nStagione 2016-17.\nAsada ha cominciato la stagione 2016-17 vincendo l'argento al Finlandia Trophy dietro alla canadese Kaetlyn Osmond. Partecipa poi alle due tappe del Grand Prix a lei assegnate, Skate America e il Troph\u00e9e de France, classificandosi rispettivamente sesta e nona, risultati non sufficienti a permetterle di partecipare alla finale del Grand Prix. Ai campionati giapponesi si piazza dodicesima; il suo peggior piazzamento in carriera ai nazionali.\nIl 10 aprile 2017 annuncia sul suo blog il definitivo ritiro dalle competizioni.\nCambi di allenatore.\nMao Asada ha iniziato ad allenarsi in Giappone, ma nell'agosto del 2006 si \u00e8 trasferita a Lake Arrowhead, in California, ed ha scelto come allenatore il russo Rafael Arutunian. Negli Stati Uniti \u00e8 stato possibile per lei sfuggire al sovraffollamento delle piste giapponesi ed alla pressione della stampa nipponica.\nPrima del Quattro continenti del 2008, la Asada ha lasciato Arutunian ed ha fatto ritorno in Giappone per allenarsi nella nuova pista di pattinaggio della Chukyo University, nella quale non ha problemi di spazio e sovraffollamento. La scelta \u00e8 stata condizionata dalle difficolt\u00e0 di comunicazione con il suo coach incontrate a causa della lingua e dalla volont\u00e0 dell'atleta di trovare un allenatore che potesse seguirla in modo esclusivo, oltre che dalla lontananza dalla propria casa. Non avendo scelto immediatamente un nuovo allenatore, la Asada ha partecipato ai mondiali del 2008, vincendoli, senza avere un allenatore.\nDurante l'estate del 2007 la Asada si era gi\u00e0 allenata in Russia con Tat'jana Tarasova, nonostante il suo coach fosse ancora Arutunian. L'estate seguente, dopo aver lasciato il suo allenatore, Mao \u00e8 tornata in Russia ed ha deciso di allenarsi formalmente con la Tarasova. In ogni caso il loro rapporto \u00e8 stato ostacolato dai problemi di salute della russa e l'atleta giapponese si \u00e8 allenata per la maggior parte del tempo a Nagoya, in Giappone, con l'assistente della coach, Jeanetta Folle. Il 1\u00ba febbraio 2010, la Asada ha affermato di non essere stata allenata dalla Tarasova sin dalla Cup of Russia che si era tenuta nell'ottobre del 2009; peraltro l'allenatrice era assente sia ai campionati nazionali sia al Quattro Continenti. La Tarasova ha poi accompagnato Mao ai giochi olimpici di , ma dopo l'evento la Asada ha scelto di rimanere ad allenarsi a Nagoya e si \u00e8 separata dall'allenatrice russa.\nIl 17 giugno 2010 Mao Asada ha annunciato che il suo nuovo coach per i salti sarebbe stato Hiroshi Nagakubo. A settembre 2010 ha per\u00f2 cambiato nuovamente ed \u00e8 diventato suo allenatore Nobuo Sato.\nTecnica di pattinaggio.\nNei suoi primi anni di presenza sulla scena internazionale, Mao Asada \u00e8 divenuta famosa per la sua variante della trottola Biellmann, eseguita utilizzando per sollevare il pattino la mano opposta alla gamba portata sopra la testa; \u00e8 inoltre nota per aver pi\u00f9 volte eseguito in gara la trottola Biellmann con una sola mano.\nA 12 anni la Asada ha atterrato il suo primo triplo axel ed \u00e8 divenuta la prima donna ad eseguire in una competizione nazionale una combinazione di tre tripli, cio\u00e8 in particolare triplo flip-triplo rittberger-triplo toe-loop. A 14 anni, la Asada ha atterrato un triplo axel nel suo programma libero alla finale dello Junior Grand Prix del 2004, tenutasi a dicembre ad Helsinki, in Finlandia, diventando la prima donna ad eseguire un triplo axel in un evento internazionale nella categoria Junior. Da allora, \u00e8 nota per il suo triplo axel.\nA partire dalla stagione 2007-2008, i criteri di giudizio per i salti e per la tecnica di arrivo dai salti sono stati resi pi\u00f9 rigorosi e la Asada ha iniziato ad essere penalizzata per sottorotaziona nei suoi salti e per errori di cambio di filo nella preparazione del suo lutz, che in tali casi viene colloquialmente chiamato \"flutz\".\nLa Asada non ha incluso il triplo salchow nei suoi programmi fino al 2008. La pattinatrice ha detto che il salchow \u00e8 stato il primo salto triplo che ha imparato e che non ha problemi ad eseguirlo correttamente, ma di non essere a proprio agio nell'utilizzarlo in gara in quanto \u00e8 uno dei salti che preferisce di meno. Lo ha per\u00f2 incluso nel suo programma libero per l'NHK Trophy 2008 e la finale del Grand Prix 2009.\nSolitamente, la Asada utilizza un triplo rittberger come secondo salto nelle combinazioni, soprattutto dopo il triplo flip. Ad ogni modo durante la stagione 2004-2005 ha aggiunto il toe-loop al suo programma libero come secondo salto nella prima combinazione triplo-triplo, eseguendo un triplo flip-triplo toe-loop. Nella stagione 2006-2007 ha invece utilizzato la combinazione doppio axel-triplo toe-loop ed in quella successiva \u00e8 tornata al triplo flip-triplo toe-loop.\nNella stagione 2008-2009 ha eseguito la combinazione triplo axel-doppio toe-loop nelle competizioni internazionali ed \u00e8 stata la prima ad ottenere il pieno punteggio per tale esercizio nella finale del Grand Prix 2009. Nella stessa gara, la Asada \u00e8 diventata la prima donna ad aver atterrato due tripli axel nello stesso programma. \u00c8 inoltre l'unica donna ad aver eseguito tre tripli axel nella stessa competizione ad una gara ISU e detiene il Guinness World Record per il maggior numero di tripli axel eseguiti in competizione.\nMao Asada d\u00e0 al suo compagno di allenamento Takahiko Kozuka ed alla pratica fatta insieme a lui il merito per i propri miglioramenti nelle trottole. Il numero di giri che \u00e8 in grado di fare con una sola spinta \u00e8 infatti salito da 30 a 104.\nRecord realizzati.\nMao Asada ha realizzato numerosi record nella propria carriera sportiva.\nInfatti \u00e8 stata la quinta donna della storia ad eseguire un triplo axel in una competizione internazionale e la seconda a superare i 200 punti ottenuti in una gara internazionale.\nTerza pattinatrice donna giapponese a vincere una medaglia olimpica, \u00e8 stata anche la prima donna in assoluto ad eseguire correttamente un triplo axel in un programma corto alle Olimpiadi invernali, nonch\u00e9 la prima a fare ci\u00f2 in un programma corto presentato in una competizione dell'ISU.\n\u00c8 stata inoltre la prima donna ad eseguire due tripli axel nello stesso programma e la prima ad eseguirne tre nella stessa competizione. Ma \u00e8 stata anche la prima ad eseguire il triplo axel in una competizione internazionale nella categoria Junior.\nInfine \u00e8 stata la prima donna ad eseguire in gara una combinazione di tre salti tripli e la prima pattinatrice asiatica di una disciplina di singolo, sia maschile che femminile, a vincere pi\u00f9 di una volta i campionati mondiali.\nVita privata.\nIl suo nome \u00e8 stato scelto in onore dell'attrice giapponese Mao Daichi. Ha frequentato la Nagoya International School fino alla met\u00e0 della prima elementare. Dopo il trasferimento, ha studiato alla Takabari Elementary School e poi alla Takabaridai Junior High. Si \u00e8 diplomata alla Chukyo High School il 15 marzo 2009. Si \u00e8 poi iscritta alla Chukyo University.\nAnche sua sorella Mai Asada, di due anni pi\u00f9 grande, \u00e8 una pattinatrice e si \u00e8 classificata sesta al Quattro continenti del 2006. Mai ora pattina negli show, pur non essendo conosciuta nel mondo tanto quanto Mao.\nVita pubblica e sponsor.\nMao Asada possiede una femmina di Barbone nano che ha chiamato Aero, come la cioccolata prodotta dalla Nestl\u00e9. Mao ed Aero sono state protagoniste di alcune pubblicit\u00e0 della cioccolata in Giappone ed inoltre la pattinatrice ha usato la cagnolina in alcune sue esibizioni sul ghiaccio. Dal 2008, la Asada ha altri due cani chiamati Tiara e Komachi.\nMao Asada \u00e8 molto popolare in Giappone ed \u00e8 apparsa in numerosi spettacoli di variet\u00e0 e nelle pubblicit\u00e0 della Oji Paper Company, della Sato pharmacy, della Morinaga Weider in Jelly, della Itoham Foods, della Nestl\u00e9, della Kao, della Omron, della compagnia assicurativa Nippon Life e della Weavajapan.\nSin dall'estate del 2008, la Asada organizza insieme alla sorella Mai uno show di pattinaggio intitolato \"The Ice\". Insieme alla sorella \u00e8 stata inoltre nominata ambasciatrice di buona volont\u00e0 nei confronti del Canada ed in tale ruolo ha visitato il paese nord-americano.\nLa Asada \u00e8 una grande fan della pop star giapponese Ayumi Hamasaki.\nNel 2011 ha lanciato una propria linea di kimono, la \"MaoMao\".\nGli sponsor della pattinatrice nipponica includono Sato pharmacy, Itoham Foods, Nepia, Lotte, Omron, United Airlines, Weider in Jelly e Weavajapan inc.\nLe musiche sulle quali ha pattinato, sono state raccolte in due album dalla EMI Music Japan: \"Mai &amp; Mao Asada Skating Music\" e \"Mai &amp; Mao Asada Skating Music 2008\u201309\".\nNel gennaio 2012 la Asada ha cancellato l'uscita di un libro sulla sua carriera come pattinatrice; ha affermato: \"il modo in cui il libro \u00e8 stato pubblicizzato era differente da quello che avevo in mente\"."}
{"id": "1203902", "revid": "110157", "url": "https://it.wikipedia.org/wiki?curid=1203902", "title": "Frosta", "text": "Frosta \u00e8 un comune norvegese della contea di Tr\u00f8ndelag."}
{"id": "1203903", "revid": "1543377", "url": "https://it.wikipedia.org/wiki?curid=1203903", "title": "Georgetown (Ascensione)", "text": "Georgetown \u00e8 la capitale dell'Isola dell'Ascensione, una dipendenza del Territorio britannico d'oltremare di Sant'Elena, situata sulla costa occidentale dell'isola. La popolazione \u00e8 di circa 560 abitanti.\nLa citt\u00e0 ha il suo centro presso la chiesa di St. Mary, parte della diocesi anglicana di Sant'Elena, e presso il precedente Exiles Club, costruito ad uso di caserma dei Royal Marines durante l'esilio di Napoleone a Sant'Elena. La citt\u00e0 prende il nome da re Giorgio III del Regno Unito, che regnava al tempo della rivendicazione e della occupazione delle isole da parte dell'Ammiragliato. Oltre alla chiesa, le altre infrastrutture cittadine sono composte da un pontile, una pista d'atletica, un piccolo supermercato, un ufficio postale, un bar, un hotel, una stazione di polizia, un ospedale, una clinica dentistica e una biblioteca. Non \u00e8 presente alcuna scuola, quindi gli studenti locali frequentano la scuola del villaggio di Two Boats, a circa 3 miglia di distanza.\nStoria militare.\nUna base navale fu stabilita a Georgetown nel 1816, a causa della preoccupazione britannica che i francesi potessero utilizzare l'isola come base per liberare il loro ex imperatore esiliato. Dopo la morte di Napoleone, l'insediamento venne riconvertito come base di approvvigionamento e manutenzione per lo Squadrone dell'Africa Occidentale. Il tufo locale venne utilizzato per le costruzioni, ma ogni altra cosa dovette essere importata, compresi semi, verdure ed alberi da frutta, che vennero poi coltivati sulla Green Mountain per supplire all'allora unica dieta locale disponibile, a base di carne di tartaruga. Nel 1829 fu costruita una piccola banchina, assieme con gli edifici dell'attuale Regent Square, posta vicino al mare. Tra questi edifici figura anche il primo ospedale, utile per curare le malattie dei marinai dello Squadrone dell'Africa Occidentale (all'epoca molto diffuse).\nNel giugno 1829, un tenente dei Royal Engineers, Henry Brandreth, arriv\u00f2 sull'isola di Ascensione con il compito di registrare tutti gli edifici disponibili e dare raccomandazioni su come migliorarli. Dichiar\u00f2, dopo una attenta ispezione, che, per la maggior parte, gli edifici erano \"alloggi miserabili... abitati da ogni sorta di parassita\". Assieme al comandante locale raccomand\u00f2 che l'insediamento fosse spostato leggermente pi\u00f9 nell'entroterra, sul plateau elevato che Georgetown occupa al momento attuale. Dopo essere ripartito per la Gran Bretagna per monitorare la fornitura e la produzione di alcuni prodotti necessari per l'isola, ritorn\u00f2 nel 1830 per mettere in atto questo progetto. Una innovazione importante fu la costruzione del serbatoio di St George, visibile ancora oggi: l'acqua veniva incanalata dalla cima della montagna, cos\u00ec come dai tetti di Georgetown, e da qui convogliata nel serbatoio, dal quale veniva distribuita agli edifici ed al pontile, attraverso il quale si potevano rifornire le navi. La caserma marittima venne costruita in questo periodo, cos\u00ec come altri edifici, tra i quali il nuovo ospedale, tutt'oggi ancora attivo.\nL'area del vecchio insediamento, vicino al mare, venne poi utilizzata come area di deposito e manutenzione (il magazzino principale, del 1848, fu inizialmente l'edificio pi\u00f9 esteso dell'emisfero meridionale). Con l'introduzione delle navi a vapore venne costruito un deposito di carbone e nel 1862 venne fondata una officina di manutenzione dei motori a vapore. Georgetown continu\u00f2 ad essere una base strategica per tutto il XX secolo, anche se dopo il 1899 venne sempre pi\u00f9 sottoposto all'amministrazione della Eastern Telegraph Company. Quando, nel 1922, l'Ammiragliato cedette l'isola all'amministrazione coloniale, uno scambio di lettere testimonia che gli ufficiali di stanza chiesero di mantenere il diritto ad una razione annuale di zuppa di tartaruga, un benefit concesso sin dal lontano 1816.\nForti.\nIl 22 ottobre 1815 l'HMS Peruvian e l'HMS Zenobian si ancorarono nella rada, rivendicando l'isola per la corona britannica. Una volta sbarcati, la prima cosa fatta dai marinai fu di allestire un paio di cannoni sul promontorio dominante il porto, in modo da renderlo difendibile. Questa batteria di cannoni divenne nota col nome di Fort Cockburn (rinominata a met\u00e0 secolo col nome di Fort Thornton).\nUn secondo forte venne posizionato presso Goat Hill, a ovest di Georgetown, attorno al 1860 (Fort Hayes) e un terzo, Fort Belford, sulla collina dominante la citt\u00e0, Cross Hill. Fort Bedford, completato nel 1903, possiede ancora dei cannoni vittoriani, cos\u00ec come un paio di cannoni navali BL Mark I da 5,5 pollici che precedentemente erano posizionati sulla HMS Hood. Questa artiglieria venne utilizzata per scongiurare l'attacco del sottomarino tedesco U-124 del 9 dicembre 1941, durante la Seconda guerra mondiale, ottenendo un sorprendente successo, dato che i tedeschi non provarono pi\u00f9 ad attaccare l'isola per il resto della guerra. Fort Hayes ha ospitato, fino a poco tempo fa, il museo della Ascension Island Heritage Society.\nGeorgetown al giorno d'oggi.\nLa citt\u00e0 \u00e8 il centro culturale dell'Ascensione. \u00c8 solitamente luogo di svolgimento dei locali eventi di atletica e punto di inizio della corsa campestre che sale dal livello del mare fino alla cima pi\u00f9 alta dell'isola (Green Mountain). Le attivit\u00e0 del \"Giorno dell'Ascensione\", per celebrare la scoperta dell'isola, si svolgono sia a Georgetown che nel vicino villaggio di Two Boats. Vicino a Long Beach si trova un'importante area riproduttiva della tartaruga gigante verde."}
{"id": "1203907", "revid": "20768", "url": "https://it.wikipedia.org/wiki?curid=1203907", "title": "Alfred Wegener", "text": "\u00c8 ricordato soprattutto per aver formulato, nel 1912, la teoria della deriva dei continenti, da cui deriv\u00f2 la teoria della tettonica a placche. Divenne famoso per il suo lavoro come meteorologo e come pioniere della ricerca polare.\nBiografia.\nPrimi anni.\nWegener nacque a Berlino il 1\u00ba novembre 1880, minore dei cinque figli del pastore protestante Richard Wegener, un teologo che insegnava lingue antiche al ginnasio Grauen Kloster di Berlino. L'amore per la natura fu ispirato dal trasferimento definitivo della famiglia Wegener nella dimora estiva di Zechlinerh\u00fctte, vicino a Rheinsberg, avvenuto nel 1886 (nella casa ora si trovano un punto di informazione turistica e un sito memoriale dedicato ad Alfred Wegener). Da un pi\u00f9 accurato studio della sua vita si scopr\u00ec che era mancino.\nFrequent\u00f2 il K\u00f6llnische Gymnasium sulla Wallstra\u00dfe - come ricorda una targa ivi affissa -, dove fu il migliore della sua classe. Dopo di che studi\u00f2, dal 1900 al 1904, fisica, meteorologia e astronomia presso le universit\u00e0 di Berlino, Heidelberg e Innsbruck. Durante i suoi studi, dal 1902 al 1903, fu anche assistente presso l'osservatorio astronomico Urania di Berlino.\nConsegu\u00ec la laurea in astronomia all'Universit\u00e0 di Berlino nel 1905; tuttavia era pi\u00f9 interessato alla meteorologia e alla fisica. La sua opinione era che un astronomo non avesse molto da ricercare e fosse costretto a lavorare in un osservatorio senza potersi spostare molto. Nel 1905 inizi\u00f2 a lavorare presso l'osservatorio meteorologico di Lindenberg a Beeskow. Lavor\u00f2 all'osservatorio assieme al fratello Kurt, due anni pi\u00f9 vecchio di lui, sviluppando il proprio interesse per la meteorologia e lo studio per l'esplorazione dei poli. Dal 5 al 7 aprile 1906 i fratelli Wegener fissarono un nuovo record di 52 ore ininterrotte di volo in un pallone meteorologico ad aria usato per l'osservazione meteorologica.\nPrimo viaggio in Groenlandia e gli anni di Marburgo.\nNel 1906 Wegener partecip\u00f2 alla prima delle sue tre spedizioni esplorative in Groenlandia. Egli consider\u00f2 questa come la decisione pi\u00f9 importante della sua vita. Lo scopo della spedizione, guidata dal danese Ludvig Mylius-Erichsen, era di esplorare l'ultimo tratto della costa nordorientale della Groenlandia. Wegener costru\u00ec la prima stazione di osservazione meteorologica in Groenlandia presso Danmarks Havn, dove install\u00f2 misuratori aerei e palloni aerostatici per l'osservazione meteorologica del clima artico. Fece anche la sua prima conoscenza con la morte nell'Artico: durante un viaggio di esplorazione con una slitta, il capo della spedizione, Mylius-Erichsen, e due altri membri della stessa morirono.\nAl suo ritorno nel 1908, e fino all'inizio della prima guerra mondiale, Wegener fu docente di meteorologia, astronomia pratica e fisica cosmica a Marburgo.\nDal 1909 al 1910 lavor\u00f2 al suo libro \"Termodinamica dell'Atmosfera\", per il quale utilizz\u00f2 anche numerosi risultati ottenuti nella sua spedizione in Groenlandia. Gli studenti e i colleghi di Wegener a Marburgo stimavano particolarmente il suo talento, poich\u00e9 riusciva a rendere semplici le questioni complesse e spiegava con chiarezza i risultati delle nuove scoperte. Questi anni segnarono il periodo pi\u00f9 creativo di Wegener: il 6 novembre del 1912 pubblic\u00f2 due brevi articoli con le sue prime ipotesi sulla deriva dei continenti. Fu in questi anni che conobbe Else K\u00f6ppen, che divenne sua moglie nel 1913.\nSecondo viaggio in Groenlandia.\nPrima del matrimonio Wegener partecip\u00f2 a una seconda spedizione in Groenlandia, iniziata nel giugno 1912. Dopo una sosta intermedia in Islanda, dove furono comperati e testati i pony islandesi da carico, la spedizione raggiunse nuovamente Danmarks Havn. Prima di iniziare ad addentrarsi all'interno della zona da esplorare, la spedizione fu quasi annullata a causa degli esiti infausti di un tentativo di scalata di un ghiacciaio. Cadendo in un crepaccio, il capo della spedizione - il danese Johan Peter Koch - si ruppe una gamba e fu costretto a rimanere fermo per mesi al campo base.\nTuttavia la spedizione riusc\u00ec a proseguire, nonostante i rischi di assideramento al campo base, passando alla storia come la pi\u00f9 lunga traversata a piedi del ghiacciaio groenlandese. I partecipanti alla spedizione poterono raccogliere diversi carotaggi da un ghiacciaio in movimento e fecero molte osservazioni meteorologiche, oltre a osservare e descrivere per primi il fenomeno dei capelli di ghiaccio.\nAnni successivi e terzo viaggio in Groenlandia.\nNel 1913 Wegener prese il posto del suocero come direttore del dipartimento di ricerche meteorologiche dell'osservatorio marino di Amburgo.\nCon la mobilitazione tedesca per la prima guerra mondiale, Wegener, ufficiale della riserva, fu inquadrato nel III Garde Grenadier Regiments K\u00f6nigen Elisabeth (\"3\u00ba reggimento guardie granatieri della regina Elisabetta\") e, nelle prime fasi dell'avanzata tedesca in Belgio, fu ferito due volte. Riformato per le ferite subite, continu\u00f2 il servizio nell'esercito nel servizio meteorologico fino alla fine della guerra.\nDal 1924 insegn\u00f2 meteorologia e geofisica all'Universit\u00e0 di Graz, in Austria.\nNella sua terza missione in Groenlandia, nel 1930, Wegener mor\u00ec, forse per un attacco cardiaco o assiderato dal freddo, mentre cercava di tornare al campo base provenendo da Eismitte, localit\u00e0 della ricerca meteorologica, in compagnia di Rasmus Villumsen su delle slitte trainate da cani. I soccorritori trovarono il suo corpo sepolto nella neve, cucito all'interno di un sacco a pelo; la tomba improvvisata era stata allestita dal suo compagno Rasmus, di cui non si trov\u00f2 pi\u00f9 traccia, probabilmente perch\u00e9 caduto in un crepaccio.\nLa deriva dei continenti.\nWegener viene ricordato soprattutto per aver elaborato la teoria della deriva dei continenti. Inizi\u00f2 a lavorare a quest'idea nel 1910, quando osserv\u00f2 la straordinaria concordanza delle coste dei continenti affacciati attorno all'oceano Atlantico (del resto gi\u00e0 sottolineata da Antonio Snider-Pellegrini qualche decennio prima). \u00c8 lo stesso Wegener a ricordare ci\u00f2 nella sua opera \"Die Entstehung der Kontinente und Ozeane\" (\"L'origine dei continenti e degli oceani\"):\nSecondo l'ipotesi di Wegener, la somiglianza tra le linee di costa dell'Africa e dell'America del Sud non \u00e8 affatto casuale, bens\u00ec \u00e8 dovuta al fatto che in tempi remoti i due continenti erano uniti. A sostegno di un'eventuale precedente contiguit\u00e0 fra Africa e Sudamerica, Wegener port\u00f2 argomenti di natura geologica, paleontologica e paleoclimatica, atti a fornire una spiegazione scientifica. Con un paziente lavoro, Wegener studi\u00f2 le coste dei due continenti, notando che i tipi di rocce e i ripiegamenti geomorfologici combaciavano. Lo stesso scienziato si espresse cos\u00ec in merito:\nGli studi di tipo paleontologico, invece, dimostrarono che la distribuzione geografica di molti fossili di animali e piante interessava terre oggi separate da ampi oceani; in particolare, Wegener ritenne significativo che negli strati sedimentari del Brasile e del Sudafrica fossero presenti resti identici di un piccolo rettile vissuto alla fine del Paleozoico, il \"Mesosaurus\", e di una pianta (\"Glossopteris\"). Questa insolita diffusione fu al tempo spiegata ipotizzando l'esistenza di \u00abponti continentali\u00bb di crosta poi sprofondati, anche se Wegener ritenne molto pi\u00f9 probabile che queste specie fossero comparse in un'unica localit\u00e0, poi bipartita, ipotizzando quindi che le terre un tempo avessero una diversa configurazione e che terre oggi separate fossero precedentemente contigue. Le analisi paleoclimatiche confermavano invece che terre oggi caratterizzate da un clima tropicale fossero un tempo coperte dai ghiacci; secondo lo scienziato tedesco, ci\u00f2 era spiegabile solamente riconoscendo la mobilit\u00e0 della crosta continentale.\nLa teoria della deriva dei continenti, tuttavia, non fu accettata dalla comunit\u00e0 scientifica nel corso della vita di Wegener, perch\u00e9 non riusciva a spiegare n\u00e9 come si muovessero i continenti, n\u00e9 il perch\u00e9. Le sue teorie cercavano la causa di questi movimenti in forze esogene, come la rotazione terrestre e l'attrazione gravitazionale; tuttavia, proprio per queste teorie di bassa scientificit\u00e0 ed efficacia, non trov\u00f2 una grande approvazione nel mondo scientifico. Solo alla met\u00e0 del Novecento, grazie alle esplorazioni dei fondali oceanici, si trovarono le spiegazioni che mancavano, che vennero individuate nelle dorsali medio-oceaniche.\nOnorificenze.\nIn suo onore \u00e8 stato denominato il Monte Wegener, una montagna alta 1 385\u00a0m, situata nella parte centrale dei Monti Read, che fanno parte della Catena di Shackleton, nella Terra di Coats in Antartide."}
{"id": "1203913", "revid": "24443", "url": "https://it.wikipedia.org/wiki?curid=1203913", "title": "Prealpi Varesine", "text": "Le Prealpi Varesine (dette anche \"Prealpi Luganesi occidentali\") sono una sottosezione delle Prealpi Luganesi che occupano in territorio italiano la porzione centro settentrionale della Provincia di Varese ed in territorio elvetico parte del Mendrisiotto, del Luganese e del Locarnese nel Canton Ticino. La cima pi\u00f9 elevata \u00e8 il Monte Tamaro (1967\u00a0m s.l.m.), in territorio elvetico.\nClassificazione.\nNella Partizione delle Alpi del 1926 sono una parte della sezione delle Prealpi lombarde.\nNella classificazione SOIUSA sono una sottosezione alpina con la seguente classificazione:\nDelimitazione.\nEsse sono delimitate a nord-ovest dal Lago Maggiore o Verbano (tra Laveno ed il Piano di Magadino), ad est dalla Val d'Agno (Svizzera) e dal ramo occidentale del Lago di Lugano o Ceresio, a sud dalla Pianura Padana.\nOrografia.\nLe Prealpi Varesine possono essere suddivise in due catene principali, separate dalla valle del Tresa: a nord la Catena Tamaro-Gambarogno-Lema, a sud la Catena Piambello-Campo dei Fiori-Nudo.\nLa prima \u00e8 dominata dal Monte Tamaro (1967\u00a0m) e dal Monte Gradiccioli (1936\u00a0m). Altre vette importanti sono il Monte Paglione (1554\u00a0m), il Monte Magno (1640\u00a0m) ed il Monte Lema (1621\u00a0m). Tra i torrenti che scendono dal Monte Tamaro, il pi\u00f9 importante \u00e8 il Giona, che si immette nel Lago Maggiore nei pressi di Maccagno. Poco pi\u00f9 a nord si trova il Lago Delio.\nLa catena Piambello-Campo dei Fiori-Nudo \u00e8 composta da diversi gruppi montuosi. Subito a nord di Varese si trova il Massiccio del Campo dei Fiori di Varese, parte principale dell'omonimo gruppo e la cui vetta principale \u00e8 la Punta di Mezzo (1227\u00a0m). Si tratta di una lunga dorsale calcareo-dolomitica, delimitata a sud dal Lago di Varese, ad est dalla Val di Rasa e a nord dalla Valcuvia. Oltre alle numerose grotte, tra le quali spiccano la Grotta Marelli, la Grotta del Remeron, il Bus della Scondurava e la Grotta del Ghiaccio, sono interessanti le \"marmitte dei giganti\" sul torrente Vellone e le sorgenti perenni del Faggio, del Ceppo e di Fontana Rossa. \nMeta di pellegrinaggio \u00e8 il complesso religioso del Sacro Monte di Varese, che sorge su una delle vette del massiccio. A Punta Paradiso (1226\u00a0m) la Cittadella di Scienze Naturali Schiapparelli, che ospita un osservatorio astronomico ed il Centro Geofisico Prealpino. Sul Monte Tre Croci (1124\u00a0m) si trova la stazione dei fulmini De Bernardi, sul Monte Tre Crocette (1033\u00a0m) l'ex Grand Hotel Campo dei Fiori, sulla Punta di Orino (1139\u00a0m) si trovano i ruderi di un forte militare.\nAd est del Campo dei Fiori, superata la Val di Rasa di Varese si trova il Gruppo della Martica (1032\u00a0m). Il gruppo \u00e8 delimitato ad est dalla Valganna, a nord dalla Valcuvia, ad ovest dalla Val di Rasa ed a sud dalla citt\u00e0 di Varese. Il Martica \u00e8 di origine geologica simile al Campo dei Fiori. Degne di nota sono le Grotte di Valganna, l'Antro delle Gallerie, il Boeuc dul Alabastro, le Cascate di Valganna e le Forre della Valganna, formate dalle acque del torrente Fredda e del fiume Olona. Alti interessanti fenomeni naturali sono i pinnacoli calcarei del Monte Chiusarella (915 metri) ed i thor (gigantesche rocce abbandonate dai ghiacci) del Monte Martica. Appartiene al Gruppo del Campo dei Fiori anche il Gruppo del Mondonico, che comprende il Monte Mondonico (807\u00a0m) ed il Monte Scerr\u00e8 (796\u00a0m). \nA est della Valganna si trova il Massiccio del Monte Piambello (1129\u00a0m), delimitato a nord-est dal Lago Ceresio, a sud-est dalla Valceresio. Fa parte del gruppo omonimo anche il gruppo dei Sette Termini (o Bedeloni) che col Monte La Nave tocca i 988 metri. Altre vette del gruppo sono il Monte Mezzano (922\u00a0m), I Bedeloni (972\u00a0m) ed il Monte Castelvecchio (623\u00a0m). A sud est, oltre la Valceresio si trova il Gruppo del San Giorgio-Pravello, in gran parte compreso nel Canton Ticino. La cima principale \u00e8 il Monte San Giorgio (1097\u00a0m); appartengono al gruppo anche il Monte Pravello (1015\u00a0m), il Monte Orsa (998\u00a0m) ed il monte Sant'Elia (678\u00a0m). Gruppo Minisfreddo-Poncione.\nTra la Valcuvia, la Valtravaglia ed il Lago Maggiore si trova il Gruppo della Valcuvia, il pi\u00f9 elevato delle Prealpi Varesine meridionali con i 1235 metri del Monte Nudo. Appartengono al gruppo il Sasso del Ferro (1062\u00a0m), Poggio Sant'Elsa (950\u00a0m), i Pizzoni di Laveno (1203\u00a0m), il Pizzo di Cuvignone (1018\u00a0m), il Monte della Colonna (1203\u00a0m), il Monte San Martino (1087\u00a0m) ed il Monte Pian Nave (1058\u00a0m).\nGruppi.\nLe Prealpi Varesine sono suddivise in due supergruppi, quattro gruppi e undici sottogruppi:"}
{"id": "1203916", "revid": "1702319", "url": "https://it.wikipedia.org/wiki?curid=1203916", "title": "Chiesa di Santa Lucia e di San Michele Arcangelo", "text": "La chiesa di Santa Lucia e San Michele Arcangelo \u00e8 un edificio di culto cattolico italiano. \u00c8 sito in localit\u00e0 Cesa a Marciano della Chiana.\nPanoramica.\nOfficiata fino al 1967, fu costruita presso il vecchio oratorio della villa feudale e, nel 1772, divenne pieve; presenta una semplice facciata a capanna e il campanile a vela. Sull'altare maggiore si trova una tela raffigurante la \"Vergine con il Bambino ed i Santi Lucia e Michele\" di Salvi Castellucci (1655-1657), allievo di Pietro da Cortona. Dello stesso artista i tre affreschi della volta raffiguranti il \"Padre Eterno in gloria\", l\"Annuncio a Zaccaria\" e \"Tobiolo e l'Angelo\". Molto interessanti anche gli stucchi che arricchiscono la cappella, a formelle sagomate, che racchiudono lo stemma Salviati, angeli e festoni di frutta. Sopra la porta di ingresso \u00e8 una cantoria con organo del 1867 fabbricato da Lorenzo Paoli di Campi Bisenzio."}
{"id": "1203917", "revid": "2018598", "url": "https://it.wikipedia.org/wiki?curid=1203917", "title": "Il Cortegiano", "text": "Il Cortegiano o, pi\u00f9 propriamente, Il libro del Cortegiano, \u00e8 un trattato scritto da Baldassarre Castiglione tra il 1513 e il 1524, sottoposto a correzioni e pubblicato definitivamente nel 1528, poco prima della sua morte. Baldassare trasse l'ispirazione per il \"Cortigiano\" dalla sua esperienza come cortigiano della duchessa vergine Elisabetta Gonzaga alla corte di Urbino. Il libro si presenta come un dialogo in quattro libri e descrive usi e costumi ideali del perfetto cortigiano. Il terzo parla delle regole per diventare una signora perfetta, mentre i rimanenti si occupano di come si diventa un vero cortigiano. \nCastiglione dedic\u00f2 inizialmente \"Il Cortegiano\" ad Alfonso Ariosto ma, poco prima della stampa, aggiunse una dedica a Miguel da Silva.\nIl libro fu un successo immediato e fu uno dei libri pi\u00f9 venduti nel sedicesimo secolo. Durante la sua visita in Italia Francesco I di Francia lo lesse e ne fu cos\u00ec impressionato da farlo tradurre in francese. Ne fece fare varie copie, che distribu\u00ec tra i suoi cortigiani. Pensava che il libro dipingesse il suo modello ideale di corte reale, lo stesso cui cerc\u00f2 di arrivare per la sua.\nAl giorno d'oggi \"ll Cortegiano\" rimane un ritratto della vita di corte rinascimentale. Per questo aspetto \u00e8 una delle opere pi\u00f9 importanti del Rinascimento.\nDescrizione dell'opera.\nIl libro del Cortegiano si presenta suddiviso in quattro diversi libri, ognuno imperniato su un argomento differente, ma sempre in linea con la tematica generale della \u201ccostruzione\u201d del perfetto uomo di palazzo. In particolare, le tematiche trattate all\u2019interno dei libri possono essere cos\u00ec sintetizzate: nel libro I si affronta il tema principale dell\u2019opera, ovvero le principali caratteristiche che un cortigiano debba avere; nel libro II \u00e8 trattato il tema dell\u2019utilizzo delle competenze acquisite dal cortigiano, dagli esercizi cavallereschi alla conversazione, con un ampio excursus sulle facezie, prestando particolare attenzione a quali tipi si addicano a un buon cortigiano e quali siano invece da evitare; il libro III pu\u00f2 dirsi come una sorta di variazione sul tema: la discussione, infatti, si sposta dal cortigiano alla donna di palazzo e a quali siano le qualit\u00e0 che pi\u00f9 le si addicano; nel libro IV si offre una trattazione dell\u2019amore, sui tipi di desiderio che possono manifestarsi, sensuale, razionale, intellettuale, e quale sia pi\u00f9 adatto al cortigiano.\nAll'inizio dell'opera si trova una lettera dedicatoria al vescovo di Viseo don Michel de Silva, nella quale il Castiglione mette in luce le motivazioni dell'opera e giustifica alcune delle scelte fatte al suo interno, in particolare quella di usare la lingua da lui correntemente parlata e non il dialetto toscano, scelta che da tempo molti supportavano, in particolare dopo la pubblicazione de Le Prose della volgar lingua ad opera di Pietro Bembo nel 1525.\nLa censura del \"Cortegiano\".\nNel 1583 Antonio Ciccarelli espurg\u00f2 \"Il Cortegiano\" eliminando i personaggi ecclesiastici (il vescovo di Potenza divent\u00f2 podest\u00e0), le espressioni cattoliche (\"Guardate bel becco! pare un san Paolo\" divent\u00f2 \"Guardate bel becco! pare un Dante\"), vennero eliminati passi come questi:"}
{"id": "1203921", "revid": "1745361", "url": "https://it.wikipedia.org/wiki?curid=1203921", "title": "Orcomeno (Grecia Centrale)", "text": "Orc\u00f2meno () \u00e8 un comune della Grecia situato nella periferia della Grecia Centrale (unit\u00e0 periferica della Beozia), con abitanti secondo i dati del censimento 2001.\nA seguito della riforma amministrativa detta \"piano Callicrate\" in vigore dal gennaio 2011, che ha abolito le prefetture e accorpato numerosi comuni, la superficie del comune \u00e8 ora di 416\u00a0km\u00b2 e la popolazione \u00e8 passata da a abitanti.\nMitologia.\nNella mitologia greca, Orcomeno era la principale citt\u00e0 dei Mini, un antico popolo pre-ellenico, e in tempi mitologici fu rivale di Tebe per il controllo della Beozia. I racconti sulle origini della citt\u00e0 variano tra gli autori, e non \u00e8 possibile stabiline una cronologia precisa. \nStoria.\nOrcomeno () era un'antichissima citt\u00e0 della Grecia situata sul lago Copaide dove sbocca il fiume Cefiso; in un secondo momento fu spostata sul monte Acontion a causa dell'impaludamento della zona. Dopo la guerra di Troia la citt\u00e0 fu dominata dai Beoti e quindi cominci\u00f2 la sua decadenza; pass\u00f2 quindi sotto Tebe, citt\u00e0 egemone della Lega beotica.\nNel 395 a.C. riusc\u00ec ad ottenere l'indipendenza combattendo al fianco del re di Sparta Agesilao, che usc\u00ec vittorioso a Coronea. La battaglia di Leuttra (371 a.C.) vide i Beoti nuovamente vincitori, e Orcomeno venne distrutta. Fu riedificata da Filippo II di Macedonia nel 338 a.C., dopo la vittoria riportata a Cheronea. Nell'agosto del 335 a.C. Orcomeno, che faceva parte della lega di Corinto, partecip\u00f2 alla battaglia di Tebe al fianco dei Macedoni di Alessandro Magno. \nIn et\u00e0 romana qui si combatt\u00e9 una battaglia contro Mitridate, le cui forze erano comandate dal generale Archelao (86 a.C.).\nSecondo la leggenda, nei suoi pressi si trovava la fonte di Acidalia.\nGli scavi hanno messo in luce reperti risalenti al periodo neolitico. Sull'acropoli si sono evidenziati strati successivi di costruzioni di cui a pianta rotonda, poi ovale e infine rettangolare. La tomba a \"tholos\" detta \"Tesoro di Minia\", una delle pi\u00f9 grandi sopravvissute tra quelle costruite dai micenei nell'Et\u00e0 del Bronzo, ricorda in parte un trullo. Il tetto \u00e8 formato da lastre di ardesia.\nDi epoca pi\u00f9 recente \u00e8 la chiesa greco-bizantina a croce detta \"Panagia di Skripu\", risalente al IX secolo d.C. Incastonata nell'entrata della Chiesa di Santa Maria del monastero vicino al tempio greco di Orcomeno, \u00e8 stata ritrovata una stele della prima met\u00e0 del I secolo d.C. che descrive in che modo il generale romano Silla cerc\u00f2 di ottenere il consenso dei Beoti a conclusione della Prima guerra mitridatica, istituendo una serie di agoni poetici e musicali ad Orcomeno e nelle citt\u00e0 limitrofe. Un'epigrafe greca incisa riporta i relativi nomi dei vincitori, comprensivi di patronimico e nome etnico.\nNel territorio comunale si trovano anche i resti dell'antica citt\u00e0 di Acrefia."}
{"id": "1203923", "revid": "599013", "url": "https://it.wikipedia.org/wiki?curid=1203923", "title": "Andre Brown", "text": "Carriera.\nDopo aver giocato a livello liceale per Leo East High School di Chicago, Illinois \u00e8 passato alla DePaul University in cui ha giocato per quattro anni.\nNon scelto dalla NBA ha esordito nella massima lega professionistica americana nella stagione 2006-07 con la maglia dei Seattle SuperSonics, realizzando 2,4 punti di media partita in 7,1 minuti di utilizzo medio e giocando in tutto 38 partite.\nHa giocato anche 12 partite in Italia per Roseto, con 9,9 punti e 6,4 rimbalzi di media.\nIl 19 novembre 2008 viene tagliato dagli Charlotte Bobcats."}
{"id": "1203929", "revid": "36426", "url": "https://it.wikipedia.org/wiki?curid=1203929", "title": "Chiesa di Montemaria", "text": ""}
{"id": "1203930", "revid": "1543377", "url": "https://it.wikipedia.org/wiki?curid=1203930", "title": "Pettine liccio", "text": " \nIl pettine liccio \u00e8 una parte di un particolare telaio per tessitura chiamato telaio a pettine liccio.\nQuesto tipo di telaio, che prende il nome dal tipo di pettine che utilizza, \u00e8 un telaio di uso hobbystico, che pu\u00f2 produrre solamente tela con una larghezza non superiore a cm. 80. Ha il vantaggio di essere di piccolo ingombro e leggero, facilmente trasportabile e di montaggio (armatura) relativamente semplice.\nStruttura.\nIl pettine liccio \u00e8 composto da una serie di placchette in plastica, ognuna larga cm. 10, collegate superiormente ed inferiormente da due listelli di legno. I listelli sono forniti, per tutta la loro lunghezza, di una cava in cui si vanno ad incastrare le placchette, in modo da comporre un unico pezzo di una buona robustezza. Il listello superiore \u00e8 pi\u00f9 lungo di quello inferiore per permettere di appoggiare il pettine liccio nelle apposite cave del porta pettine. Le placchette alternano una fessura ad un foro e il loro numero determimina la larghezza del petine liccio che \u00e8 in relazione a quella del telaio.\nVe ne sono di costruiti interamente in legno per i filati pi\u00f9 grossi o in metallo per quelli pi\u00f9 sottili.\nQuesto tipo di pettine si \u00e8 diffuso in tutta Europa recentemente, ma era usato tradizionalmente in varie zone europee ed in particolare dalla popolazione Sami per tessere le tradizionali bande; esso era realizzato in legno o corno di renna.\nFunzionamento.\nSvolge due funzioni che in altri telai richiedono l'uso di pi\u00f9 pezzi.\nApertura del passo.\nI fili dell'ordito, che sono arrotolati sul subbio posteriore, vengono fatti passare attraverso il pettine liccio, uno nella fessura, quello seguente nel foro, cos\u00ec di seguito per tutta la larghezza dell'ordito e legati al subbio anteriore. I fili inseriti nella fessura sono liberi, quando muovo il pettine liccio rimangono fermi, quelli nel foro sono obbligati a seguirne i movimenti, quando lo abbasso scendono quando lo alzo salgono.\nAlzando il pettine liccio (si appoggia sulla cava superiore del portapettine) i fili di una serie (pari) si dividono, alzandosi, da quelli dell'altra serie (dispari), aprendo il passo, il varco attraverso il quale si inserisce il filo di trama. Al passaggio successivo, abbassando il pettine liccio, i fili della serie pari scendono determinando un incrocio che blocca il filo di trama tra le due serie.\nBattitura.\nAd ogni inserimento del filo di trama il pettine liccio svolge la funzione di \"battitura\", cio\u00e8 avvicina il filo appena posto dalla navetta nel \"passo\" schiacciandolo contro quello precedente, per \"chiudere\", compattare il tessuto.\nSi pu\u00f2 cambiare a seconda delle necessit\u00e0 di lavorazione in base alla dimensione (titolo) del filato e alle caratteristiche della tessitura.\nRiduzione.\nIl numero di fili al centimetro che il pettine contiene \u00e8 detto \"riduzione\", dato fondamentale per il calcolo dell'ordito.\nIl pettine liccio pi\u00f9 \"largo\" pu\u00f2 avere \"riduzione\" 2 o 3, cio\u00e8 contenere due o tre fili al centimetro, quelli pi\u00f9 fitti 4 o 6.\nCuriosit\u00e0.\nIl proverbio che dice \"tutti i nodi vengono al pettine\" non si riferisce ai nodi sui capelli ma a quelli sui fili di ordito, che quando \"vengono al pettine\" creano difficolt\u00e0 al tessitore, con la rottura del filo quando il pettine batte. Infatti nell'orditura quando si devono giuntare due fili non si possono annodare nel mezzo dell'ordito, bisogna farlo ad un capo in modo che il tessitore non corra il rischio di ritrovarsi la sorpresa del nodo quando svolge l'ordito."}
{"id": "1203931", "revid": "729019", "url": "https://it.wikipedia.org/wiki?curid=1203931", "title": "Guerre marcomanniche", "text": "Le guerre marcomanniche, o guerre marcomanne come sono state definite nella \"Historia Augusta\", costituiscono un lungo periodo di conflitti militari combattuti dall'esercito romano contro le popolazioni germano-sarmatiche dell'Europa continentale (dal 167 al 189 circa), ma soprattutto un evento storico di fondamentale importanza poich\u00e9 rappresentarono il preludio alle grandi invasioni barbariche del III-IV-V secolo.\nContesto storico.\nAlla morte di Antonino Pio, l'Impero romano, ormai in pace da lungo tempo, sub\u00ec una serie di attacchi contemporanei lungo molti dei suoi fronti. I Pitti nella Scozia premevano contro il vallo di Antonino, la Spagna subiva le continue scorrerie dei pirati mauri, mentre in Germania, tra l'alto Danubio ed il Reno, i Catti e i Cauci penetravano oltre le frontiere e lungo le coste, invadendo la Gallia Belgica e gli Agri Decumates. Il nuovo sovrano partico Vologese IV, divenuto re nel 148, occupava l'Armenia, ponendo sul suo trono il fratello Pacoro, per poi invadere la vicina provincia romana di Siria (161).\nSembrava di essere tornati al periodo delle grandi guerre dell'epoca di Traiano o di Augusto, mentre nell'Europa centro-orientale il mondo barbaro era scosso da forti agitazioni interne e da movimenti migratori tra le sue popolazioni che tendevano a modificare gli equilibri con il vicino mondo romano.\nNel II secolo d.C., all'interno e ai margini della massa germanica si erano verificati, infatti, movimenti e mescolanze di popoli, tanto da portare a trasformazioni di natura politica, con l'avvento di un fenomeno nuovo tra i Germani: interi popoli (come Marcomanni, Quadi e Naristi, Vandali, Cotini, Iazigi, Buri ecc.), sotto la pressione dei Germani Orientali (su tutti i Goti), furono costretti a ristrutturarsi e ad organizzarsi in sistemi sociali pi\u00f9 robusti e permanenti, ovvero si raggrupparono in coalizioni (\"confederazioni\") di natura pi\u00f9 che altro militare, con la conseguenza che il \"limes\" renano-danubiano fin\u00ec per essere sottoposto a una maggiore pressione. Tale trasformazione fu anche, se non soprattutto, indotta dalla vicinanza e dal confronto con la civilt\u00e0 imperiale romana, le sue ricchezze, la sua lingua, le sue armi, la sua organizzazione. Fatto sta che alle trib\u00f9 germaniche guerriere con capi eletti democraticamente tipiche dei secoli precedenti subentrarono coalizioni (come quella degli Alemanni, dei Franchi, etc.) rette da un'aristocrazia guerriera, prefigurazione della futura nobilt\u00e0 feudale. Alla fine la pressione violenta di altri popoli migranti (Goti, Vandali, Sarmati) fin\u00ec per costringere queste confederazioni di popoli confinanti con l'Impero Romano, che di fronte a loro non disponevano di ampi spazi su cui trasferirsi, a decidere di dare l'assalto direttamente alle province renano-danubiane.\nI primi a muoversi, sul Danubio, furono i Marcomanni ed i Quadi. La loro offensiva fu facilitata anche dal fatto che i Romani avevano dovuto sguarnire buona parte del settore di Limes danubiano per il trasferimento in Oriente (per la guerra partica del 161-166) di una parte dei contingenti militari che difendevano il confine renano-danubiano. Fu cos\u00ec che, appena terminata la guerra partica, cominciava lungo la frontiera europea una nuova guerra contro le popolazioni germano-sarmatiche dell'Europa continentale, nota col nome di \"guerre marcomanniche\".\nForze in campo.\nGli eserciti d'invasione furono numerosi nel corso di questo lungo periodo di guerre durato circa un ventennio. Uno di questi potrebbe essere stato descritto nel \"De Munitionibus Castrorum\", che secondo recenti studi apparterrebbe proprio al periodo delle \"guerre marcomanniche\". Ecco come ci viene descritto:\nVi erano poi tutta una serie di fortezze legionarie, forti e fortini ausiliari dislocati lungo l'intero fronte settentrionale (limes renano e limes danubiano), a supporto dell'armata d'invasione. Si trattava di un esercito che poteva contare su un numero di armati superiore alla met\u00e0 dell'intero sistema difensivo romano. Qui di seguito trovate l'elenco dettagliato di come erano disposte le unit\u00e0 legionarie nel 172:\nCronologia delle guerre.\nPrime penetrazioni dei barbari (166-167).\nLa \"Historia Augusta\" scrive che \u00ab\"mentre si combatteva ancora la guerra partica, scoppi\u00f2 la guerra con i Marcomanni\u2026\"\u00bb. Le guarnigioni del Danubio erano state gravemente indebolite con lo spostamento di una parte dell'esercito legionario ed ausiliario in Oriente. Gli eserciti erano stremati: 4 lunghi anni di guerre nelle aride pianure della Mesopotamia e la peste ne avevano ridotto pesantemente gli effettivi.\nUn gruppo di trib\u00f9 della Germania settentrionale invadeva la Pannonia superiore. Si trattava di 6.000 armati tra Longobardi ed Osii, che grazie all'acquiescenza dei Quadi, avevano potuto attraversare le loro terre ed invadere i territori romani. I barbari erano, per\u00f2, intercettati da alcune unit\u00e0 di fanteria e di cavalleria nella zona di \"Brigetio\"-\"Arrabona\" (l'attuale Gy\u0151r), battuti e ricacciati nelle loro terre. Gli invasori erano stati respinti ancor prima che potessero arrecare danni all'interno della provincia.\nIn seguito a questi eventi ben 11 trib\u00f9 (tra cui Marcomanni, Longobardi, Osii, Vandali Victuali, Quadi, Naristi, Cotini, ecc.) mandarono i loro messaggeri a Iallo Basso, governatore della Pannonia superiore, per chiedere la pace, scegliendo come loro portavoce il re dei Marcomanni, un certo Ballomar.\nGli ambasciatori dei barbari riuscirono ad ottenere la pace con Roma e tornarono nelle loro terre. La situazione sembrava tornare alla calma. Anche se questa apparente pace poteva destare dei sospetti in Marco Aurelio.\nSempre nel corso di quest'anno, i Sarmati Iazigi sfondavano il \"limes\" dacico (forse insieme ad alcune trib\u00f9 di Vandali), e battevano l'esercito romano accorrente lungo la frontiera occidentale della provincia della Dacia superiore, causando la morte dell'allora governatore di provincia, un certo Calpurnio Proculo. Fu per questi motivi che la legio V Macedonica, appena tornata dalle campagne orientali, veniva trasferita dalla vicina Mesia inferiore (posizionata a Troesmis, attuale Iglita), in Dacia nei pressi di Potaissa (attuale Turda).\nPrima spedizione germanica (168).\nLa pace che era stata concordata l'anno prima con i barbari non lasciava per\u00f2 tranquillo Marco Aurelio che decise di recarsi di persona (insieme al fratello adottivo e co-reggente Lucio Vero) lungo il \"limes\" pannonico per controllare quali fossero le reali intenzioni dei barbari. I due imperatori attraversarono le Alpi e si fermarono a Carnuntum, base della Legio XIIII \"Gemina\" e quartier generale del governatore della Pannonia superiore.\nNel corso di quest'anno i Marcomanni ed i Vandali Victuali avevano provocato disordini ovunque lungo la frontiera settentrionale. La \"Historia Augusta\" racconta che la maggior parte dei re si ritirarono con i loro popoli, ed uccisero i promotori della ribellione, chiedendo perdono per aver rotto il trattato di pace. Gli stessi Quadi non avrebbero riconosciuto alcun re senza il beneplacito dei due imperatori.\nA Lucio Vero sembrava fosse pi\u00f9 che sufficiente, egli non vedeva l'ora di far ritorno a Roma. Del resto, era stato assente dalla capitale per tanti anni a causa delle guerre partiche appena concluse e di cui era stato il comandante in capo. Egli riusc\u00ec a convincere il fratello, Marco, a tornare ad Aquileia per l'inverno ora che la situazione sembrava tornata sotto controllo. Nel corso di questi primi anni di guerra Marco potrebbe aver iniziato a scrivere i \"Colloqui con s\u00e9 stesso\", unica opera pervenutaci dell'\"imperatore filosofo\". Opera che pur non raccontando in modo evidente le guerre di questi anni, comunica al lettore tutto il disagio di Marco Aurelio uomo, in relazione ad eventi tanto infausti.\nGuerra contro gli Iazigi (169-170).\nErano gli inizi del 169 quando Lucio Vero fu colpito da infarto, a soli due giorni di viaggio da Aquileia, lungo la strada che conduceva da Concordia Sagittaria ad Altino. I due imperatori avevano deciso di far ritorno a Roma, dietro le insistenti pressioni del fratello Lucio, che moriva tre giorni dopo. Marco Aurelio era cos\u00ec costretto a tornare a Roma per le esequie del fratello.\nIl grosso dell'esercito, anche in mancanza dei due imperatori, potrebbe essersi andato a concentrare lungo i confini della piana del Tisza. Marco voleva punire i Sarmati per aver compiuto, l'anno precedente, un'incursione nella provincia della Dacia, ora che aveva concluso trattati di pace con le popolazioni suebe (Quadi, Marcomanni e Naristi) che gravitavano lungo i confini del medio Danubio.\nIl conflitto sarmatico si rivel\u00f2 molto difficile per i Romani, costretti a lasciare sul campo di battaglia altri due governatori delle tre Dacie: Calpurnio Agricola e Claudio Frontone, mentre solo con la fine dell'anno, Marco fu in grado di raggiungere il fronte in questione, accompagnato dal nuovo genero Claudio Pompeiano (nominato primo consigliere militare), che aveva sposato di recente la figlia Lucilla, vedova di Lucio Vero.\nGrande invasione germanica (170).\nAll'inizio dell'anno era annunciata la \"profectio\" dell'imperatore, appena giunto lungo il \"limes pannonicus\" poco prima di cominciare una nuova campagna in territorio nemico. Sembra che nella primavera di quest'anno, mentre Marco Aurelio lanciava una nuova e massiccia offensiva romana al di l\u00e0 del Danubio in territorio sarmata contro gli Iazigi (dal latino \"expeditio sarmatica\"), una grossa coalizione di trib\u00f9 germaniche, capeggiata da Ballomar, re dei Marcomanni, sfondava il limes pannonico e batteva un esercito di 20.000 armati in una localit\u00e0 che si presume sia stata lungo la cosiddetta \"via dell'Ambra\", forse nei pressi di Carnuntum. L'ondata barbara si riversava sia nel vicino Norico compiendo incursioni fino ad \"Ovilava\", mentre il ramo pi\u00f9 numeroso discendeva, appunto, la \"via dell'ambra\"; percorreva la Pannonia e, passando per Savaria, Poetovio ed Emona, giungeva nell'Italia settentrionale, arrivando ad assediare Aquileia e distruggendo Opitergium.\nL'invasione delle popolazioni suebe costrinse Marco Aurelio a far ritorno in tutta fretta in Italia, poich\u00e9 gli invasori erano riusciti a penetrare nel cuore dell'Impero, mentre il grosso delle forze romane era impegnato in un altro settore del Limes. Le popolazioni germaniche erano state abili nello scegliere il momento opportuno per sferrare l'attacco. Ancora una volta Marco Aurelio scelse come suo principale collaboratore, Tiberio Claudio Pompeiano, a cui fu affidato il compito di bloccare l'invasione dell'Italia e ripulirne i territori circostanti, e Pertinace (il futuro imperatore) il migliore tra i suoi principali assistenti. Aquileia fu liberata dopo uno scontro sul suolo italico, dove i Romani ottennero una determinante vittoria sui Germani.\nSempre nel corso del 170, nuove forze barbare piombavano nei Balcani e, dopo aver portato devastazione nelle province di Mesia inferiore, Tracia e Macedonia, raggiungevano l'Acaia fino al santuario di Eleusi (20\u00a0km ad ovest di Atene), dove distruggevano il tempio dei Misteri. Si trattava dei Costoboci, un popolo di origine incerta che viveva a nord-est della Dacia. Ma il raid dei Costoboci si dimostrava meno importante rispetto all'invasione dell'Italia. Si racconta che nel 170-171 alcune bande di questo popolo furono intercettate ed annientate nei pressi di \"Scupi\" dalla \"Cohors II Aureliae Dardanorum\", di nuova costituzione.\nE ancora il legato della legione di Mogontiacum (Magonza), Didio Giuliano (futuro imperatore), respingeva una nuova incursione di Catti (forse alleati con gli Ermunduri), mentre i Cauci portavano devastazione lungo il litorale della Gallia Belgica.\nCostretto a contrastare i barbari invasori in pi\u00f9 zone del Limes, Marco Aurelio fu costretto a creare \"ex novo\" un grande distretto militare ai confini nord-orientali dell'Italia: la cosiddetta \"praetentura Italiae et Alpium\", al fine di prevenire nuove possibili invasioni di genti germaniche sul suolo italico. Essa comprendeva le Alpi Giulie, ampie zone delle province di \"Raetia\", \"Pannonia\" e \"Noricum\". Il comando del distretto fu affidato a Q. Antistius Adventus, militare di carriera di origine africana, \"consul suffectus\" nel 166-167, che ricopr\u00ec la carica di \"legatus Augusti ad praetenturam Italiae et Alpium expeditione Germanica\". Marco sapeva che Marcomanni e Quadi ormai costituivano il principale avversario da combattere. I Sarmati Iazigi della piana ungherese potevano aspettare.\nSembra che questo primo inverno lo trascorse in Pannonia, probabilmente gi\u00e0 a \"Carnuntum\", da dove riorganizz\u00f2 l'intero \"limes\" danubiano e le alleanze con le popolazioni barbare, come ci racconta Cassio Dione Cocceiano:\nOffensiva romana e sottomissione della Marcomannia (171-174).\nGli invasori germani, finalmente, furono presi in trappola mentre stavano cercando di attraversare il Danubio carichi di bottino, per far ritorno nelle loro terre. Rezia, Norico e Pannonia erano state liberate definitivamente dopo duri e ripetuti scontri nel corso di oltre un anno di guerra. La data dell'11 giugno potrebbe testimoniarne la sua conclusione, forse perch\u00e9 questo stesso giorno di ogni anno per molti decenni successivi, sia a Carnuntum (sede del governatore della Pannonia superiore) sia ad Aquincum (sede del governatore della Pannonia inferiore), venivano fatte offerte a Giove in segno di ringraziamento.\nI leader degli Asdingi, Raus e Raptus, nel 171 chiesero il permesso per entrare nella Dacia Trajana per stabilirvisi. Gli Asdingi avevano gi\u00e0 attraversato i Carpazi verso sud durante la guerre marcomanniche.\nNel corso di questi anni di guerra i Romani, grazie anche all'imponente \"Classis Pannonica\", che permetteva il trasporto e l'approvvigionamento delle armate di terra, risalirono i fiumi della futura provincia di \"Marcomannia\":\nEssi riuscirono, quindi, ad occupare buona parte dei territori a nord del Danubio, sottomettendo totalmente le popolazioni abitanti l'odierna Moravia e Bassa Austria (Naristi, Marcomanni e Cotini), confinanti con la provincia romana della Pannonia superiore.\nI Quadi, al contrario, che occupavano l'attuale Slovacchia si dimostrarono i pi\u00f9 ostili da assoggettare, poich\u00e9 tentarono pi\u00f9 volte di sottrarsi al giogo romano. Alla fine, anche loro furono costretti a capitolare ed il loro re, Ariogeso, fu mandato da Marco Aurelio in esilio ad Alessandria d'Egitto.\nMarco Aurelio riceveva per questi successi il titolo di \u201cGermanicus\u201d nel 172. Fu acclamato \"Imperator\" due volte: nel 171 e nel 174, mentre le monete del 172 riportavano la legenda \"Germania subacta\" (\"Germania soggiogata\"). Cassio Dione riferiva che \u00abMarco Aurelio riusc\u00ec a sottomettere i Marcomanni\u2026 dopo molti e duri scontri\u2026\u00bb.\n\u00c8 da attribuirsi a questi anni il famoso episodio della \u201cpioggia miracolosa\u201d rappresentato nella scena numero 16 della Colonna. Cassio Dione ricorda che i Romani, ormai accerchiati dai Quadi, logorati dal caldo e dalla sete, erano stati salvati dalla pioggia e dalle preghiere dei soldati cristiani. E secondo la storiografia dell'epoca, la legione coinvolta in questo episodio era la Legio XII \"Fulminata\" proveniente da Melitene in Cappadocia.\nAttorno al 173 fu la volta della popolazione dei Naristi a chiedere di essere accolta all'interno dei confini imperiali:\nCon Marcomanni, Quadi e le altre popolazioni limitrofe, come i Naristi, vennero siglati trattati di pace che imponevano loro severe restrizioni come la consegna di ostaggi, l'obbligo di lasciar libera la sponda a nord del Danubio per 10 miglia romane, il fornire truppe alleate ai Romani ed il dover subire un \"controllo a distanza\" dei propri territori (come ad esempio nella zona di Mu\u0161ov, nell'attuale Repubblica Ceca).\nRipresa della guerra contro gli Iazigi (174-175).\nMarco Aurelio voleva ora battere i Sarmati Iazigi della piana del Tibisco e vendicare l'onta dell'invasione del 168. La guerra contro le trib\u00f9 germaniche degli anni precedenti ne aveva solo ritardato i piani.\nDopo una serie di combattimenti favorevoli ai Romani, una parte degli Iazigi chiese la pace. La guerra continu\u00f2 per un altro anno fino a quando anche il secondo re sarmata fu costretto ad implorare la resa.\nLe condizioni di pace sono riportate da Cassio Dione, il quale racconta che agli Iazigi fu imposto:\nUna nuova campagna contro le popolazioni della piana del Tibisco doveva essere iniziata da poco nel 175, quando a Marco giunse la triste notizia che Avidio Cassio, governatore di Siria, si era ribellato e autoproclamato imperatore col supporto di buona parte delle province orientali. Marco Aurelio fu costretto ad abbandonare la guerra contro gli Iazigi e le popolazioni della piana della Tibisco e recarsi in Oriente per affrontare Avidio Cassio e metter fine alle sue pretese al trono.\nLa rivolta di Avidio Cassio sospendeva per la seconda volta la guerra contro le popolazioni sarmatiche e suebe. La \"Historia Augusta\" ricorda, infatti, che Marco avrebbe desiderato fare della \"Marcomannia\" e della \"Sarmatia\" due nuove province, e ci sarebbe riuscito se Avidio Cassio non si fosse ribellato. Ma forse sarebbero stati necessari pi\u00f9 anni di guerra.\nLa fortuna volle che pochi mesi dopo Avidio Cassio venisse ucciso da un centurione romano, rimasto fedele a Marco Aurelio, scongiurando cos\u00ec una probabile nuova guerra civile.\nBreve tregua e trionfo (176-177).\nMarco Aurelio, che aveva battuto tutti i popoli a nord del medio corso del Danubio, ottenne per decreto del Senato romano il meritato trionfo nel dicembre del 176, sulle genti barbare a nord del medio corso del Danubio (insieme al figlio Commodo, da poco nominato Augusto); in suo onore venne eretta all'imperatore una statua equestre (oggi in Campidoglio a Roma) ed un arco trionfale.\nL'esistenza di un arco \u00e8 ipotizzata sulla base di un ciclo di dodici rilievi (otto reimpiegati sull'arco di Costantino, tre conservati nel Palazzo dei Conservatori dei Musei Capitolini e un ultimo, scomparso, di cui resta un frammento oggi a Copenaghen). L'arco potrebbe essere sorto nei pressi della colonna di Marco Aurelio quale entrata monumentale al porticato circostante il monumento \"colchide\" e ad un tempio dedicato allo stesso imperatore ed alla moglie Faustina minore.\nSeconda spedizione in Marcomannia (178-179).\nI combattimenti ripresero gi\u00e0 nella prima parte dell'anno 177. I Quadi, che da sempre si erano dimostrati i pi\u00f9 restii ad accettare l'occupazione romana, potrebbero essere stati i primi a ribellarsi nuovamente, obbligando entrambi i governatori di Pannonia, superiore ed inferiore, a rimettere mano alle armi.\nMarco Aurelio fu costretto a recarsi di persona lungo il fronte danubiano, alla fine dell'estate del 178, per cercare di portare a termine una guerra che si protraeva ormai da troppi anni; inizi\u00f2 cos\u00ec la \"secunda expeditio germanica\".\nMarco deve aver raggiunto Carnuntum nella tarda estate del 178. Era intenzionato ad organizzare le terre a nord del tratto danubiano, da Vindobona ad Aquincum, nella nuova provincia di Marcomannia.\nPer prima cosa procedette a sedare le rivolte tra Marcomanni e Naristi (178), l'anno successivo oper\u00f2 nel territorio dei Quadi, forse risalendo il fiume Granua (l'attuale Hron), e gli altri affluenti del Danubio, vie di comunicazione naturali per l'interno dei territori dei barbari. A questa spedizione risale l'iscrizione romana tuttora presente sulla roccia dove sorge il castello dell'odierna Tren\u010d\u00edn (Slovacchia). L'iscrizione celebra la vittoria di Marco Aurelio e degli 855 soldati della legione II Adiutrix nella localit\u00e0 chiamata \"Leugaricio\", che rappresenta la prova della presenza militare romana pi\u00f9 a settentrione nell'Europa centrale.\nSempre nel corso di questa \"secunda expeditio germanica\" il prefetto del pretorio, Tarutieno Paterno, impegn\u00f2 il nemico per un'intera giornata (tanto era numeroso), riportando alla fine una vittoria risolutiva ai fini della guerra. Marco, per questi successi, veniva acclamato \"Imperator\" per la decima volta, meritandosi anche il titolo di \"Germanicus maximus\".\nLa nuova provincia di Marcomannia era forse al principio di un'occupazione romana e forse in fase di nuova costituzione. Ora era necessario battere ancora una volta i Sarmati della vicina piana del Tisza, costringendoli una volta per tutte a deporre le armi e chiedere la pace. Ci\u00f2 avrebbe permesso al Limes del medio corso del Danubio di tornare a respirare aria di pace.\nMarco trasferiva, cos\u00ec, il proprio quartier generale lungo il fronte sarmatico per l'inverno del 179-180 (in Pannonia inferiore), ma a marzo, quando la nuova stagione di guerra stava per cominciare, Marco cadeva gravemente ammalato e moriva non lontano da Sirmio (17 marzo 180), come ci informa il contemporaneo Tertulliano nel suo \"Apologeticum\". La \"Historia Augusta\" riferisce che, poco prima di morire, chiese al figlio Commodo di \u00abnon trascurare il compimento delle ultime operazioni di guerra\u00bb.\nCommodo contro gli Iazigi (180-182/3).\nL'offensiva da parte di Commodo in terra sarmata continu\u00f2. Neppure la morte dell'imperatore ritard\u00f2 la progettata spedizione nella piana del Tisza. I Sarmati Iazigi (nuova \"expeditio sarmatica\"), i suebi Buri (\"expeditio Burica\"), i germani Vandali ed i Daci liberi, furono battuti pi\u00f9 volte negli anni successivi. Commodo, che aveva deciso di abbandonare il teatro delle operazioni militari nell'ottobre del 180, contro il parere del cognato Claudio Pompeiano, lasci\u00f2 che fossero i suoi generali (come Pescennio Nigro, Clodio Albino, il figlio di Tigidio Perenne e Valerio Massimiano per citarne alcuni) a portare a termine le operazioni di guerra.\nE cos\u00ec, nel 180, al termine della prima campagna militare, dopo la scomparsa del padre, Marco Aurelio:\nDispose, infine, prima di rientrare a Roma, di abbandonare i territori della Marcomannia, certamente per meglio fronteggiare i vicini Iazigi, poich\u00e9 le economie di forze degli eserciti romani messi in campo, non permettevano nuovi arruolamenti ed ulteriori dispiegamenti di truppe. Del resto potrebbe essersi reso conto che, il mantenere territori a nord del Danubio, avrebbe certamente causato dei danni economici all'economia dell'impero, come se n'era accorto in passato lo stesso Augusto, quando decise di abbandonare definitivamente i territori della \"Germania Magna\" dopo la disfatta di Teutoburgo del 9 d.C. Commodo aveva intuito che si trattava di territori ricoperti da foreste ed acquitrini. Una ragione pi\u00f9 che valida per abbandonare i territori di Marcomanni e Quadi.\nCi\u00f2 non significava che Marcomanni e Quadi fossero liberi di agire senza il consenso di Roma. In realt\u00e0 queste popolazioni, insieme a Naristi e Cotini, costituivano una forma di \"catena clientelare\" posta a protezione dei confini danubiani.\nL'obiettivo strategico finale di sottomettere al volere di Roma tutti i territori a nord del Danubio, rimase incompiuto, anche se molte di queste popolazioni mantennero fede ai patti di amicizia ed alleanza con il popolo romano per un trentennio, fino all'invasione degli Alemanni del 213 d.C.\nPer queste vittorie Commodo ricevette una quarta ed una quinta acclamazione imperiale oltre al titolo onorifico di \"Germanicus et Sarmaticus Maximus\" e, probabilmente, decise l'inizio dei lavori della famosa Colonna di piazza Colonna a Roma per onorare il padre appena scomparso. Ed i lavori terminarono dopo una decina d'anni, poco prima della sua morte.\n\"Tertia expeditio germanica\" (189?).\nLa \"Historia Augusta\" riferisce, infine, di una terza spedizione germanica (189?) a cui per\u00f2 Commodo non prese parte, come sembra dimostrare la monetazione del periodo. Quadi e Marcomanni potrebbero essersi ribellati nuovamente, ma il pronto intervento dei governatori provinciali delle due Pannonie riusc\u00ec a sedare ogni possibile focolaio di rivolta. E Commodo, rimasto a Roma a godersi i giochi gladiatorii, potrebbe essersi accontentato della ottava acclamazione ad \"Imperator\".\nRappresentazione delle \"guerre marcomanniche\".\nIn architettura e scultura.\nMarco Aurelio dispose, inoltre, che sempre nel foro di Traiano venissero innalzate statue in ricordo dei generali che per lui combatterono durante le guerre contro le popolazioni del nord.\nOltre a queste statue, numerosi furono i sarcofagi dell'epoca che raccontarono le gesta dei migliori generali dell'epoca impegnati nelle guerre lungo il limes danubiano.\nA testimonianza di queste guerre fu fatta erigere dal Senato (o dal figlio Commodo) una colonna colchide che ne celebrasse le imprese militari (sull'esempio di quella di Traiano) e la cui costruzione fu realizzata in un periodo, attualmente discusso dagli studiosi moderni, compreso tra il 176 ed il 192.\nA Marco Aurelio fu inoltre tributato il trionfo nel foro romano nel dicembre del 176 ed a lui dedicata una statua equestre, oggi conservata nei Musei Capitolini a Roma.\nLa copia in piazza del Campidoglio a Roma.\nVi \u00e8 da aggiungere che a noi sono pervenuti un ciclo di dodici rilievi (otto reimpiegati sull'arco di Costantino, tre conservati nel Palazzo dei Conservatori dei Musei Capitolini e un ultimo, scomparso, di cui resta un frammento oggi a Copenaghen). I rilievi furono probabilmente scolpiti in due riprese, tra il 173 ed il 176.\nIn ogni caso il medesimo soggetto dei 12 pannelli, che raccontano le imprese militari di Marco Aurelio durante le \"guerre marcomanniche\" e la presenza fissa, alle spalle dell'imperatore, di un personaggio indicato come il genero e, per un certo periodo, successore \"in pectore\" di Marco Aurelio, Tiberio Claudio Pompeiano, farebbe propendere per un'origine comune dei rilievi.\nConseguenze.\nLa frontiera danubiana rimase relativamente tranquilla per circa un trentennio fino a Caracalla, quando nuove minacce per l'Impero romano, sempre da parte di Germani e Sarmati, furono causate principalmente da un cambiamento nella struttura tribale della loro societ\u00e0 rispetto ai precedenti secoli: la popolazione, sottoposta all'urto di altri popoli barbarici provenienti dalla Scandinavia e dalle pianure dell'Europa orientale, necessitava di una struttura organizzativa pi\u00f9 forte, pena l'estinzione delle trib\u00f9 pi\u00f9 deboli. Da qui la necessit\u00e0 di aggregarsi in federazioni etniche di grandi dimensioni, come quelle di Alemanni, Franchi e Goti, per difendersi da altre bellicose popolazioni barbariche o per meglio aggredire il vicino Impero romano, la cui ricchezza faceva gola. Per altri studiosi, invece, oltre alla pressione delle popolazioni esterne, fu anche il contatto ed il confronto con la civilt\u00e0 imperiale romana (le sue ricchezze, la sua lingua, le sue armi, la sua organizzazione) a suggerire ai popoli germanici di ristrutturarsi ed organizzarsi in sistemi sociali pi\u00f9 robusti e permanenti, in grado di minacciare seriamente l'Impero.\nRoma, dal canto suo, ormai dal I secolo d.C. provava ad impedire la penetrazione dei barbari trincerandosi dietro una linea continua di fortificazioni estesa tra il Reno e il Danubio e costruita proprio per contenere la pressione dei popoli germanici..\nNel III secolo, quindi, Roma dovette affrontare numerose scorrerie all'interno dei confini dell'Impero. Tali invasioni erano condotte principalmente per fini di saccheggio e di bottino pi\u00f9 che di occupazione vera e propria del territorio. A muoversi, infatti, erano pi\u00f9 o meno numerose orde di guerrieri che per lo pi\u00f9 lasciavano alle loro spalle, nei territori dove si erano stabiliti immediatamente al di l\u00e0 del Limes, le famiglie e gli accampamenti delle trib\u00f9; dopo una o due stagioni di razzie, facevano rientro alle basi, non curandosi di creare colonie stabili nel territorio romano. Non si trattava, quindi, ancora di spostamenti di massa di intere popolazioni come quelli che si sarebbero verificati nei secoli successivi, quando l'irruzione degli Unni nello scacchiere europeo avrebbe indotto molte trib\u00f9 germaniche a cercare nuove sedi d'insediamento all'interno dell'Impero romano.\nLo sfondamento del \"limes\" renano-danubiano fu favorito anche dalla grave crisi interna che travagliava l'Impero romano. Roma, infatti, attraversava un periodo di grande instabilit\u00e0 interna, causata dal continuo alternarsi di imperatori ed usurpatori (la cosiddetta anarchia militare). Le guerre interne non solo consumavano inutilmente importanti risorse negli scontri tra i vari contendenti, ma - cosa ben pi\u00f9 grave - finivano proprio per sguarnire le frontiere, facilitando lo sfondamento da parte delle popolazioni barbariche che si trovavano lungo il \"limes\".\nLe invasioni del III secolo, secondo tradizione, ebbero inizio con la prima incursione condotta della confederazione germanica degli Alemanni nel 212 sotto l'imperatore Caracalla e terminarono nel 305 al tempo dell'abdicazione di Diocleziano a vantaggio del nuovo sistema tetrarchico.\nFu grazie anche alla successiva divisione, interna e provvisoria, dello Stato romano in tre parti (ad occidente l'impero delle Gallie, al centro Italia, Illirico e province africane, ad oriente il Regno di Palmira) che l'Impero riusc\u00ec a salvarsi da un definitivo tracollo e smembramento. Ma fu solo dopo la morte di Gallieno (268), che un gruppo di imperatori-soldati di origine illirica (Claudio il Gotico, Aureliano e Marco Aurelio Probo) riusc\u00ec infine a riunificare l'Impero in un unico blocco, anche se le guerre civili che si erano susseguite per circa un cinquantennio e le invasioni barbariche avevano costretto i Romani a rinunciare sia alla regione degli \"Agri decumates\" (lasciata agli Alemanni nel 260 circa), sia alla provincia della Dacia (256-271), sottoposta alle incursioni dei Carpi, dei Goti Tervingi e dei Sarmati Iazigi."}
{"id": "1203933", "revid": "1272592", "url": "https://it.wikipedia.org/wiki?curid=1203933", "title": "Pier Giovanni Donini", "text": "Laureato in Economia e Commercio con Federico Caff\u00e8, Donini (nipote di Ambrogio Donini) s'era presto interessato delle problematiche del Vicino e Medio Oriente e s'era voluto diplomare all'Istituto Italiano per il Medio ed Estremo Oriente (IsMEO) di Roma in \"Lingua persiana\" per poter attingere di prima mano alle fonti storiche di quel Paese, la cui lunga e complessa storia lo rende assai simile all'Italia nel contesto dei paesi dell'Europa cristiana quanto a complessit\u00e0 della vita urbana e quanto a numero di dominazioni e dinastie che sul suo suolo hanno operato per numerosi secoli.\nDocente nell'Universit\u00e0 degli studi \"Ca' Foscari\" di Venezia e, dal 1987, dell'Universit\u00e0 degli studi di Napoli \"L'Orientale\" (allora Istituto Universitario Orientale di Napoli, Pier Giovanni Donini aveva lavorato in precedenza a lungo nel campo dell'editoria ed era stato prestigioso redattore della rivista \"Oriente Moderno\", edita dall'Istituto per l'Oriente di Roma.\nA Venezia Donini fu nella Facolt\u00e0 di Lingue e Letterature Straniere professore incaricato di \"Geografia del Vicino e Medio Oriente\", per poi passare a insegnare \"Storia politica e delle istituzioni del Vicino Oriente\" fino al 1986-87. Trasferitosi quindi a Napoli, insegn\u00f2 a Scienze Politiche \"Storia dell'Iran e dell'Asia Centrale\", dove le sue conoscenze linguistiche avevano modo di essere pienamente messe a frutto, conoscendo perfettamente Donini (oltre all'inglese che aveva appreso sui banchi scolastici a Londra, dove suo padre dirigeva l'Istituto Italiano di Cultura) anche la lingua russa.\nInsegn\u00f2 con continuit\u00e0 (per affidamento) \"Storia dell'Africa mediterranea e del Vicino Oriente\" nella medesima Facolt\u00e0 dell'Ateneo napoletano.\nFu a lungo e proficuamente nel Consiglio d'Amministrazione dell'Istituto per l'Oriente Carlo Alfonso Nallino di Roma e cur\u00f2 una serie di pubblicazioni - in Italia e in Gran Bretagna - affrontando tra gli altri il delicato tema delle numerose minoranze che vivono nel mondo islamico."}
{"id": "1203936", "revid": "104458", "url": "https://it.wikipedia.org/wiki?curid=1203936", "title": "Ahorn", "text": ""}
{"id": "1203938", "revid": "125241371", "url": "https://it.wikipedia.org/wiki?curid=1203938", "title": "Douglas (Isola di Man)", "text": "Douglas (in mannese Doolish) \u00e8 la capitale dell'Isola di Man, dipendenza della Corona britannica.\nSociet\u00e0.\nEvoluzione demografica.\nHa una popolazione di persone secondo il censimento del 2011. Nel 2006 erano e nel 2012 erano . Nella capitale vive un terzo della popolazione dell'intera isola.\nGeografia fisica.\nLa citt\u00e0 \u00e8 situata nella parte orientale dell'isola alla confluenza di due fiumi: il Dhoo e il Glass, che si gettano nella Baia di Douglas. Delle colline invece si estendono a sud-est e a nord-ovest.\nDouglas \u00e8 circondata da numerosi villaggi minori, tra i quali Onchan a nord e Union Mills ad ovest.\nAttrazioni.\nDouglas ha un numero di attrazioni ed articoli di particolare interesse:"}
{"id": "1203941", "revid": "767487", "url": "https://it.wikipedia.org/wiki?curid=1203941", "title": "Frank Marshall (scacchista)", "text": "Cittadino americano che ha vissuto a lungo a Montr\u00e9al in Canada, Marshall fu uno dei pi\u00f9 forti scacchisti americani nella prima met\u00e0 del XX secolo.\nBiografia.\nMarshall inizi\u00f2 a giocare a scacchi all'et\u00e0 di dieci anni e, nel 1890 si segnalava come uno dei pi\u00f9 forti giocatori della sua citt\u00e0.\nNel 1904 vinse il fortissimo torneo di Cambridge Springs, con due punti di vantaggio sui secondi classificati David Janowski ed Emanuel Lasker. Dopo questa vittoria lanci\u00f2 una sfida per il titolo mondiale al campione in carica Emanuel Lasker. La sfida si tenne tra il 26 gennaio e l'8 aprile nelle citt\u00e0 di New York, Filadelfia, Washington, Baltimora, Chicago e Memphis. Marshall perse rovinosamente, incappando in ben otto sconfitte e sette patte, senza riuscire a vincere neppure una partita. L'anno precedente Marshall aveva gi\u00e0 subito una pesante sconfitta (+1 \u20138 =8) per mano di Siegbert Tarrasch.\nNel 1907 sconfisse Jackson Showalter in un match valido per il campionato degli Stati Uniti. Nessuno fu in grado di strappargli il titolo per i successivi ventisei anni fino a quando, nel 1936, vi rinunci\u00f2 spontaneamente.\nNel 1909 acconsent\u00ec a disputare un match contro un giovane cubano di nome Jos\u00e9 Ra\u00fal Capablanca. Con grande sorpresa di tutti, perse per +1 \u20138 =14. Nonostante ci\u00f2, non solo Marshall non se la prese, ma fece di tutto affinch\u00e9 il giovane talento dell'Avana fosse ammesso al torneo di San Sebasti\u00e1n del 1911. La competizione all'epoca era un appuntamento periodico che radunava l'\u00e9lite scacchistica mondiale, ed era aperta solo a giocatori che avessero gi\u00e0 riportato vittorie nei tornei maggiori. Come noto Capablanca, accolto tra lo scetticismo generale, vinse il torneo imponendosi con autorevolezza sulla scena dello scacchismo mondiale.\nNel torneo di Breslavia del 1912, Marshall gioc\u00f2 una famosa partita contro Stepan Levitsky in cui fece uno straordinario sacrificio di Donna (23. ...Dg3!!), che poteva essere catturata in tre modi diversi. Levitsky, resosi conto che non poteva in alcun modo accettare il sacrificio, abbandon\u00f2 subito la partita. Si racconta, ma qui si entra nella leggenda, che gli spettatori coprirono la scacchiera con delle monete d'oro dopo il termine della partita.\nParlando dei suoi infelici risultati negli scontri diretti, Marshall scrisse:\nNel 1914 Marshall fu tra i finalisti del grande torneo di San Pietroburgo: in quanto tale lo zar Nicola II lo gratific\u00f2 con l'assegnazione del titolo di Grande Maestro Internazionale, coniato in quell'occasione.\nNel 1915 apr\u00ec il Marshall Chess Club (Marshall's Chess Divan at Keene's Chop House).\nNel 1920 vinse l'American Chess Congress.\nNel 1922 Frank Marshall gioc\u00f2 155 partite contemporaneamente al National Club di Montreal, in Canada, un record mondiale. Ha segnato 126 vittorie, 21 pareggi e 8 sconfitte in poco pi\u00f9 di 7 ore. Una settimana dopo, quando Marshall torn\u00f2 a New York, ripet\u00e9 ogni singola mossa di ogni partita, riusc\u00ec a ricordare alla perfezione 154 delle 155 partite.\nNegli anni trenta Marshall guid\u00f2 la squadra statunitense alla vittoria di quattro medaglie d'oro consecutive alle Olimpiadi degli scacchi. Anche se va sottolineato che l'Unione Sovietica non prese parte a quelle competizioni, un simile risultato non si registr\u00f2 mai pi\u00f9 nella storia degli scacchi a stelle e strisce."}
{"id": "1203942", "revid": "1702319", "url": "https://it.wikipedia.org/wiki?curid=1203942", "title": "Chiesa dei Santi Stefano e Andrea", "text": "La chiesa dei Santi Stefano e Andrea \u00e8 un edificio sacro che si trova a Marciano della Chiana.\nDescrizione.\nLa chiesa, ristrutturata a partire dal 1591, ha la pianta a croce latina con abside quadrata; \u00e8 a tre navate con copertura a capriate; la facciata, a salienti, si deve ad un rifacimento settecentesco. All'interno \u00e8 conservata la \"Madonna con il Bambino e i santi Giacomo e Cristoforo\" di Bartolomeo della Gatta (1486 circa). \nSulla parete di fondo si conserva una tela seicentesca di scuola fiorentina raffigurante la \"Madonna del Rosario\", circondata da un'imponente cornice in legno dorato a prospetto architettonico, con le storie dei \"Misteri del Rosario\". Accanto alla chiesa, la canonica con facciata in laterizi, oculo e segni di un portale, che fanno ritenere che vi si trovasse la cappella gentilizia del palazzo dei Priori, del XIV o XV secolo."}
{"id": "1203953", "revid": "287204", "url": "https://it.wikipedia.org/wiki?curid=1203953", "title": "Beilstein", "text": ""}
{"id": "1203962", "revid": "773636", "url": "https://it.wikipedia.org/wiki?curid=1203962", "title": "Chiesa dei Santi Tiburzio e Susanna (Monte San Savino)", "text": "La chiesa dei Santi Tiburzio e Susanna \u00e8 un luogo di culto cattolico che si trova in localit\u00e0 Gargonza, comune di Monte San Savino, provincia di Arezzo, diocesi di Arezzo-Cortona-Sansepolcro.\nDescrizione.\nLa piccola chiesa, posta all'interno della cerchia murata del castello, risale al XIII secolo ed \u00e8 stata in gran parte restaurata nel 1928 da Giuseppe Castellucci. Architettonicamente si presenta come una piccola chiesa con pianta rettangolare e piccola abside, la facciata \u00e8 del tipo a capanna, interamente in pietra e caratterizzata da una piccola bifora al di sopra del portale di ingresso.\nDegna di interesse \u00e8 la lunetta in terracotta che sormonta il portale, raffigurante la \"Madonna con Bambino ed Angeli\", attribuibile a scultore toscano affine al Rossellino.\nAll'interno, un affresco con la \"Vergine tra i Santi Antonio abate e Bernardo\" di scuola aretina, datato 1483."}
{"id": "1203964", "revid": "117345460", "url": "https://it.wikipedia.org/wiki?curid=1203964", "title": "Alain-Ren\u00e9 Lesage", "text": "Biografia.\nUnico figlio di Claude, avvocato e notaio, e di Jeanne Brenugat, perduta la madre nel 1677 e il padre nel 1682, fu preso sotto la tutela dallo zio e messo nel collegio dei Gesuiti di Vannes dove fece studi di lingue classiche, di italiano, di spagnolo, di retorica e di catechismo, secondo la consolidata tradizione della cultura libresca secentista che in Bretagna traeva particolare influsso da un'educazione di stampo cattolico-spagnolo. Intanto si ritrov\u00f2 con poco denaro, avendo lo zio dissipato a proprio vantaggio l'eredit\u00e0 paterna.\nSi crede - ma non esistono fonti a questo riguardo - che sia stato impiegato per qualche anno nell'Ufficio delle imposte in Bretagna; se fosse vero in tal caso, perdette presto quell'impiego o si licenzi\u00f2: resta il fatto che nella sua vita dimostr\u00f2 un'aperta ostilit\u00e0 contro quegli Uffici. Prosegu\u00ec a Parigi studi di diritto che dovette concludere nel 1692, dal momento che in quell'anno risulta iscritto nell'albo degli avvocati. Se a Parigi non trov\u00f2 un impiego, vi trov\u00f2 moglie nella persona di Marie Elisabeth Huyard, una borghese parigina di origine spagnola, che spos\u00f2 il 28 settembre 1694 nella chiesa di Saint-Sulpice, e dalla quale avr\u00e0 quattro figli.\nO che avesse cercato invano un lavoro da avvocato o che quella professione gli fosse del tutto estranea, Lesage cerc\u00f2 di vivere con il prodotto dei suoi scritti: grazie all'appoggio dell'amico Auvergnat Dauchet - un giovane con interessi letterari che sar\u00e0 suo amico per la vita - le sue \"Lettres galantes\", traduzione delle \"Lettere d'amore\" di Aristeneto, vennero pubblicate a Chartres nel 1695.\nNel 1698 Lesage trov\u00f2 un protettore nella persona dell'abate de Lyonne che non soltanto gli assicur\u00f2 una rendita stabile affinch\u00e9 si potesse dedicare allo studio e al lavoro letterario ma stimol\u00f2 in lui anche l'interesse per la lingua e per le opere della grande letteratura spagnola del Seicento.\nIn Spagna, con la conquista e lo sfruttamento delle immense colonie americane, lo Stato, la nobilt\u00e0, i finanzieri e i grandi appaltatori e commercianti, si erano enormemente arricchiti, ma il prezzo della trasformazione sociale interna era stato pagato dalla borghesia imprenditrice e artigiana, e dai contadini, che avevano visto entrare in crisi le tradizionali attivit\u00e0 economiche e aumentare le tasse e la leva militare per il mantenimento dei territori conquistati. Il fenomeno dei vagabondi che percorrono il Paese, i \"picari\", \u00e8 una delle conseguenze della nuova realt\u00e0 spagnola, insieme con quello opposto dell'immagine di sussiegosa arroganza e di esibita devozione della nobilt\u00e0, elemento funzionale alla custodia dei valori tradizionali della civilt\u00e0 cattolica.\nLa letteratura spagnola diede voce a quelle realt\u00e0, sia con il suo teatro classicheggiante, sia con la commedia e con i romanzi picareschi, il pi\u00f9 note dei quali \u00e8 certo \"La vida de Lazarillo de Tormes y de sus fortunas y adversidades\", uscito per la prima volta nel 1554 e poi, censurato in parte, nel 1573.\nIn Francia, mentre il pubblico aristocratico manteneva i suoi interessi verso il teatro drammatico di Corneille e di Racine, quello borghese preferiva vedere rappresentata sul palcoscenico la vita viva e reale, quella rappresentata dalla commedia, dal teatro comico italiano e da Moli\u00e8re. Lesage colse quell'esigenza e volle unire l'esigenza del realismo sentita dal pubblico borghese parigino alla tradizione del teatro spagnolo, come scrisse nell'introduzione al suo \"Th\u00e9\u00e2tre espagnol\": per lui gli spagnoli \u00absono maestri nell'immaginazione e nella conduzione a buon fine di un intreccio. Sono capaci di esporre il loro soggetto con enorme abilit\u00e0 artistica, e nel modo pi\u00f9 vantaggioso. A questo aggiungono incidenti cos\u00ec gradevoli, cos\u00ec sorprendenti, e lo fanno con tale variet\u00e0 da sembrare inesauribili [...] E non \u00e8 tutto; i testi spagnoli sono pieni di contrattempi ingegnosi, di contrariet\u00e0 di condotta negli Attori, di mille giochi di teatro, che risvegliano in ogni momento l'attenzione dello spettatore. Infine, i loro intrecci possiedono tutti un qualcosa di meraviglioso, ma questo meraviglioso non sbocca n\u00e9 nel favoloso n\u00e9 nel romanzesco, e continuamente ricondotto al verosimile attraverso le regole dell'arte, produce un effetto ammirevole sulla scena\u00bb.\nIl \"Th\u00e9\u00e2tre espagnol\", pubblicato nel 1700, non \u00e8 altro che la traduzione del \"Don F\u00e9lix de Mendoce\" di Lope de Vega; Lesage tradusse anche \"Le Tra\u00eetre puni\", di Francisco de Rojas Zorrilla, nel 1702 fece rappresentare \"Le Point d'honneur\", traduzione di una commedia di Rojas. Dal 1704 al 1706 apparve il suo adattamento delle \"Nouvelles aventures de don Quichotte\" di Alonso Fern\u00e1ndez de Avellaneda, nel 1707 la commedia \"Don C\u00e9sar Ursin\", tratta da Calderon de la Barca, non ebbe alcun successo ma l'atto unico \"Crispin rival de son ma\u00eetre\", creazione originale di Lesage, per quanto mostri evidenti influssi del teatro italiano e di Moli\u00e8re, ebbe grande successo.\nProtagonista della commedia \u00e8 Crispino, servitore del giovane e nobile Valerio che \u00e8 innamorato di Angelica, gi\u00e0 promessa a un altro. Crispino cerca di impadronirsi della dote di Angelica ma sar\u00e0 scoperto e la commedia si conclude felicemente con le nozze dei due giovani. La freschezza e l'umorismo dei dialoghi, l'intreccio vivace, i rapidi cambiamenti di scena garantirono il successo della commedia; la figura del servitore, scaltro e insieme rassegnato al suo ruolo subalterno, ritorner\u00e0 in altre commedie ed \u00e8 come un riflesso della stessa condizione di Lesage, che cercher\u00e0 di realizzare il proprio successo senza cessare di servire le richieste di imprenditori ed editori.\n\"Il diavolo zoppo\".\nQuell'anno stesso Lesage si presenta come romanziere di prim'ordine con \"Le Diable boiteux\" (Il diavolo zoppo), nel quale il protagonista, lo studente don Cleof\u00e8s P\u00e9rez Zambullo, trasportato dal diavolo Asmed\u00e8s sui tetti di Madrid, ha modo di rendersi conto di quel che succede all'interno delle case, intanto che la sua innamorata, Tomasa de Vigigudino, travestita da soldato, lo cerca invano. Il romanzo si sviluppa poi in diverse avventure che perdono via via di interesse, avendo dato il meglio nell'invenzione dello scoperchiamento magico dei tetti e nella rappresentazione comica e satirica delle scene di vita quotidiana.\nAnche quest'opera - che ebbe grande successo - \u00e8 l'imitazione di un romanzo spagnolo, \"El diablo cojuelo\" di Luis V\u00e9lez de Guevara, ma le situazioni descritte sono frutto originale della sua fantasia e l'aria che vi si respira non \u00e8 spagnola ma parigina. La struttura narrativa \u00e8 simile a quella teatrale, con quadri che si succedono senza un nesso che li leghi, accontentandosi Lesage di abbandonarsi al gusto della avventura realistica e spiritosa, della critica fine e allegra, del ritratto piccante e leggero.\nNel 1736 Lesage pubblicher\u00e0 una terza edizione aumentata con alcuni episodi tratti dal \"Dia y noche de Madrid\", di Francisco Santos, e una quarta l'anno successivo, contenente un seguito dal titolo \"Entretien des chemin\u00e9es de Madrid\" e un commento elogiativo dell'abate Borderon, \"Les B\u00e9quilles du diable boiteux\" (Le stampelle del diavolo zoppo).\n\"Turcaret\".\nLesage torn\u00f2 al teatro il 1\u00ba gennaio 1708 con la commedia in un atto \"Les \u00c9trennes\" che, completamente rielaborata in cinque atti e ripresentata sulle scene il 14 gennaio 1709 col titolo di \"Turcaret\", ebbe uno strepitoso successo e rimane il suo capolavoro teatrale. Il protagonista Turcaret, uomo di bassa origine sociale che si \u00e8 arricchito con l'appalto delle imposte e con traffici illegali che la sua professione gli permette di coprire, bench\u00e9 sposato, si spaccia per scapolo per poter conquistare una finta baronessa, altra truffatrice che passa al Cavaliere, un suo amante, i ricchi doni ricevuti da Turcaret. Frontino, il servitore del Cavaliere, a sua volta provvede a derubare il suo padrone, \u00e8 complice della \"baronessa\" nel derubare Turcaret, ma riesce a derubare anche la finta nobildonna. La commedia si chiude con l'arresto di Turcaret, rivelatosi un usuraio, e con la battuta di Frontino: \u00ab\u00c8 finito il regno di Turcaret. Ora comincia il mio\u00bb.\nLesage, prima ancora di metterla in scena, aveva letto la commedia nei salotti letterari e i suoi contenuti erano gi\u00e0 noti. La potente categoria degli appaltatori, allarmati dalla satira violenta che li avrebbe investiti, cercano di impedirne la rappresentazione, offrendogli invano la bella somma di centomila franchi, mentre la duchessa de Bouillon gli promise la sua protezione, chiedendogli di leggergliela. Lesage, per un impegno, arriv\u00f2 con un'ora di ritardo all'appuntamento e al rimprovero della duchessa, rispose che se le aveva fatto perdere un'ora, ora gliene avrebbe fatte guadagnare due, andandosene. I due episodi vogliono mettere in rilievo la moralit\u00e0 e la fierezza dello scrittore, che dovettero essere apprezzati dal Delfino, il futuro Luigi XV, che s'impegn\u00f2 personalmente perch\u00e9 la commedia fosse rappresentata. Tuttavia, malgrado il successo, pot\u00e9 avere solo sei repliche, e non a caso, dal momento che il mondo degli impresari teatrali era strettamente legato a quello della finanza.\nIn realt\u00e0 Lesage non \u00e8 un moralizzatore e tanto meno un eversore dei costumi o un rivoluzionario in anticipo sui tempi. Da tempo gli arricchimenti facili erano un bersaglio comune della satira e non costituiva un particolare motivo di scandalo veder colpito l'immoralit\u00e0, in specie nella forma dello spirito brillante, nella naturalezza viva dei dialoghi, nella precisione dei rilievi delle psicologie e nella libert\u00e0 dell'espressione, favorita dalla sua scrittura in prosa, elementi tutti che compensano una certa staticit\u00e0 della scena.\nDopo l'interruzione delle repliche imposte dagli impresari del Th\u00e9\u00e2tre-Fran\u00e7ais, Lesage lasci\u00f2 ogni impegno per quel teatro, rivolgendosi prima al \"Th\u00e9\u00e2tre-Fran\u00e7ais\", per il quale scrisse la commedia \"La Tontine\" nel 1708, rappresentata per\u00f2 soltanto nel 1732), e poi per il Th\u00e9\u00e2tre de la foire, teatro popolare, frequentato da piccoli borghesi e da gente del popolo, uso alle commedie italiane e alle farse, per il quale Lesage produsse un centinaio di commedie, di facile scrittura, di poche repliche, con leggere allusioni satiriche, quanto basta per aggiungere un poco di sapore piccante a testi che pretendono solo di offrire un rapido divertimento senza pretese d'arte.\n\"Histoire de Gil Blas de Santillane\".\nSe la scrittura teatrale resta intensa ma senza pretese, l'impegno colto Lesage lo riserva al romanzo, mantenendosi fedele alla tradizione del romanzo spagnolo, ma ragionato e misurato secondo una sapienza narrativa che non vuole tracimare nell'effetto.\nIntorno al 1713 Lesage dovrebbe aver iniziato il suo capolavoro, l\"'Histoire de Gil Blas de Santillane\" la cui prima edizione, in due volumi, usc\u00ec nel 1715, una seconda appena riveduta quell'anno stesso, una terza, in tre volumi, nel 1724, nella quale le avventure del suo eroe continuano, lasciando aperti nuovi sviluppi che si concretano in un quarto e ultimo volume nel 1735. Lesage continu\u00f2 a rivedere il romanzo fino alla morte, essendone uscita nel 1747 l'ultima versione.\nLesage narra dello studente di Oviedo Gil Blas, di umili origini, che si mette in viaggio per andare a studiare all'Universit\u00e0 di Salamanca. Inesperto del mondo, gli capitano le avventure pi\u00f9 diverse: viene truffato, \u00e8 sequestrato dai banditi, salva una signora caduta nelle loro mani, finisce innocente in prigione. Liberato, insieme con un amico va a Valladolid, dove diviene servo di un canonico, poi di un medico incapace e diviene medico lui stesso. A Madrid conosce il mondo del teatro e quello della corte: torna a Oviedo in tempo per assistere il padre morente e qui si sposa con Antonia. Tornato a Madrid, diviene favorito di un conte che tuttavia cade in disgrazia; nuove disgrazie, come la morte della moglie, e nuove avventure che hanno tuttavia un lieto fine con il matrimonio di Gil Blas con la bella Dorotea.\nUna convenzione, in realt\u00e0: ma se una morale complessiva pu\u00f2 essere tratta da quelle avventure, essa consiste nel rilevare come l'astuzia sia il motore delle azioni umane: cos\u00ec come con l'astuzia gli uomini soddisfano i loro vizi \u2013 la passione per il denaro, la volont\u00e0 di farsi largo a qualunque costo nella vita, l'imbrogliare gli ingenui\u00a0\u2013 cos\u00ec ancora con l'astuzia i buoni devono imparare a difendersi e difendendo la propria virt\u00f9 \u00e8 lecito trarre anche qualche vantaggio. D'altra parte, ciascuno deve stare al suo posto: voler salire nella scala sociale significa essere ambiziosi e l'ambizione \u00e8 un vizio che porta alla rovina.\nIl libro fu accolto con grande favore dal pubblico, ma non altrettanto dai critici: per Voltaire \"Gil Blas\", se \u00e8 lodevole per una \u00abcerta naturalezza\u00bb, esso \u00e8 interamente ripreso dal romanzo spagnolo \"Marcos de Obreg\u00f3n\", ma il caustico intellettuale di Ferney non dimenticava l'ironia che Lesage gli aveva indirizzato nella sua op\u00e9ra-comique \"Le Temple de M\u00e9moire\".\nMarmontel, nel suo \"Essai sur les Romans consider\u00e9s du cot\u00e9 moral\", lo considera persona estranea alla vita sociale del suo tempo e pertanto incapace, secondo lui, di considerare con precisione e obbiettivit\u00e0 i costumi morali che pure pretende di giudicare. In compenso, gli fu favorevole l'abate Desfontaines: nel Gil Blas non c'\u00e8 \u00abun ammasso di sottili riflessioni che soffocano il lettore, e di tristi analisi di sentimenti; \u00e8 una successione di fatti necessari, adornata di brevi riflessioni a proposito del soggetto: si tratta in ogni momento di figurazioni reali e di caratteri che si ritrovano fra gli uomini. Lesage non trascina i suoi lettori in un mondo ideale, ma lidiverte per istruirli\u00bb.\nI suoi contemporanei giudicarono Lesage in base a quanto egli poteva dare in termini di appoggio alle ragioni - e alle illusioni - della loro ideologia: per gli illuministi egli \u00e8 un conservatore dotato di grande immaginazione e tuttavia incapace di rendersi conto dei problemi che premevano, perch\u00e9 schiava dei pregiudizi del suo tempo e in fondo rivolta al passato; per i conservatori egli \u00e8 un eccellente descrittore di costumi, che tratta con leggerezza e denuncia, ma senza accanimento, perch\u00e9 consapevole che niente potr\u00e0 correggerli.\nOggi, che quei problemi appaiono tanto lontani, possiamo leggere i suoi libri come l'espressione di una fantasia che non si quietava se non nel gusto del proprio narrare, esercitando le avventure della sua immaginazione un fascino tanto maggiore quanto pi\u00f9 siamo consapevoli che quel mondo fantastico non potr\u00e0 pi\u00f9 riprodursi.\nApprezzamenti per il Gil Blas vengono da Nietzsche: in Frammenti Postumi 7 [81] 1881 si legge: \"Non mi stanco mai di leggere Gil Blas: l\u00ec respiro perch\u00e9 non c'\u00e8 sentimentalismo n\u00e9 retorica come in Shakespeare\". In: Opere di F.Nietzsche, MIlano, Adelphi, 1964ss.\nLe ultime opere.\nNel 1732 pubblic\u00f2 le \"Aventures de Guzm\u00e1n d'Alfarache\", un'imitazione del libro di Mateo Alem\u00e1n, subito seguito dalle \"Aventures de Ribert, dit le chevalier de Beauchesne\", narrazione della vita di un personaggio realmente vissuto, un corsaro che fu ucciso dagli inglesi nel 1731. Nel 1734 usc\u00ec la \"Histoire d'Estevanille Gonzales, surnomm\u00e9 le Gar\u00e7on de bonne humeur\", tratta dalle \"Relaciones de la vida del escudero Marcos de Obreg\u00f3n\" di Vicente Espinel, pubblicate nel 1618, prossimo nell'ispirazione al \"Gil Blas\".\nIl 21 novembre 1735 viene rappresentata la commedia in prosa, in tre atti, \"Les Amants jaloux\" che si \u00e8 persino voluto non attribuire alla sua penna a causa dell'intreccio troppo complesso e del dialogo conciso e serrato, quasi fosse un rimprovero rivolto all'autore. Nel 1736 appare il suo ultimo romanzo \"Le Bachelier de Salamanque\", che non ebbe successo, perch\u00e9 vi \u00e8 meno intreccio e soprattutto meno spirito e pi\u00f9 malinconia. Certo la sua vena doveva essersi attenuata o forse riservata alla cura del suo \"Gil Blas\", se ormai pubblic\u00f2 soltanto, nel 1740 \"La Valise trou\u00e9e\", una raccolta di trenta lettere, di contenuto satirico, che si fingono scritte da diversi personaggi e, nel 1743, la \"M\u00e9lange amusant de saillies d'esprit et de traits historiques des plus frappants\", che \u00e8 poco pi\u00f9 di una raccolta di aneddoti.\nLa sua vita privata e familiare fu semplice, una tranquilla condizione piccolo-borghese; una figlia che lo segu\u00ec finch\u00e9 visse, un figlio che si fece prete e divenne canonico a Boulogne-sur-Mer, mentre gli altri due furono attori, con dispiacere del padre, anche se uno di essi, Luis-Andr\u00e9, il maggiore, ebbe al tempo una certa notoriet\u00e0 sotto il nome di Montm\u00e9nil, e recit\u00f2 anche il \"Turcaret\" paterno. Le Sage si riconcili\u00f2 con lui negli ultimi anni e assistette con piacere alle sue recite ma dovette subire il grande dolore di sopravvivergli.\nAlla sua morte, l'8 settembre 1743, il padre abbandon\u00f2 Parigi per ritirarsi con la moglie e la figlia a Boulogne-sur-Mer. Si dice che il suo spirito si animasse solo nelle ore di luce del giorno per declinare poi nella sera in una malinconia quasi letargica."}
{"id": "1203972", "revid": "773636", "url": "https://it.wikipedia.org/wiki?curid=1203972", "title": "Chiesa della Compagnia del Suffragio", "text": "La chiesa della Compagnia del Suffragio \u00e8 un edificio sacro che si trova a Monte San Savino, in provincia di Arezzo, diocesi di Arezzo-Cortona-Sansepolcro.\nDescrizione.\nPosta sul luogo nel quale fin dal Medioevo esisteva una porta di ingresso alle mura del paese, fu edificata nel 1635 utilizzando ed ampliando quella cinquecentesca della compagnia della Santissima Trinit\u00e0. Attualmente la chiesa \u00e8 chiusa al pubblico e versa in condizioni di abbandono.\nIl ciclo pittorico che la decora, raffigurante la \"Deposizione dalla Croce con la Santissima Trinit\u00e0 e angeli\" e \"Scene del Nuovo Testamento\" nelle pareti laterali e nelle volte, \u00e8 opera di primaria importanza di Luigi Ademollo, che lo esegu\u00ec nel 1821 e che ne rappresenta un notevole esempio."}
{"id": "1203977", "revid": "922800", "url": "https://it.wikipedia.org/wiki?curid=1203977", "title": "Pac's Life", "text": "Pac's Life \u00e8 il sesto album postumo del rapper Tupac Shakur, uscito negli Stati Uniti il 21 novembre 2006 e giunto anche in Italia. L'album celebra il decimo anniversario della morte del rapper.\nIl disco.\nInclude le produzioni di esponenti importanti come Sha Money XL, Swizz Beatz, L.T. Hutton, QD3 e il duo Karma Productions.\nI featuring sono quelli di Bone Thugs-N-Harmony, T.I., Ashanti, Ludacris, Snoop Dogg, Papoose, Keyshia Cole, Chamillionaire, Lil Scrappy, Outlawz, Young Buck e molti altri artisti minori.\nIl primo singolo dell'album \u00e8 l omonimo \"Pac's Life\". Nel periodo di debutto l'album ha raggiunto la posizione numero 9 della chart Billboard 200 e ha venduto all'incirca 159.000 copie."}
{"id": "1203978", "revid": "119625749", "url": "https://it.wikipedia.org/wiki?curid=1203978", "title": "Lega beotica", "text": "La Lega beotica era una federazione di citt\u00e0 della Beozia, una regione storica dell'antica Grecia.\nStoria.\nLe pi\u00f9 antiche testimonianze sulla Lega Beotica sono fornite dal cosiddetto \"Catalogo delle navi\" dell\u2019\"Iliade\". Il Catalogo delle Navi in realt\u00e0 non era presente nelle pi\u00f9 antiche versioni del poema; si presume sia stato composto verso l'VIII-VII secolo a.C. e, secondo alcuni studiosi, in Beozia. In ogni modo, nel \"Catalogo\" sono elencati i nomi di ventinove diverse localit\u00e0 della Beozia (Iria, Aulide, Scheno, Scolo, Eteono, Tespie, Micalesso, Grea, Arma, Ilesio, Eritre, Eleone, Peteone, Ila, Ocalea, Medeone, Cope, Eutresi, Tisbe, Coronea, Aliarto, Glissa, Platea, Ipotebe, Onchesto, Arne, Midea, Nisa, Antedone); i guerrieri della Beozia, guidati da cinque capi (Arcesilao, Leito, Peneleo, Protenore e Clonio), occupavano cinquanta navi, ciascuna delle quali trasportava 120 uomini. Si osservi che fra le localit\u00e0 del catalogo non erano presenti Orcomeno e Aspledone; non era elencata neanche Tebe, ma Ipotebe, essendo evidentemente Tebe nel periodo della composizione del Catalogo una localit\u00e0 non molto popolosa.\nSi ritiene che la lega beotica si sia costituita inizialmente per difesa dalle mire espansionistiche di Orcomeno: una federazione, fondata sulla comunanza della stirpe, che comprendeva 13 o 14 citt\u00e0, nessuna delle quali predominava sulle altre. Alla fine del VII secolo a.C., tuttavia, Tebe cominci\u00f2 ad affermarsi nella lotta contro Orcomeno e VI secolo a.C. divenne, all'interno della Lega beotica, la \"citt\u00e0 egemone\", ossia la citt\u00e0 a cui spettava il comando in caso di guerra. Tebe minacciava ormai con la sua egemonia l'uguaglianza effettiva dei membri, suscitando i tentativi separatistici delle citt\u00e0 pi\u00f9 importanti, in particolare di Platea, che ottenne fin dal 519 a.C. l'appoggio di Atene.\nAll'epoca della spedizione di Serse contro la Grecia (480 a.C.), la lega beotica, con l'eccezione di Tespie e Platea, si schier\u00f2 a fianco dei Persiani. Pertanto, dopo la vittoria greca nella battaglia di Platea (479 a.C.) la lega beotica non fu sciolta, come comunemente si crede, ma indebolita con l'abolizione dell'egemonia tebana.\nCaduta sotto il controllo di Atene dopo la battaglia di Enofita (457 a.C.), la lega beotica riacquist\u00f2 l'autonomia dopo la vittoria tebana a Coronea (447 a.C.) e, sembra per impulso di Orcomeno, recuper\u00f2 la propria unit\u00e0 sulla base dell'uguaglianza effettiva di tutti i membri. Conosciamo la costituzione oligarchica della lega beotica del periodo compreso fra la seconda met\u00e0 del V e gli inizi del IV secolo a.C. attraverso l'anonimo delle \"Elleniche di Ossirinco\": la Beozia venne divisa in 11 distretti (erano 9 prima della sottomissione di Platea), ognuno dei quali eleggeva sessanta buleuti alla bul\u00e8 federale, per un totale quindi di 660 membri (di cui 240 forniti da Tebe che aveva 4 distretti).. Ciascun distretto inoltre forniva cento cavalieri e mille opliti all'esercito federale e contribuiva proporzionalmente alle spese comuni. Esso era quindi formato da 10/12.000 opliti diviso in lochos di 300 uomini e caratterizzato fin prima dell'arrivo di Epaminonda, da schieramenti pi\u00f9 profondi che nelle altre poleis.\nDue di questi lochoi furono veramente importanti per la citt\u00e0 di Tebe: quello permanente sulla rocca Cadmea e quello Hieros lochos.\nGli ufficiali dei reparti vennero chiamati:\nIn tal modo la Beozia si organizz\u00f2 come uno stato sovrano. Dopo la battaglia di Delio (424 a.C.), Tebe riconquist\u00f2 il ruolo egemonico in seno alla lega beotica; pertanto nel corso del IV secolo a.C. la storia della lega si identifica con quella di Tebe e della sua egemonia.\nLe vicende che coinvolsero la lega beotica nel IV secolo a.C. sono alquanto movimentate, con frequenti cambiamenti delle alleanze in politica estera e frequenti cambiamenti di fortuna. Durante la guerra di Corinto (395-386 a.C.) la lega fu alleata di Atene contro Sparta; la successiva pace comune di Antalcida (386 a.C.), in base al \"principio dell'autonomia\", che affermava che tutte le citt\u00e0 greche avrebbero dovuto essere libere e indipendenti e pertanto si proibiva la formazione di leghe, Sparta neg\u00f2 a Tebe l'egemonia sulla Beozia e ordin\u00f2 lo scioglimento della lega beotica.\nPochi anni dopo, nel 379 a.C., Epaminonda e Pelopida ripristinarono lo stato tebano e la lega beotica; l'adozione della tecnica della falange obliqua, ideata da Epaminonda, permise a Tebe e alla lega l'egemonia sul resto della Grecia. Le morti di Pelopida e di Epaminonda, rispettivamente nel 364 a.C. e nel 362 a.C., segnarono tuttavia la fine all'effimera egemonia tebana e l'inizio della decadenza della Beozia: alleata di Filippo II di Macedonia nella Terza guerra sacra (conclusa nel 346 a.C.), la lega fu sua avversaria e alleata di Atene nella battaglia di Cheronea (338 a.C.); tre anni dopo la sconfitta a Cheronea, nel 335 a.C., Tebe fu addirittura distrutta da Alessandro Magno.\nLa lega continu\u00f2 invece a sussistere per tutto il III secolo a.C. secondo Polibio fu dissolta dai Romani solo nel 171 a.C., all'inizio della Terza guerra macedonica. Fu poi certamente ricostituita pi\u00f9 tardi, essendo ancora attestata in iscrizioni di et\u00e0 imperiale, ma non ebbe naturalmente pi\u00f9 alcuna importanza politica e militare. Nel II secolo d.C. Pausania il Periegeta riferisce che tutta la Beozia era ormai disabitata, tranne la \"rocca Cadmea\" di Tebe dove ormai abitavano solo poche decine di persone."}
{"id": "1203983", "revid": "767487", "url": "https://it.wikipedia.org/wiki?curid=1203983", "title": "Pseudomonas", "text": "Pseudomonas \u00e8 un genere di batteri appartenenti alla famiglia delle Pseudomonadaceae. Il nome significa falsa unit\u00e0 (dal greco: \u03c8\u03b5\u03c5\u03b4\u03bf, \"ps\u00e8udos\", \"falso\" e \u03bc\u03bf\u03bd\u03bf\u03c2, \"monas\", \"singola unit\u00e0\"); deriva dalla abitudine di questi batteri a disporsi a coppie di cellule che osservate al microscopio sembrano una sola cellula. Alcuni microbiologi lo battezzarono cos\u00ec all'inizio del XX secolo.\nDescrizione.\nSono bacilli Gram-negativi, aerobi obbligati (in realt\u00e0 possono crescere in anaerobiosi utilizzando nitrati come accettori di elettroni alternativi) , ossidasi positivi, catalasi positivi ed hanno flagelli polari che permettono loro di muoversi. Si trovano nel terreno e nelle acque ma anche sulle piante. Producono pigmenti come la piocianina che permette di alterare la funzione ciliare, stimolare la risposta infiammatoria e provocare danno ai tessuti. Alcuni ceppi sono capsulati.\nIl principale fattore di virulenza \u00e8 la esotossina A oltre alla endotossina (lipide A del lipopolisaccaride). Hanno inoltre un exopolisaccaride mucoide che permette una maggiore adesione alle cellule dell'ospite, formare biopellicole, inibire la fagocitosi e ridurre l'attivit\u00e0 antibiotica. Sono batteri che colonizzano l'essere umano in zone umide come le piscine.\nLa specie Pseudomonas aeruginosa \u00e8 una delle pi\u00f9 diffuse tanto da essere presente in molti campioni di feci umane e pi\u00f9 raramente anche in zone di epidermide pi\u00f9 umide come ascelle ed inguine. \u00c8 causa, in ospedali dove non sono seguite correttamente le norme di igiene, di vere e proprie piccole epidemie con conseguenze a volte anche gravi.\nGeneralmente provoca infezioni osteoarticolari, otite esterna, polmonite. \u00c8 anche responsabile di follicoliti cutanee, infezioni oculari come congiuntivite ed endocardite. La diagnosi microbiologica si effettua isolando il germe in terreni di coltura come Agar Cetrimide e Agar MacConkey.\nGeneralmente le varie specie di Pseudomonas sono resistenti alla maggior parte degli antibiotici, in quanto sono scarsamente permeabili, producono enzimi capaci di inattivare penicilline ed aminoglicosidi e sono dotate di meccanismi di espulsione di molti antibiotici.\n\u00c8 consigliato usare antibiotici in combinazione come Ceftazidima o aminoglucosidi. Le differenze dell'RNA ribosomale hanno permesso di suddividere tale genere in cinque differenti gruppi, dall'RNA I all'RNA V a loro volta suddivisi in sottogruppi."}
{"id": "1203984", "revid": "773636", "url": "https://it.wikipedia.org/wiki?curid=1203984", "title": "Chiesa della Misericordia (Monte San Savino)", "text": "La pieve dei Santi Egidio e Savino, anche conosciuta come pieve vecchia o chiesa della Misericordia in quanto sede della Confraternita della Misericordia, \u00e8 un luogo di culto cattolico situato in corso Sangallo a Monte San Savino, in provincia di Arezzo e diocesi di Arezzo-Cortona-Sansepolcro.\nStoria.\nFu costruita intorno al 1175, con il trasferimento della pieve di Barbaiano nella insolita posizione all'interno delle mura cittadine.\nFu rimodernata pi\u00f9 volte e nel 1749 interamente ristrutturata. Nel 1813 fu affidata alla Compagnia del Santissimo Sacramento e, pi\u00f9 tardi, alla Confraternita della Misericordia.\nDescrizione.\nEsterno.\nL'esterno della chiesa \u00e8 privo di particolari decorazioni, con paramento murario senza intonaco.\nLa facciata \u00e8 a capanna, con ai due lati due alte lesene tuscaniche lisce. Al centro, vi \u00e8 il portale, preceduto da alcuni gradini in pietra. Al di sopra di esso, vi sono tre finestre: due monofore ai lati e al centro, pi\u00f9 in alto, un rosone circolare. Alla destra della chiesa, vi \u00e8 la torre campanaria a pianta quadrata, con copertura a piramide ottagonale sormontata da una croce in ferro.\nDella costruzione romanica restano segni nella struttura a conci di arenaria orizzontali sulla facciata e sul lato sinistro.\nInterno.\nAll'interno, con pianta ad aula unica, l'ambiente si presenta caratterizzato da un altare principale e sei altari secondari tipici del barocco settecentesco; addossato alla controfacciata \u00e8 posta la cantoria.\nL'opera pi\u00f9 pregevole \u00e8 costituita dalla tomba del giureconsulto Fabiano, della famiglia Ciocchi Del Monte, un cui membro, il cardinale Giovan Maria, nel 1550 fu eletto papa con il nome di Giulio III. L'attuale collocazione non rispecchia la posizione originaria ed \u00e8 caratterizzata da una errata ricostruzione della struttura.\nA destra dell'altare maggiore sono visibili i resti di un affresco di Niccol\u00f2 Soggi raffigurante \"Angeli reggicortina\" (1496 circa).\nDi notevole importanza e bellezza l'organo della chiesa, dotato di sei registri, \u00e8 di costruzione cinquecentesca che ne fa uno dei pi\u00f9 antichi in Italia.\nOrgano a canne.\nSulla cantoria in controfacciata, si trova il pregevole organo a canne della chiesa, costruito nella prima met\u00e0 del XVI secolo dal senese Giovanni di Antonio Piffero ed in seguito modificato ed ampliato pi\u00f9 volte. L'ultimo restauro \u00e8 stato condotto tra il 1996 e il 1998 dal montemurlese Riccardo Lorenzini che ha riportato lo strumento alle sue caratteristiche originarie.\nL'organo \u00e8 racchiuso all'interno di una cassa lignea riccamente intagliata e dorata. La mostra \u00e8 composta da canne di principale disposte in cuspidi all'interno di tre campi centrali intervallati da \"organetti morti\" su due piani. La consolle \u00e8 a finestra ed ha un'unica tastiera di 44 note con prima ottava cromatica estesa, priva del \"Do#1\" e del \"Sol#4\", ed una pedaliera a leggio di 12 note costantemente unita al manuale e senza registri propri. I registri, attualmente, sono azionati da manette a scorrimento verticale poste in una fila orizzontale alla destra della tastiera."}
{"id": "1203987", "revid": "174925", "url": "https://it.wikipedia.org/wiki?curid=1203987", "title": "Teorema di Pasch", "text": "Il teorema di Pasch \u00e8 un risultato, stabilito dal matematico Moritz Pasch nel 1882 che, nell'ambito della geometria della retta, stabilisce la seguente propriet\u00e0 dell'ordinamento dei punti:\nDati quattro punti su una retta\nche si presentino ordinati come (a,b,c) e (b,c,d), se ne deduce che essi sono anche ordinati come (a,b,d).\nDetto in altri termini, se \"b\" \u00e8 tra \"a\" e \"c\" e \"c\" tra \"b\" e \"d\" allora \"b\" \u00e8 anche tra \"a\" e \"d\".\nL'importanza del teorema risiede nel fatto che esso non pu\u00f2 essere derivato dai soli assiomi di Euclide senza fare ulteriori assunzioni. Per questo motivo, questa intuitiva propriet\u00e0 dell'ordinamento di una retta, assume importanza in relazione al metodo assiomatico della geometria."}
{"id": "1203988", "revid": "158286", "url": "https://it.wikipedia.org/wiki?curid=1203988", "title": "Pieve vecchia (Monte San Savino)", "text": ""}
{"id": "1203990", "revid": "158286", "url": "https://it.wikipedia.org/wiki?curid=1203990", "title": "Pieve dei Santi Egidio e Savino (Monte San Savino)", "text": ""}
{"id": "1203991", "revid": "671029", "url": "https://it.wikipedia.org/wiki?curid=1203991", "title": "Grong", "text": "Grong \u00e8 un comune norvegese della contea di Tr\u00f8ndelag."}
{"id": "1203993", "revid": "767487", "url": "https://it.wikipedia.org/wiki?curid=1203993", "title": "Three 6 Mafia", "text": "I Da Mafia 6ix pi\u00f9 conosciuti con il vecchio pseudonimo di Three 6 Mafia sono un gruppo rap di Memphis. \u00c8 il primo gruppo hip-hop ad avere vinto un Premio Oscar, alla 78\u00aa edizione come miglior canzone con It's Hard out Here for a Pimp. I Three 6 Mafia si sono con il tempo espansi molto anche sul panorama mainstream a differenza dei primi album come Mystic Stylez pieni di testi violenti, occulti e profani. Si dice che l'origine del nome nasca dal culto di Satana, per questo \"La Mafia dei 3-6\" (666).\nBiografia.\nIl gruppo fu fondato nel 1991 da tre afroamericani, DJ Paul (Paul Beauregard), Juicy J (Jordan Houston) e Lord Infamous (Ricky Dunigan). Il nome iniziale per il gruppo era Backyard Posse, che cambi\u00f2 poi in Triple Six Mafia. Il gruppo si form\u00f2 attraverso la pubblicazione di EP dalla loro etichetta discografica con Nicky Scarfo, Prophet Entertainment, creando poi la loro etichetta Hypnotize Minds Records; all'inizio della loro carriera aiutarono molti artisti hip-hop ad emergere.\nEssendosi evoluti notevolmente come gruppo, avendo firmato contratti con un'etichetta importante e avendo riscosso un indiscutibile successo, i leader del gruppo Juicy J e DJ Paul cominciarono a estendere il loro campo. Cominciarono a pubblicare diverse canzoni cantate singolarmente dai componenti del gruppo (Gangsta Boo, Koopsta Knicca) e con artisti \"amici\" ma non formalmente parte del gruppo (Project Pat, The Kaze); pubblicarono poi diverse compilation (Tear Da Club Up Thugs, Hypnotize Camp Posse, Da Headbussaz, e Prophet Posse). Nel frattempo pubblicarono anche compilation di canzoni incise in tempi precedenti (Underground Vol. 1: 1991-1994, Underground Vol. 2: Club Memphis, Underground Vol. 3: Kings of Memphis).\nConseguenze e cambiamenti.\nNel 2000 fu pubblicato il successivo album ufficiale del gruppo, \"When the Smoke Clears\". Grazie al successo del singolo principale \"Sippin' on Some Sizzurp\" in alcuni mercati musicali anche non del sud, l'album si piazz\u00f2 al numero sei nella classifica Billboard. Il singolo ebbe molti ascolti su MTV e sulle radio nazionali. In questo album collaborarono anche gli Insane Clown Posse e Twiztid. Gli stessi Three 6 Mafia indossarono gadget degli Insane Clown Posse durante il video \"Sippin' On Some Sizzurp\". Dopo la recente scomparsa del membro Lord Infamous dovuta a un arresto cardiaco il gruppo ha deciso di cambiare il loro nome in Da Mafia 6ix. Il loro ultimo album 6ix Commandments e primo sotto il nome di Da Mafia 6ix rievoca un ritorno al vecchio stile grottesco e violento mischiandolo a sonorit\u00e0 pi\u00f9 moderne. La copertina dell'album presenta, oltre i membri attuali del gruppo, anche il volto di Lord Infamous in onore alla sua morte."}
{"id": "1203994", "revid": "31789", "url": "https://it.wikipedia.org/wiki?curid=1203994", "title": "Monte Kosciuszko", "text": "Il monte Kosciuszko o Tar Gan Gil (2\u00a0228\u00a0m), nel Nuovo Galles del Sud (2.228 ) \u00e8 la montagna pi\u00f9 alta dell'Australia e dell'Oceania continentale.\nGeografia.\nSituato nella catena montuosa dei monti Nevosi, all'interno del parco nazionale Kosciuszko,\n\u00e8 la montagna pi\u00f9 alta dell'Australia continentale (2.228 m s.l.m.).\nTuttavia il Mawson Peak sull'isola di Heard, con i suoi 2.745\u00a0m, e le tre vette dei Dome Argus (4.093 m), monte McClintock (3.492\u00a0m) e monte Menzies (3.355 m), tutte e tre situate nel Territorio antartico australiano, sono le montagne pi\u00f9 alte di tutti i territori australiani.\nAscensioni.\n\u00c8 ragionevole pensare che i primi a salire alla cima del Kosciuszko sian stati gli australiani aborigeni, prima dell'arrivo degli europei in Australia. \nLa prima scalata documentata fu conclusa dall'esploratore polacco Pawe\u0142 Edmund Strzelecki nel 1840, il quale ha dato alla montagna il nome del generale Tadeusz Ko\u015bciuszko, eroe nazionale del suo paese natale.\nControversie sulla denominazione.\nCome per l'Ayers Rock e il Monte Olga, ridenominati rispettivamente \"Uluru\" e \"Kata Tju\u1e6fa\", per rispetto nei confronti della toponomastica precedente alla colonizzazione europea, anche per il Monte Kosciuszko \u00e8 stato proposto il ripristino ufficiale, accanto al nome attuale, del nome aborigeno Tar-gan-gil, che deriva dal nome di una falena tipica del luogo, la \"Agrotis infusa\", o di altri nomi aborigeni sinonimi. Sotto la pressione degli australiani di origine polacca, che sostenevano che la montagna avrebbe di fatto perso la sua originalit\u00e0 e per rispettare la volont\u00e0 del primo europeo a raggiungere la vetta, l'idea fu respinta.\nSuccessive misurazioni hanno mostrato che la vetta che prese ufficialmente il nome di Monte Kosciusko, era in realt\u00e0 pi\u00f9 bassa di quella situata pochi chilometri pi\u00f9 a sud, il Monte Townsend. Per questo motivo, nel 1909, il dipartimento territoriale del Nuovo Galles del Sud decise di invertire i toponimi delle due cime, preferendo mantenere il nome di Monte Kosciusko per la pi\u00f9 alta.\nIl nome della montagna era stato anglicizzato in \"Kosciusko\", ma l'ortografia originale polacca \"Kosciuszko\" \u00e8 stata adottata ufficialmente nel 1997 dall'Ufficio Toponomastico Geografico del Nuovo Galles del Sud."}
{"id": "1203995", "revid": "196390", "url": "https://it.wikipedia.org/wiki?curid=1203995", "title": "Tot\u00f2 Peppino e la dolce vita", "text": ""}
{"id": "1203997", "revid": "671029", "url": "https://it.wikipedia.org/wiki?curid=1203997", "title": "H\u00f8ylandet", "text": "H\u00f8ylandet \u00e8 un comune norvegese della contea di Tr\u00f8ndelag."}
{"id": "1203999", "revid": "4711", "url": "https://it.wikipedia.org/wiki?curid=1203999", "title": "Abn Amro", "text": ""}
{"id": "1204000", "revid": "287204", "url": "https://it.wikipedia.org/wiki?curid=1204000", "title": "Hoylandet", "text": ""}
{"id": "1204004", "revid": "767487", "url": "https://it.wikipedia.org/wiki?curid=1204004", "title": "Il volo della fenice (film 1965)", "text": " \nIl volo della fenice (\"The Flight of the Phoenix\") \u00e8 un film del 1965 diretto da Robert Aldrich.\nInterpretato da un cast interamente maschile (l'unica donna in tutta la pellicola, la ballerina Farida, appare come \"miraggio\") il film riunisce un gruppo di persone normali che vengono poste in situazioni critiche straordinarie. Questo ne fa emergere il carattere ed i difetti. Della colonna sonora fa parte la canzone di Gino Paoli \"Senza fine\", cantata (solo nella versione italiana) da Ornella Vanoni.\nNel 2004 ne \u00e8 stato realizzato un remake che porta lo stesso titolo.\nTrama.\nDurante un volo di trasferimento l'aereo di una compagnia petrolifera statunitense, un bimotore da trasporto Fairchild C-82 Packet, condotto da Frank Towns, un pilota veterano di guerra ormai in declino e afflitto dai rimorsi, e dal suo ufficiale di rotta alcolizzato Lew Moran, parte sulla rotta che lo conduce da una stazione estrattiva in pieno deserto del Sahara verso la costa del Mediterraneo. A seguito di una violenta tempesta di sabbia che intasa i motori, il capitano Towns \u00e8 costretto a un atterraggio di fortuna.\nLo schianto sulla sabbia causa la morte di due passeggeri ed il grave ferimento di un terzo, il giovane italiano Gabriele, lasciando illesi i due membri dell'equipaggio e gli altri passeggeri: il dottor Renaud, un medico francese; l'operaio petrolifero Trucker Cobb, appena licenziato perch\u00e9 affetto da turbe psichiche; il capitano Harris, un rigido militare dell'esercito britannico, e la sua \"vittima\" prediletta, il sergente Watson, Mike Bellamy, un prospettore petrolifero; Standish, un timido e devoto ragioniere; Ratbags Crow, un irriverente giornalista scozzese; il tedesco Heinrich Dorfmann, che ha fatto visita al fratello, un lavorante messicano e la sua scimmietta.\nLa riserva d'acqua \u00e8 sufficiente per le due settimane, mentre ci sono quintali di datteri in scatola da mangiare. Per evitare la tempesta, Towns \u00e8 per\u00f2 stato costretto a deviare di quasi duecento chilometri dalla rotta dichiarata: dopo i primi giorni il gruppo si rassegna all'idea che i soccorritori devono avere ormai abbandonato le ricerche. Un primo tentativo di coprire a piedi la distanza che li separa dall'oasi pi\u00f9 vicina si conclude con la morte del messicano e di Trucker Cobb, mentre le condizioni dell'italiano ferito si fanno sempre pi\u00f9 disperate, tanto che morir\u00e0 pochi giorni pi\u00f9 tardi. A questo punto Dorfmann, il passeggero tedesco, propone un'idea a prima vista pazzesca: smantellare il relitto dell'aeroplano, utilizzandone i componenti per realizzare un velivolo pi\u00f9 piccolo, in grado di portare in salvo i superstiti.\nDapprima oggetto di scherno e incredulit\u00e0, la proposta appare via via l'unica speranza di salvezza, soprattutto alla luce delle misurazioni e dei calcoli elaborati dal suo ideatore, la cui professione \u00e8 quella di ingegnere aeronautico. Dorfmann, con ingegnosi stratagemmi, riesce ad ovviare alla mancanza di utensili e componenti. Colui che nel gruppo si dimostra pi\u00f9 ostile al piano \u00e8 proprio il pilota Frank Towns: egli, reduce dell'et\u00e0 \"eroica\" dell'aviazione, vede in cattiva luce la sicurezza e la rigidit\u00e0 del tedesco. Tuttavia, anche su insistenza del medico, il gruppo si impegna a fondo nella difficile opera.\nL'ala di tribordo viene smontata, mentre viene inventato un sistema con cui il velivolo dovr\u00e0 scivolare sulla sabbia prima del decollo. A quel punto l'ufficiale britannico scorge un gruppo di arabi che avanzano nel deserto con i loro cammelli; sono predoni fuorilegge, molto pericolosi. Il capitano inglese ed il medico decidono di tentare un approccio, mentre Towns viene dissuaso: egli \u00e8 l'unico del gruppo in grado di pilotare l'aereo ormai quasi completato. I peggiori sospetti si rivelano fondati quando i nomadi assassinano sia il medico che il capitano.\nUn'ulteriore sorpresa attende per\u00f2 Towns e Moran quando, parlando casualmente del suo lavoro di disegnatore, Dorfmann rivela candidamente di essere un progettista di aeromodelli; ma il progetto \u00e8 ormai in stato avanzato e Towns suggerisce a Dorfmann di non rivelare agli altri che costruisce \"giocattoli\". Questo scatena nuovamente l'ira di Dorfmann che considera un aeromodello qualcosa di molto diverso da un giocattolo.\nRimasti in sette, i superstiti infondono le loro ultime energie nel completamento dell'aereo, e alla fine Towns riesce a decollare, portando in salvo tutti ed atterrando in un'oasi dove avviene l'estrazione del petrolio.\nProduzione.\nLocation.\nLe riprese principali iniziarono il 26 aprile 1965 presso i 20th Century Fox Studios ed il 20th Century Fox Ranch, in California. Le azioni svoltesi nel deserto furono riprese nella Buttercup Valley, Contea di Yuma, in Arizona e Pilot Knob Mesa, Winterhaven, in California. Le sequenze di volo vennero tutte girate a Pilot Knob Mesa vicino Winterhaven, che si trova nell'Imperial Valley, California, a nord di Yuma.\nVelivoli utilizzati.\nNel 2005, lo storico dell'aviazione hollywoodiana Simon Beck riusc\u00ec ad individuare gli esemplari utilizzati nelle sequenze del film:\nCuriosit\u00e0.\nDa notare il fatto che James Stewart era in effetti un pilota di fortezze volanti e, durante la seconda guerra mondiale, gi\u00e0 attore affermato, prese parte a numerose missioni di bombardamento contro la Germania di Hitler conquistando il grado di Colonnello"}
{"id": "1204005", "revid": "767487", "url": "https://it.wikipedia.org/wiki?curid=1204005", "title": "Come piace a me", "text": "Come piace a me \u00e8 il terzo album dei Gemelli DiVersi, prodotto nel 2001."}
{"id": "1204006", "revid": "36426", "url": "https://it.wikipedia.org/wiki?curid=1204006", "title": "Chiesa di San Giovanni (Monte San Savino)", "text": "La chiesa di San Giovanni (in origine chiesa della Compagnia di Sant'Antonio, nota anche come chiesa dei Neri) \u00e8 un edificio sacro che si trova accanto alla chiesa di Sant'Agostino a Monte San Savino, in provincia di Arezzo, diocesi di Arezzo-Cortona-Sansepolcro.\nStoria.\nAdibita a partire dal XIX secolo e fino a pochi anni fa a battistero, era detta dei Neri per le cappe degli adepti della compagnia di Sant'Antonio.\nOriginariamente l'ingresso era dall'attiguo chiostro di Sant'Agostino: nei primi anni del XVII secolo l'architetto - pittore savinese Orazio Porta ristruttur\u00f2 profondamente l'edificio e fu probabilmente in quella occasione che anche il portale del Sansovino fu spostato sulla facciata in piazza Di Monte con la creazione del nuovo accesso.\nDescrizione.\nLa facciata \u00e8 di stile gotico, con un bel portale di Andrea Sansovino in stile tuscanico.\nL'interno si deve - a parte la sistemazione ottocentesca dell'altare e del fonte battesimale - ad un disegno di Orazio Porta che pens\u00f2 di organizzare la chiesa ad aula unica in tre aree divise da arconi poggianti su pilastri ed addossati alle pareti ricoperte da volte a crociera."}
{"id": "1204009", "revid": "158286", "url": "https://it.wikipedia.org/wiki?curid=1204009", "title": "Chiesa della compagnia di Sant'Antonio", "text": ""}
{"id": "1204010", "revid": "158286", "url": "https://it.wikipedia.org/wiki?curid=1204010", "title": "Chiesa della Compagnia di Sant'Antonio", "text": ""}
{"id": "1204011", "revid": "125369986", "url": "https://it.wikipedia.org/wiki?curid=1204011", "title": "The Message (album Grandmaster Flash and The Furious Five)", "text": "The Message \u00e8 il primo album dei Grandmaster Flash and The Furious Five, pubblicato nel 1982 su etichetta Sugar Hill Records.\nIl disco.\nInfluenzato da grandi visionari come Gil Scott-Heron e The Last Poets, questo album seminale del movimento hip-hop \u00e8 notevole sotto diversi punti di vista: musicalmente stabilisce decisamente tecniche caratteristiche come scratch e turntablism e, soprattutto, ideologicamente parlando, \u00e8 il primo a introdurre rap politicamente impegnato, criticando le condizioni di vita nei ghetti delle principali citt\u00e0 americane.\nOltre a pezzi pi\u00f9 convenzionali e soul pop come \"Dreamin\"' (che vede la partecipazione di Stevie Wonder) e \"You Are\", il disco contiene il grande successo rap omonimo \"The Message\", traccia famosa per essere tra le prime a parlare dei problemi e della frustrazione della vita nel ghetto, oltre a \"The Adventures of Grandmaster Flash on the Wheels of Steel\" (non inclusa nella versione originale statunitense dell'album, ma solo in quella britannica), pezzo praticamente strumentale dove vengono usati campionamenti di \"Good Times\" degli Chic, \"Rapture\" dei Blondie e \"Another One Bites the Dust\" dei Queen.\nPubblicazione.\n\"The Message\" fu pubblicato nell'ottobre 1982 dalla Sugar Hill Records. Fu l'unico album pubblicato dalla formazione originale della band. L'album raggiunse la posizione numero 53 negli Stati Uniti e la 77 nel Regno unito.\nAccoglienza.\nRecensendo il disco nel dicembre 1982 per \"The New York Times\", lo scrittore Robert Palmer defin\u00ec \"The Message\" l'album migliore dell'anno e spieg\u00f2 che mentre l'emergente genere rap era spesso criticato per essersi limitato a \"vantarsi e vantarsi\", \"The Message\" era differente: \u00ab\u00c8 un ritratto grintoso, schietto e vividamente cinematografico della vita di strada nel ghetto nero... il realismo sociale raramente ha funzionato bene in un contesto di musica pop, ma \"The Message\" \u00e8 un grido di frustrazione e disperazione assolutamente convincente che non pu\u00f2 essere ignorato\u00bb. Robert Christgau classific\u00f2 \"The Message\" il 21\u00ba miglior album del 1982 nel sondaggio annuale sul \"The Village Voice\". In \"\" (1990), egli scrisse che, sebbene \"She's Fresh\" sia \"l'unica traccia instant killer\" dell'album, ogni canzone \"tenta di sperimentare qualcosa\".\nSecondo il giornalista musicale Tom Breihan, \"The Message\" \u00e8 \"un'affascinante capsula del tempo dei primi tentativi del rap con il formato album\" ma anche \"una svolta artistica a tutto tondo, un album rap che si \u00e8 guadagnato il rispetto alle sue stesse condizioni\". In una recensione retrospettiva, Ron Wynn di AllMusic lo defin\u00ec \"il picco assoluto\" di Grandmaster Flash and the Furious Five, citando la title track dell'album come pezzo forte. Miles Marshall Lewis, recensendo l'album nella \"The New Rolling Stone Album Guide\" (2004), cit\u00f2 il brano \"The Adventures of Grandmaster Flash on the Wheels of Steel\" come il \"fondatore\" e \"l'unico esempio del primo periodo della capacit\u00e0 di Flash di creare e mandare in frantumi gli stati d'animo, con i suoi giradischi e fader che scorrono attraverso un collage di almeno 10 dischi che suonano come centinaia.\" Mark Richardson di Pitchfork disse che \"The Message\" contiene \"due canzoni assolutamente essenziali\": la title track e \"Scorpio\". Tuttavia, scrisse anche che il resto delle canzoni sono inferiori. L'album \u00e8 stato incluso nel libro \"1001 Albums You Must Hear Before You Die\"."}
{"id": "1204012", "revid": "158286", "url": "https://it.wikipedia.org/wiki?curid=1204012", "title": "Chiesa dei Neri (Monte San Savino)", "text": ""}
{"id": "1204019", "revid": "287204", "url": "https://it.wikipedia.org/wiki?curid=1204019", "title": "Kurd Lasswitz", "text": ""}
{"id": "1204021", "revid": "964", "url": "https://it.wikipedia.org/wiki?curid=1204021", "title": "Dottore agronomo", "text": ""}
{"id": "1204022", "revid": "1372005", "url": "https://it.wikipedia.org/wiki?curid=1204022", "title": "Herbert Bayer", "text": "Bayer fu apprendista di Georg Schimdthammer a Linz. Dopo aver lasciato il laboratorio per intraprendere gli studi alla Colonia degli artisti di Darmstadt (\"Darmst\u00e4dter K\u00fcnstlerkolonie\"), inizi\u00f2 a nutrire interesse per il Bauhaus di Walter Gropius. Dopo aver studiato per quattro anni al Bauhaus sotto la supervisione di Vasilij Kandinskij e L\u00e1szl\u00f3 Moholy-Nagy, Gropius lo nomin\u00f2 direttore dei settori stampa e pubblicit\u00e0.\nNell'ottica di un minimalismo riduttivo, Bayer svilupp\u00f2 uno stile visuale brusco, essenziale, e per la maggior parte delle pubblicazioni del Bauhaus utilizz\u00f2 caratteri \"sans serif\" esclusivamente minuscoli. Bayer \u00e8 uno dei tanti tipografi del periodo, assieme a Kurt Schwitters e Jan Tschichold, a sperimentare la creazione di un alfabeto semplificato maggiormente basato sulla fonetica. Bayer disegn\u00f2, nel 1925 il carattere sans serif geometrico, detto \"universal\", ora reso in forma digitale come \"Architype Bayer\", che \u00e8 collegato all\"'Architype Schwitters\".\nNel 1928, Bayer lasci\u00f2 il Bauhaus per diventare direttore artistico dell'ufficio berlinese della rivista Vogue. Nel 1937, dopo la condanna nazista dell'arte degenerata, lavor\u00f2 in Italia e nel 1938 fugg\u00ec negli Stati Uniti e si stabil\u00ec a New York, dove si distinse per lungo tempo in quasi tutte le manifestazioni delle arti grafiche.\nNel 1946, si trasfer\u00ec ancora, stavolta ad Aspen, in Colorado, assunto dal visionario uomo d'affari Walter Paepcke, che cercava di promuovere l'immagine dello sci, per renderlo uno sport popolare. Con questi pubblic\u00f2 l'importante \"WORLD GEO-GRAPHIC ATLAS\", in collaborazione col geografo Luigi Visintin ed altri. Bella la parte grafica del \"Goldmanns Grosser Weltatlas\", di cui lo stesso Visintin era autore (cartografia) insieme a W. Goldman.\nIl lavoro architettonico di Bayer \u00e8 visibile nel palazzo dell'Aspen Institute (che Bayer contribu\u00ec a disegnare) e nella Wheeler Opera House, da lui ristrutturata. La sua produzione di poster promozionali sullo sci era incentrata sull'associazione dello sport con l'intelligenza, le emozioni e il \"glamour\". Bayer lavor\u00f2 ad Aspen fino alla met\u00e0 degli anni settanta e don\u00f2 al Museo di Denver circa 8.000 delle sue opere.\nNel 1959 disegn\u00f2 il \"fonetik alfabet\", un alfabeto fonetico, per l'inglese. Era anch'esso sans serif e senza maiuscole. Aveva simboli speciali per le parole che terminavano in \"-ed\", \"-ory\", \"-ing\", e \"-ion\", e per i digrammi \"ch\", \"sh\", e \"ng\". Le doppie consonanti erano indicate con una sottolineatura.\nLe opere di Bayer appaiono in importanti collezioni pubbliche e private, tra le quali il List Visual Arts Center del MIT."}
{"id": "1204023", "revid": "2519", "url": "https://it.wikipedia.org/wiki?curid=1204023", "title": "Inder\u00f8y", "text": "Inder\u00f8y \u00e8 un comune norvegese della contea di Tr\u00f8ndelag."}
{"id": "1204025", "revid": "287204", "url": "https://it.wikipedia.org/wiki?curid=1204025", "title": "Inderoy", "text": ""}
{"id": "1204027", "revid": "1186766", "url": "https://it.wikipedia.org/wiki?curid=1204027", "title": "Premiere-Ligapokal", "text": ""}
{"id": "1204033", "revid": "131145", "url": "https://it.wikipedia.org/wiki?curid=1204033", "title": "Kurd La\u00dfwitz", "text": "Scrisse anche con lo pseudonimo di Velatus. \u00c8 considerato uno dei fondatori della fantascienza in lingua tedesca.\nBiografia.\nStudi\u00f2 matematica e fisica a Breslavia, sua citt\u00e0 natale, e a Berlino, acquisendo il dottorato nel 1873. Gran parte della sua carriera la trascorse come professore al \"Gymnasium Ernestinum\" nella citt\u00e0 di Gotha.\nNel 1871 pubblic\u00f2 la sua prima storia di fantascienza, \"Bis zum Nullpunkt des Seins\" (\"Al punto zero dell'esistenza\"), che specula sulla vita futura nell'anno 2371. Ma \u00e8 nel 1897 che ottenne grande fama con il romanzo \"Auf zwei Planeten\" (\"Su due pianeti\"), che descrive il primo incontro con la civilt\u00e0 marziana, immaginata pi\u00f9 avanzata di quella terrestre. Il libro fu un grande successo, ma sub\u00ec la censura del nazismo negli anni trenta, perch\u00e9 \"troppo popolare\". Vennero acquistate pi\u00f9 di 70\u00a0000 copie per salvare l'opera dalla distruzione della censura. Solo nel 1971 fu tradotto in inglese, con il titolo \"Two Planets\".\n\u00c8 sua anche \"La Biblioteca Universale\", racconto che prende spunto da pensieri di Leibniz e avrebbe offerto lo spunto a Borges per la sua \"Biblioteca di Babele\".\nIl suo ultimo libro \u00e8 del 1909, \"Sternentau: die Pflanze vom Neptunsmond\" (\"La rugiada delle stelle: le piante della luna di Nettuno\").\nNelle opere di saggistica \u00e8 famoso per la sua biografia di Gustav Fechner, nel 1896.\nA lui \u00e8 dedicato un cratere sul pianeta Marte ed un asteroide, il \"46514 Lasswitz\".\nSin dal 1981 \u00e8 stato istituito il premio Kurd La\u00dfwitz, premio per gli autori di fantascienza in lingua tedesca."}
{"id": "1204035", "revid": "110157", "url": "https://it.wikipedia.org/wiki?curid=1204035", "title": "Leka", "text": "Leka \u00e8 un comune norvegese della contea di Tr\u00f8ndelag."}
{"id": "1204036", "revid": "36426", "url": "https://it.wikipedia.org/wiki?curid=1204036", "title": "Chiesa di San Giovanni di Pr\u00e8", "text": ""}
{"id": "1204037", "revid": "1522738", "url": "https://it.wikipedia.org/wiki?curid=1204037", "title": "Panda (Tekken)", "text": ""}
{"id": "1204038", "revid": "287204", "url": "https://it.wikipedia.org/wiki?curid=1204038", "title": "Aufguss", "text": "LAufguss (anche l\u00f6yly, ventilazione, gettata di vapore) \u00e8 un'operazione in uso tra chi fa la sauna, soprattutto nei paesi di lingua tedesca. Consiste nel versare dell'acqua (o del ghiaccio) mescolata ad essenze aromatiche o balsamiche sulle pietre della stufa, in modo da produrre un forte getto di vapore molto caldo e impregnato delle essenze eventualmente utilizzate.\nUn addetto aumenta lo stimolo termico con colpi di asciugamano indirizzati verso le persone. La differenza tra l'Aufguss (di tradizione tedesca) e il \"loyly\" (nordico) \u00e8 che il primo viene eseguito ad intervalli regolari da un incaricato del centro, mentre il secondo non ha orari e schemi precisi e pu\u00f2 essere effettuato da uno qualunque degli ospiti. Inoltre il \"loyly\" ha anche una componente spirituale (\"il respiro della sauna\") che fa parte della cultura finlandese.\nLa sauna ideale per gli Aufguss \u00e8 la \"Achtecksauna\" (sauna a pianta ottagonale), con la stufa posizionata al centro della stanza.\nProcedimento.\nL'appuntamento con l'Aufguss tradizionale, solitamente allo scadere di ogni ora, viene ricordato dal suono di una campanella o dalla chiamata dell'addetto. \nPrima dell'inizio della cerimonia, la porta della sauna rimane aperta qualche minuto e l'aria viene rinnovata a colpi di asciugamano; poi gli ospiti prendono posto appoggiando un grande telo da bagno dietro la schiena e sotto i piedi, ricordando che i posti in alto sono i pi\u00f9 caldi.\nL\"Aufgussmeister\" (\"maestro di Aufguss\") chiude la porta ed attende che la temperatura aumenti. \nAvvicina alla stufa un secchiello in legno pieno d'acqua, oppure ghiaccio (triturato o in cubetti), oppure neve fresca, ne raccoglie una parte con il mestolo, aggiunge l'aroma e versa il tutto sulle pietre bollenti. Le essenze pi\u00f9 usate sono il limone, l'arancio, la cannella, la lavanda, il pino, l'eucalipto, la menta e le spezie orientali: ne viene utilizzata una diversa per ogni versamento. L'acqua volatilizza immediatamente mentre il ghiaccio si scioglie pi\u00f9 lentamente.\nL'aria diventa umida e un leggero vapore si dirige verso l'alto. Il \u201cmaestro\u201d comincia a creare delle turbolenze con l'asciugamano, facendolo volteggiare davanti e sopra la stufa. Poi dirige il flusso dell'aria calda verso le persone: ci sono alcune mosse classiche come l\"Herumwirbeln\" (elicottero), l\"Herunterschlagen\" (colpo secco dall'alto al basso) e il \"Damenspende\" (colpetti dal basso all'alto), ma ovviamente l'intensit\u00e0 e la durata sono sempre differenti.\nIl rito prevede normalmente tre cicli di versamento dell'acqua e ventilazione, durante i quali si rimane in silenzio e non si dovrebbe entrare o uscire. Eventualmente si incoraggia e si ringrazia il \"maestro\" con un applauso o con un \u201cbravo\u201d. In caso non si riesca a sopportare il calore ci si pu\u00f2 spostare verso il basso. Al termine del terzo giro si dovrebbe restare ancora un attimo in sauna. La durata totale del trattamento \u00e8 di circa 7/12 min e durante l'Aufguss la temperatura della sauna non aumenta, l'aumento percepito \u00e8 dato dal vapore. \nAll'uscita dall'Aufguss \u00e8 prevista una doccia fredda (iniziando a bagnarsi dal basso), una rinfrescata nella tinozza gelata (immergendo sempre prima i piedi e arrivando lentamente alla testa), una sciacquata col secchio (mai sulla testa), una passeggiata all'esterno, facendo comunque attenzione agli shock termici e ai movimenti bruschi. \nAlcune varianti dell'Aufguss prevedono la distribuzione di cubetti di ghiaccio per rinfrescarsi, di miele o di sale da applicare sul corpo, di frutta o verdura per dissetarsi e idratarsi. Altra possibilit\u00e0 \u00e8 il Wenik-Aufguss (\"Birken-Aufguss\"): nella tradizione finlandese e della sauna russa si usano rametti di betulla per frustare e stimolare la pelle e per forzare la circolazione dell'aria al posto dell'asciugamano, con vapore aromatizzato all'essenza di betulla (\"birkenwasser\"). Infine in Russia si usa diluire nell'acqua la vodka o pi\u00f9 spesso la birra.\nInfine chi lo desidera pu\u00f2 indossare durante l'Aufguss un cappello da sauna in lana cotta: esistono ancora artigiani che li producono a mano, oppure si possono acquistare nei negozi specializzati."}
{"id": "1204039", "revid": "15756", "url": "https://it.wikipedia.org/wiki?curid=1204039", "title": "Kawasaki ZXR 750", "text": "La Kawasaki ZXR 750 \u00e8 una motocicletta prodotta dalla casa giapponese Kawasaki dal 1989. Si pu\u00f2 considerare la versione di cilindrata maggiore della Kawasaki ZXR 400 ed \u00e8 stata sostituita dal 1996 dalla Kawasaki Ninja ZX-7R.\nStoria.\nLa Kawasaki ZXR 750, replica stradale della versione da Superbike \"ZXR-7\" del 1988, \u00e8 dotata di un motore con una cilindrata di 750 cm\u00b3 che sviluppa una potenza da 100 a 120 cv.\nEsteticamente estrema, questa moto dall'aspetto molto imponente, \u00e8 caratterizzata dal codino posteriore a fondo quadrato (con possibilit\u00e0 di montaggio di una versione monoposto), una linea aggressiva, una doppia ottica rotonda anteriore ed i due caratteristici convogliatori che, partendo dal cupolino e attraversando il serbatoio forniscono aria fresca per un ulteriore raffreddamento della testata (Kawasaki Cool Air System). Questa particolare caratteristica verr\u00e0 mantenuta dai modelli successivi fino al 1993.\nIl telaio della moto \u00e8 un doppia-trave in alluminio.\nSotto questa estetica sportiva si nasconde un propulsore 4 cilindri in linea ispirato da quello del GPX 750 e le cui 4 valvole sono direttamente attivate dalle camme del doppio albero a camme in testa (DOHC).\nInoltre, la versione da competizione \"ZXR-7\" da cui la ZXR 750 deriva, \u00e8 stata la prima Kawasaki a vincere con il pilota statunitense Scott Russell il titolo nel campionato mondiale Superbike nel 1993, anno in cui, sempre con Russell e il neozelandese Aaron Slight vinse anche la 8 Ore di Suzuka."}
{"id": "1204045", "revid": "110157", "url": "https://it.wikipedia.org/wiki?curid=1204045", "title": "Leksvik", "text": "Leksvik \u00e8 un ex comune norvegese della contea di Nord-Tr\u00f8ndelag. Dal 1\u00ba gennaio 2018 \u00e8 diventato parte del comune di Indre Fosen."}
{"id": "1204051", "revid": "337298", "url": "https://it.wikipedia.org/wiki?curid=1204051", "title": "Nicolas Jean-de-Dieu Soult", "text": "Di origini sociali borghesi, fece una rapida carriera nell'esercito della Repubblica, mettendosi in luce per energia e capacit\u00e0 militare durante le guerre rivoluzionarie. Promosso generale nel 1794, nel 1804 venne nominato da Napoleone Bonaparte maresciallo dell'Impero. Considerato dall'imperatore uno dei suoi migliori luogotenenti e il \"miglior manovriero d'Europa\", ebbe un ruolo decisivo alla battaglia di Austerlitz ed alla battaglia di Jena.\nPassato al comando dell'esercito in Portogallo e Spagna nel 1808, ottenne molte vittorie ma, in disaccordo con gli altri comandanti francesi, non riusc\u00ec ad evitare il rafforzamento dei britannici del duca di Wellington. Nicolas Soult, non privo di ambizione, di egoismo e di venalit\u00e0, fu un abile tattico e stratega in grado di mettere in difficolt\u00e0 i suoi avversari e di contendere sempre tenacemente il passo al nemico.\nDopo la fine dell'Impero napoleonico, continu\u00f2 una lunga carriera politica e militare sotto la monarchia di Luigi Filippo d'Orleans.\nDa soldato semplice a generale.\nOriginario della Cevenne, nel sud della Francia, Nicolas Soult, figlio di un notaio in una piccola citt\u00e0, dovette interrompere gli studi all'et\u00e0 di sedici anni a causa della morte del padre e decise di arruolarsi nel 1785, come semplice soldato, nel reggimento della fanteria reale, nella quale sal\u00ec rapidamente i gradi inferiori, grazie alle doti dimostrate di energia e capacit\u00e0 direttiva e organizzativa.\nDopo sei anni di servizio divenne sergente. Allo scoppio delle guerre rivoluzionarie, nel 1792, venne nominato istruttore con mansioni di sottotenente nel 1\u00ba battaglione volontari dell'Alto Reno, uno dei nuovi battaglioni di volontari organizzati per fronteggiare la possibile aggressione delle potenze dell'\"Ancien R\u00e9gime\", dove avrebbe dovuto svolgere compiti di istruzione e addestramento dei reparti di reclute assegnate a questo reparto, schierato con compiti di emergenza alla difesa dei Vosgi. Tenne questo incarico per alcuni mesi, dimostrando notevoli capacit\u00e0 di addestramento e venne molto apprezzato dai suoi soldati. Nel luglio 1792 venne assegnato al comando di una compagnia di fanteria.\nDivenne capitano nel novembre 1793, ma gi\u00e0 in marzo e settembre, nel corso dei combattimenti di Ueberfelsheim e di Bodenthal, aveva dato prova di valore personale e di grande energia, conducendo personalmente i suoi soldati sotto il fuoco del nemico; il 18 ottobre 1793 prese parte allo scontro di Saverne, dove di nuovo partecip\u00f2 a un violento contrattacco a colonne serrate che mise in rotta gli austriaci. A dicembre il capitano Soult venne assegnato allo stato maggiore della Armata della Mosella del generale Lazare Hoche e si distinse in vari combattimenti, organizzando rapidi contrattacchi a sorpresa e missioni di ricognizione; in queste circostanze esercit\u00f2 anche il comando di intere brigate, nonostante il suo grado inferiore. Nel gennaio 1794 venne trasferito alla divisione del generale Fran\u00e7ois Joseph Lefebvre, che ben presto venne aggregata in Belgio alle altre forze francesi per costituire la famosa Armata di Sambre e Mosa.\nSoult prese parte, nella divisione del generale Lefebvre, alla decisiva e combattuta battaglia di Fleurus del 26 giugno 1794; durante questo accanito scontro dimostr\u00f2 coraggio e tenacia, portandosi in prima linea per sostenere le sue truppe e, dopo la vittoriosa conclusione della campagna del Belgio, venne promosso l'11 ottobre generale di brigata. Nel 1795 e nel 1796 il generale Soult continu\u00f2 a combattere con l'Armata di Sambre e Mosa, dimostrando ora anche qualit\u00e0 organizzative e soprattutto brillanti capacit\u00e0 tattiche alla guida dei suoi soldati nelle continue avanzate e ritirate di quella fase della guerra nei Paesi Bassi e sul Reno. In questo periodo, durante il suo servizio a D\u00fcsseldorf, conobbe e spos\u00f2 Louise Berg, originaria di Solingen, che sarebbe rimasta sua moglie per tutta la vita.\nNel 1797 Soult venne trasferito alla divisione del generale Jean \u00c9tienne Championnet, che l'anno seguente venne schierata sulle coste della Manica per prendere parte a un possibile sbarco in Inghilterra; nel maggio 1798 la divisione venne impegnata a Ostenda per respingere un'incursione britannica e il generale partecip\u00f2 al vittorioso combattimento che si concluse con la cattura del generale britannico Henry Burrard. All'inizio della guerra della Seconda coalizione Soult ritorn\u00f2 a far parte della divisione del generale Lefevbre, inquadrata nella Armata del Danubio, e dimostr\u00f2 ancora capacit\u00e0 ed energia nella prima battaglia di Stockach del marzo 1799. Il 21 aprile 1799 venne promosso generale di divisione.\nIl generale Soult pass\u00f2 quindi alle dipendenze dell'Armata d'Elvezia del generale Andrea Massena; fu durante la successiva campagna in Svizzera che egli dimostr\u00f2 capacit\u00e0 superiori di stratega e gioc\u00f2 un ruolo di grande importanza per la vittoria francese. Dopo aver partecipato, guidando all'attacco frontale i suoi soldati, alla prima battaglia di Zurigo del 4 giugno 1799, durante la seconda battaglia di Zurigo del 25 settembre 1799 attacc\u00f2 gli austriaci del generale Friedrich von Hotze attraverso la Linth e ottenne una completa vittoria. Subito dopo venne distaccato dal generale Massena a sud per affrontare le truppe russe del maresciallo Suvorov che risalivano dal San Gottardo; il generale Soult organizz\u00f2 un complesso sistema di colonne coordinate di fanteria che costrinsero il nemico a fuggire attraverso le montagne per evitare di essere accerchiato. Queste vittorie segnarono una svolta decisiva della sua carriera.\nNel 1800 il generale Massena, nominato comandante dell'Armata d'Italia dal Primo console Napoleone Bonaparte, assegn\u00f2 al generale Soult il comando di un'ala delle sue forze; dopo l'offensiva dell'esercito austriaco, l'armata francese fu costretta a ripiegare a Genova il 6 aprile, dove venne sottoposta a un duro assedio. Soult organizz\u00f2 con abilit\u00e0 le difese della citt\u00e0, dimostrando le sue capacit\u00e0 tattiche e organizzando numerose sortite di alleggerimento. Il 13 maggio 1800, tuttavia, durante una di queste incursioni, egli venne ferito seriamente ad una gamba e fu catturato dagli austriaci.\nMaresciallo dell'Impero con la Grande Armata.\nDopo essere stato liberato sulla parola, il generale Soult ritorn\u00f2 in attivit\u00e0 in incarichi meno impegnativi; dopo la vittoria di Marengo del Primo console Bonaparte, gli austriaci avevano ormai perso ogni influenza in Italia e i francesi poterono estendere facilmente il loro predominio. Il generale divenne inizialmente governatore militare del Piemonte, dove oltre a compiti organizzativi dovette solo sedare una rivolta dei Barbetti, i ribelli della Valle d'Aosta; in seguito, dal 13 febbraio 1801, pass\u00f2 agli ordini del generale Gioacchino Murat, impegnato nell'occupazione del regno di Napoli. Il generale Soult guid\u00f2 l'avanguardia dell'armata e partecip\u00f2 alla facile campagna militare nelle terre meridionali della penisola, dove rimase fino al giugno 1802.\nDopo la pace di Amiens il generale Soult rientr\u00f2 a Parigi dove Bonaparte, dopo aver ricevuto informazioni positive su di lui dal generale Massena, lo chiam\u00f2 a comandare una parte della Guardia consolare e poi il 28 agosto 1803 lo nomin\u00f2 comandante in capo del campo di Boulogne, dove si stava organizzando la nuova Armata d'Inghilterra, destinata nei piani di Bonaparte a sbarcare sulle coste britanniche. In questo importante ruolo svolse una notevole attivit\u00e0 di organizzazione delle truppe della futura Grande Armata e dimostr\u00f2 piena fedelt\u00e0 a Napoleone con una serie di proclami trionfalistici ed erigendo un monumento alla gloria imperiale sulle alture sovrastanti il porto di Boulogne. Il 19 maggio 1804 Nicolas Soult venne nominato Maresciallo dell'Impero, ottavo in ordine di anzianit\u00e0, e capo di stato maggiore della Guardia imperiale.\nDopo l'inizio della guerra continentale, a settembre del 1805 ricevette il comando del IV Corpo d'armata, il pi\u00f9 numeroso e potente della Grande Armata di Napoleone, destinata ad una memorabile marcia forzata da Boulogne fino al Reno per affrontare gli eserciti austro-russi della Terza coalizione. Durante la brillante campagna di Ulma, il maresciallo coordin\u00f2 con sicurezza i movimenti del suo corpo, eseguendo le avanzate prescritte dall'imperatore da Spira a Donauw\u00f6rth e ad Augusta, contribuendo validamente al totale accerchiamento dell'esercito del generale Karl Mack.\nIl 2 dicembre 1805 il ruolo del maresciallo Soult, che il giorno precedente aveva avuto un violento scontro con il maresciallo Jean Lannes che aveva rischiato di sfociare in un duello, fu decisivo nella battaglia di Austerlitz; furono i soldati del IV corpo del maresciallo che sferrarono l'attacco a sorpresa all'altura del Pratzen, al centro del fronte nemico, spezzando in due parti l'esercito avversario, respingendo i contrattacchi e poi aggirando l'ala sinistra degli austro-russi. Per il suo ruolo in questa famosa battaglia, Napoleone ringrazi\u00f2 il maresciallo, definendolo, per l'abilit\u00e0 tattica dimostrata, il \"primo manovriero d'Europa\". Dopo la battaglia e l'occupazione di Vienna fu nominato governatore della citt\u00e0.\nNella campagna contro la Prussia del 1806 il maresciallo Soult, sempre al comando del IV corpo d'armata, prese parte alla magistrale avanzata in massa della Grande Armata attraverso il Frankenwald e poi il 14 ottobre 1806 alla battaglia di Jena. Le truppe del maresciallo, schierate sull'ala destra francese, sconfissero i reparti prussiani e eseguirono una manovra di aggiramento del fianco nemico che contribu\u00ec alla schiacciante vittoria di Napoleone. Nella fase di inseguimento il maresciallo Soult oper\u00f2 con rapidit\u00e0 ed efficacia insieme al maresciallo Gioacchino Murat ed al maresciallo Jean-Baptiste Jules Bernadotte; i prussiani furono raggiunti e costretti alla resa definitiva a Prenzlau e Lubecca, dove si arrese il generale Gebhard von Bl\u00fccher.\nIl maresciallo Soult prese parte con il IV corpo anche alla lunga e difficile campagna contro i russi in Polonia; alla battaglia di Ionkovo il maresciallo effettu\u00f2 la manovra aggirante, prevista dall'imperatore, che riusc\u00ec quasi a tagliare la strada al nemico, mentre alla battaglia di Eylau i soldati del maresciallo Soult furono impegnati in una serie di sanguinosi scontri frontali che causarono pesanti perdite ad entrambe le parti; il maresciallo dimostr\u00f2 tenacia e resistenza anche in queste difficili circostanze. Dopo la pausa di primavera la campagna riprese a giugno 1807 e di nuovo il maresciallo Soult fu in prima fila, partecipando alla dura battaglia di Heilsberg, dove le sue truppe furono respinte dai russi; invece il IV corpo d'armata fu assente dalla battaglia di Friedland del 14 giugno. Il maresciallo stava avanzando con le sue truppe in direzione di K\u00f6nigsberg; l'importante citt\u00e0 prussiana venne conquistata il 16 giugno 1807, completando la vittoria di Napoleone.\nLa pace di Tilsit mise termine finalmente alla guerra, coronando la vittoria della Francia e della Grande Armata contro tutti i suoi nemici. Il maresciallo Soult durante queste campagne era stato spesso accanto all'imperatore, con cui aveva mantenuto un ottimo rapporto personale; entrambi mostravano di comprendere meglio degli altri comandanti la strategia e Napoleone dava sempre grande importanza ai consigli e ai pareri del maresciallo. In riconoscimento dei suoi importanti servizi, Soult ricevette nel 1808 da Napoleone il titolo di duca di Dalmazia\nLa guerra di Spagna.\nL'intervento di Napoleone in Spagna con gran parte della Grande Armata, per risolvere la situazione nella penisola iberica gravemente compromessa dalla sconfitta di Bail\u00e9n e dalla ritirata del fratello Giuseppe sull'Ebro, richiese la partecipazione diretta anche del maresciallo Soult che, giunto il 9 novembre 1808 sul campo, assunse subito il comando del II corpo d'armata e riport\u00f2 il giorno seguente una prima netta vittoria nella battaglia di Gamonal. Mentre gli altri corpi francesi proseguivano l'avanzata verso Madrid, il maresciallo marci\u00f2 rapidamente su Burgos e Santander, conquistando queste due citt\u00e0 e proteggendo il fianco destro della Grande Armata.\nDopo l'inattesa avanzata del corpo di spedizione britannico del generale John Moore verso Burgos per minacciare le vie di comunicazione di Napoleone, il maresciallo Soult riprese le operazioni e, dopo aver ricevuto nuove direttive dall'imperatore, attacc\u00f2 frontalmente i britannici mentre da sud Napoleone si dirigeva attraverso la sierra de Guadarrama su Astorga per tagliare la ritirata al nemico. I britannici iniziarono subito una disastrosa ritirata verso il porto di La Coru\u00f1a per evitare di essere accerchiati dalle forze francesi e, dopo che Napoleone ebbe abbandonato il comando il 3 gennaio 1809, il maresciallo Soult prese la direzione di tutte le forze lanciate all'inseguimento. I britannici furono battuti a Lugo il 7 gennaio, ma riuscirono, pur con grande difficolt\u00e0, a raggiungere il porto per reimbarcarsi sulle navi. Il maresciallo Soult attacc\u00f2 a La Coru\u00f1a il 16 gennaio 1809 l'esercito del generale Moore per impedirgli l'evacuazione e, anche se i britannici riuscirono alla fine in gran parte a sfuggire, lo stesso generale Moore mor\u00ec negli scontri e i francesi occuparono il campo di battaglia e il porto.\nMentre Napoleone rientrava a Parigi, dopo aver lasciato Valladolid il 17 gennaio 1809, buona parte delle truppe francesi della Grande Armata rimasero nella penisola iberica per completare la conquista e schiacciare la resistenza; il maresciallo Soult rimase in Spagna e assunse il comando dell'armata del Portogallo alla quale l'imperatore assegn\u00f2 il compito decisivo di marciare su Oporto e Lisbona. Per i quattro anni successivi il maresciallo Soult avrebbe guidato le sue truppe sul territorio iberico in continue campagne e battaglie contro gli spagnoli, i portoghesi e il nuovo corpo di spedizione britannico che era presto ritornato in campo.\nIl maresciallo Soult inizi\u00f2 l'avanzata in Portogallo il 4 marzo 1809; gli ordini di Napoleone prevedevano il coordinamento della sua manovra con la marcia pi\u00f9 a sud delle truppe del generale Lapisse e del maresciallo Perrin; si trattava di un piano complesso e di difficile esecuzione, che fall\u00ec anche per la scarsa collaborazione tra i comandanti francesi. La prima fase dell'offensiva del maresciallo Soult ebbe successo; nonostante la resistenza delle truppe e degli abitanti portoghesi, i francesi conquistarono Minho e Chaves e il 29 marzo il maresciallo vinse la prima battaglia di Oporto, sfondando le difese del generale Perreiras e conquistando la citt\u00e0, che venne saccheggiata e devastata dalle truppe. Tuttavia, invece di riprendere subito l'avanzata verso Lisbona, il maresciallo Soult rimase fermo ad Oporto e si fece coinvolgere in oscure manovre che stimolarono la sua ambizione, prospettando la possibilit\u00e0 di una sua elevazione a re del Portogallo. Circolarono voci su \"re Nicolas\" e si diffusero opuscoli e petizioni favorevoli al maresciallo, che da parte sua non manc\u00f2 di appropriarsi di beni preziosi e opere d'arte raccolte nella citt\u00e0. Queste voci raggiunsero un irritato Napoleone e provocarono lamentele e malcontento tra gli ufficiali e le truppe del suo esercito; si ordirono congiure e sembra che il capitano Argenton si sia anche messo in contatto con i britannici per favorire la loro marcia su Oporto.\nNel frattempo, mentre il maresciallo Soult indugiava a Oporto e anche il maresciallo Victor e il generale Lapisse non riuscivano per errori tattici a entrare in Portogallo, il corpo di spedizione britannico del generale Arthur Wellesley pot\u00e9 sbarcare senza opposizione alla foce del fiume Mondego, riorganizzarsi e preparare il contrattacco. Il generale Wellesley avanz\u00f2 per primo contro Oporto per sconfiggere il maresciallo Soult che, privo di informazioni sull'avvicinamento del nemico e fiducioso di poter difendere la linea del Duero, venne sorpreso dall'attacco britannico. La seconda battaglia di Oporto, il 12 maggio 1809, si concluse con una grave sconfitta per il maresciallo che, minacciato a monte del fiume da altre forze anglo-portoghesi, dovette rinunciare subito a difendere la citt\u00e0 e, per evitare di essere aggirato, abbandon\u00f2 l'artiglieria e ripieg\u00f2 con le sue truppe lungo un percorso di montagna fino a Zamora.\nDopo aver completato con successo la ritirata, il maresciallo Soult, che conservava la fiducia di Napoleone, venne incaricato di intercettare, con le sue truppe rinforzate, la via di ritirata delle truppe britanniche del generale Wellesley, che ripiegavano dopo la battaglia di Talavera de la Reina. La manovra non ebbe pieno successo e l'esercito britannico riusc\u00ec a rientrare in Portogallo, ma l'imperatore, che giudicava con favore le capacit\u00e0 militari del maresciallo, gli affid\u00f2 il compito, con la nomina a \"major-general\", di coordinare e controllare tutte le forze francesi in Spagna alle dipendenze dirette del re Giuseppe. Il maresciallo Soult il 19 novembre 1809, alla guida dell'armata principale francese, ottenne una grande vittoria nella battaglia di Oca\u00f1a, dove venne sbaragliato completamente l'esercito spagnolo del generale Ar\u00e9izaga, che cercava ottimisticamente di marciare su Madrid. I francesi catturarono oltre 13.000 prigionieri e 50 cannoni, mentre gli spagnoli ebbero 5.000 morti e feriti.\nDopo questo brillante successo il maresciallo Soult sembr\u00f2 mostrare nuovamente ambizioni personalistiche; dopo aver convinto, con l'appoggio anche di Napoleone, il re Giuseppe ad invadere l'Andalusia, Soult occup\u00f2 senza difficolt\u00e0 questa regione della Spagna nel gennaio 1810, ma invece di dirigersi su Cadice per catturare quell'importante porto, sede della Giunta centrale spagnola insurrezionale, prefer\u00ec marciare su Siviglia, che venne raggiunta il 31 gennaio, dove riprese i suoi progetti di arricchimento, di depredazione di opere d'arte e di organizzazione di una struttura di potere personale.\nImpegnato nei suoi programmi di sfruttamento dell'Andalusia, il maresciallo intervenne solo con riluttanza e sotto le pressioni di Napoleone per appoggiare con le sue truppe il maresciallo Massena, impegnato nell'invasione del Portogallo nel gennaio 1811. Il maresciallo Soult assedi\u00f2 quindi Badajoz e, dopo aver sbaragliato con una abile manovra aggirante un corpo di truppe spagnole nella battaglia del Gebora il 19 febbraio 1811, conquist\u00f2 la piazzaforte spagnola il 10 marzo 1811. Tuttavia ben presto il maresciallo fece ritorno in Andalusia; dopo la sconfitta del maresciallo Massena, ritorn\u00f2 a Badajoz, che era stata assediata dalle truppe anglo-portoghesi del generale Carr Beresford, e cerc\u00f2 di sbloccare la piazzaforte attaccando il nemico sull'Albuera il 16 maggio. Essendo stato respinto, dovette rinunciare e ripiegare verso est per congiungersi con le truppe del maresciallo Marmont. I due marescialli non riuscirono a trovare un accordo e si separarono; alla fine di giugno 1811 il maresciallo Soult ritorn\u00f2 di nuovo in Andalusia.\nNel 1812 la situazione delle forze francesi in Spagna si aggrav\u00f2, il duca di Wellington pass\u00f2 all'offensiva, sconfisse nella battaglia di Salamanca il maresciallo Marmont e liber\u00f2 Madrid; il maresciallo Soult, che aveva mancato di aiutare il collega nonostante le sollecitazioni del re, fu finalmente costretto ad abbandonare l'Andalusia per concentrare le truppe e respingere l'esercito britannico. Il maresciallo risal\u00ec verso Burgos e, insieme alle truppe dei generali Clausel e Souham, costrinse alla ritirata il duca di Wellington che, per evitare di essere tagliato fuori, ripieg\u00f2 di nuovo in Portogallo; re Giuseppe pot\u00e9 rientrare a Madrid nell'ottobre 1812. I contrasti tra Giuseppe e il maresciallo Soult erano ormai insanabili e quindi Napoleone, pressato dal fratello, lo richiam\u00f2 in Francia per contribuire a ricostituire un esercito dopo la distruzione della Grande Armata nella campagna di Russia.\nLe ultime battaglie.\nNella primavera del 1813 Napoleone, che stava cercando di ricostituire un esercito efficiente dopo la catastrofica campagna di Russia, decise di affidare al maresciallo Soult il comando del nuovo IV corpo d'armata della cosiddetta Armata dell'Elba, che prese parte il 20-21 maggio 1813 alla importante battaglia di Bautzen contro le forze russo-prussiane. Il maresciallo sferr\u00f2 l'attacco decisivo al centro delle linee nemiche e ottenne alcuni successi; la battaglia termin\u00f2 con la vittoria francese, anche se, a causa del ritardo del maresciallo Ney, i russo-prussiani riuscirono a ritirarsi ordinatamente.\nL'evoluzione disastrosa per i francesi in Spagna, dopo la sconfitta del re Giuseppe nella battaglia di Vitoria, costrinse Napoleone a inviare nuovamente il maresciallo Soult a sud per cercare di stabilizzare la situazione nei Pirenei ed evitare un'invasione della Francia. Il 6 luglio 1813 il maresciallo assunse quindi il comando della Armata dei Pirenei, costituita raggruppando tutte le truppe superstiti dell'esercito di Spagna. Il maresciallo Soult riusc\u00ec a riorganizzare l'armata e alla fine di luglio sferr\u00f2 un attacco a sorpresa per cercare di sbloccare le guarnigioni assediate di San Sebasti\u00e1n e Pamplona; le truppe francesi, in inferiorit\u00e0 numerica, ottennero alcuni successi, ma alla fine furono costrette a ripiegare.\nDopo il fallimento della sua offensiva, il maresciallo Soult fu impegnato a contrastare tenacemente l'avanzata oltre i Pirenei e nel sud della Francia dell'esercito alleato del Duca di Wellington; dall'ottobre al dicembre 1813 ripieg\u00f2 lentamente, abbandonando successivamente le linee difensive sui fiumi Bidasoa, Nive e Nivelle; quindi il maresciallo si ritir\u00f2 dietro il torrente Pau e dovette evacuare Orthez nel febbraio 1814. Nel marzo 1814 difese Tarbes e in aprile combatt\u00e9 con il suo esercito una dura battaglia difensiva a Tolosa, che si concluse il 10 aprile 1814, quando Napoleone aveva gi\u00e0 abdicato da quattro giorni.\nDopo la prima abdicazione di Napoleone, il maresciallo Soult accett\u00f2 subito di sottomettersi alla nuova autorit\u00e0 realista e durante la prima restaurazione venne nominato dal dicembre 1814 ministro della Guerra; in questo incarico adott\u00f2 alcuni provvedimenti impopolari di riforma che contribuirono a rafforzare le correnti bonapartiste all'interno dell'esercito. Nonostante questa alta responsabilit\u00e0 politica, il maresciallo Soult riusc\u00ec abilmente a rientrare nei favori di Napoleone dopo il ritorno dell'imperatore dall'esilio all'isola d'Elba. Il 9 maggio 1815 Napoleone lo nomin\u00f2 capo di stato maggiore dell'Armata del Nord, le forze francesi appena organizzate per sferrare l'offensiva in Belgio sotto il comando diretto dell'imperatore.\nIn questo nuovo incarico il maresciallo Soult, poco esperto dei compiti subordinati amministrativi che in precedenza aveva sempre svolto il maresciallo Berthier e abituato invece al comando diretto sul campo di battaglia, non si mostr\u00f2 molto efficiente. Il suo ruolo nella campagna che condusse alla disastrosa battaglia di Waterloo non fu positivo; egli fu responsabile della confusione nella trasmissione degli ordini, che vanific\u00f2 i piani di Napoleone. Consapevole della tenacia delle truppe britanniche, il maresciallo Soult inoltre consigli\u00f2 prudenza all'imperatore, favorendo forse il fatale ritardo dell'attacco a Waterloo. Dopo la disfatta il maresciallo organizz\u00f2 la ritirata e il concentramento delle truppe superstiti a Laon, prima di abbandonare il comando e ritirarsi nella sua tenuta nel paese natale di Saint-Amans-Labastide.\nLa carriera politica.\nLa seconda restaurazione colp\u00ec duramente anche il maresciallo Soult, che fu proscritto e rischi\u00f2 addirittura il linciaggio durante il terrore bianco; dopo essersi rifugiato in Germania nella casa dei suoceri, rientr\u00f2 in Francia solo dopo aver ottenuto il condono nel maggio 1819. Negli anni 1820-1830 si riavvicin\u00f2 progressivamente alla politica attiva, ma durante il regno dei Borbone non ebbe incarichi di rilievo, pur essendo stato reintegrato nella dignit\u00e0 di maresciallo di Francia.\nDopo la rivoluzione del luglio 1830 si alline\u00f2 a Luigi Filippo, che lo nomin\u00f2 ministro della guerra, incarico che assunse anche nel 1840; fu anche varie volte ministro degli esteri e presidente del Consiglio dei ministri. Fu soprattutto nell'incarico di ministro della guerra che Soult pot\u00e9 nuovamente mostrare le sue capacit\u00e0 di lavoro e la sua energia; durante il suo periodo di amministrazione venne riorganizzata l'intera struttura militare e venne elevato lo spirito di corpo dell'esercito; furono riformate le promozioni, le paghe, il reclutamento, la giustizia militare, l'istruzione e i regolamenti d'addestramento.\nLa riforma pi\u00f9 importante avrebbe dovuto essere quella del sistema di reclutamento dell'esercito, che avrebbe dovuto comprendere la costituzione di una riserva ben addestrata; Soult avrebbe voluto aumentare il numero delle reclute, riducendo il periodo della ferma; nel 1832 la legge sul reclutamento venne approvata, ma priva delle misure innovative previste dal ministro. Nonostante questi risultati incompleti, la sua attivit\u00e0 al ministero della guerra fu tuttavia utile e proficua. Una grande innovazione fu inoltre la creazione della Legione straniera (legge del 9 marzo 1831), che non poteva essere utilizzata per\u00f2 sul territorio metropolitano.\nNel 1838 Soult rappresent\u00f2 la Francia all'incoronazione della regina Vittoria del Regno Unito; alla cerimonia era presente anche il Duca di Wellington. Il 14 dicembre 1840 fu il maresciallo Soult, presidente del consiglio, ad accogliere la salma di Napoleone, riportata in Francia dall'isola di Sant'Elena; durante la cerimonia egli si commosse e pianse davanti al feretro dell'imperatore. Il 26 settembre 1847 Luigi Filippo gli assegn\u00f2 l'antico titolo di Maresciallo generale di Francia.\nLa lunga e movimentata vita di Nicolas-Jean-de Dieu Soult termin\u00f2 il 26 novembre 1851 nel suo paese natale di Saint-Amans-la-Bastide, che in suo onore divenne Saint-Amans-Soult.\nEra stato tre volte capo del governo:\n\u00c8 stato uno dei 18 marescialli di Napoleone (su 26) membri della Massoneria."}
{"id": "1204054", "revid": "287204", "url": "https://it.wikipedia.org/wiki?curid=1204054", "title": "Campionato mondiale Supermoto 2006", "text": "Il 2006 ha visto l'inserimento del \"monogomma\" Dunlop nel Campionato mondiale Supermoto S1 e S2 per garantire maggiore parit\u00e0 tecnica e maggiore spettacolo.\nIn S1 avr\u00e0 la meglio il giovane tedesco Bernd Hiemer in sella alla KTM del Team Red Bull sul belga Gerald Delepine.\nIn S2 la bicilindrica Aprilia trionfer\u00e0 a mani basse nel campionato costruttori, forte del \"dream team\" composto dal due volte campione del mondo motocross Fr\u00e9d\u00e9ric Bolley, dal campione del mondo supermoto J\u00e9r\u00f4me Giraudo e dal due volte campione del mondo supermoto Thierry Van Den Bosch (che vincer\u00e0 il suo terzo mondiale piloti).\nS1.\nNel 2006 la classe S1 era caratterizzata da cilindrate variabili da superiore a 450 cm\u00b3 a un massimo di 750, 2t e 4t.\nS2.\nNel 2006 la classe S2 era caratterizzata dalla cilindrata limite 450\u00a0cm\u00b3 4t o 250\u00a0cm\u00b3 2t.\nSupermoto Des Nations 2006.\nDal 2006 il Supermoto delle Nazioni (SMDN) ottiene finalmente la valenza mondiale (mentre dal 2003 al 2005 possedeva valenza europea).\nL'edizione 2006 si \u00e8 disputata a Bishopscourt in Irlanda del Nord.\nL'evento \u00e8 stato snobbato da alcuni piloti importanti come Van Den Bosch oltre alla defezione delle nazionali Tedesca e Belga, che annoverano tra l'altro gli ex campioni del mondo Seel e Delepine e il campione del mondo in carica Bernd Hiemer.\nOgni nazione partecipa con 3 piloti, divisi per categoria (S1, S2 e Open) che correranno 2 gare ciascuno.\nCiascuna manches vede la partecipazione di 2 cilindrate (categorie) contemporaneamente, quindi ogni categoria incontrer\u00e0 entrambe le altre, con un totale di 3 gare.\nGara 1 S1 + S2\nGara 2 S2 + Open\nGara 3 S1 + Open\nAl termine delle 3 gare per ottenere la graduatoria totale vengono sommati 5 dei 6 risultati (3 piloti per 2 gare ciascuno) dei piloti di ciascun team nazionale, il 6\u00b0 risultato, ossia quello peggiore, viene eliminato."}
{"id": "1204056", "revid": "1446601", "url": "https://it.wikipedia.org/wiki?curid=1204056", "title": "Inno di Garibaldi", "text": "L\u2019Inno di Garibaldi \u00e8 un inno patriottico del Risorgimento italiano.\nAutore del testo fu, per richiesta dello stesso eroe dei due mondi, il poeta Luigi Mercantini (1821\u20131872), noto anche per l'ode \"La spigolatrice di Sapri\", struggente rievocazione romantica della spedizione, repubblicana e mazziniana, di Carlo Pisacane.\nL'inno fu per molto tempo assai popolare dopo l'unit\u00e0 d'Italia, soprattutto tra le comunit\u00e0 di italiani emigrati. Acquis\u00ec nuovo slancio ai tempi della Grande Guerra, e durante il fascismo fu uno dei pochi inni risorgimentali non proibiti dal regime. Durante la resistenza venne adottato dalle brigate di partigiani comunisti (le cosiddette brigate Garibaldi) e utilizzato dall'emittente radiofonica Radio Bari come sigla di chiusura della trasmissione \"Italia combatte\".\nDurante la campagna elettorale per le elezioni del 18 aprile 1948, l'inno venne utilizzato per la propaganda del Fronte Democratico Popolare, che usava anche l'immagine di Garibaldi come simbolo elettorale.\nStoria.\nL'origine dell'inno risale ad una riunione tenutasi il 19 dicembre 1858 nella casa del patriota bergamasco Gabriele Camozzi sulle alture di Genova, alla quale parteciparono anche Nino Bixio, Mercantini, Garibaldi e sua moglie, nella quale si discusse la formazione del corpo di volontari in seguito denominato \"Cacciatori delle Alpi\".\nAd un certo punto della riunione l'eroe dei due mondi disse al poeta marchigiano: \u00abVoi mi dovreste scrivere un inno per i miei volontari! Lo canteremo andando alla carica, e lo ricanteremo tornando vincitori!\u00bb. Mercantini rispose laconico: \u00abCi prover\u00f2.\u00bb\nIn una successiva riunione, tenutasi nello stesso luogo e con i medesimi partecipanti il 31 dicembre, Mercantini annuncia di aver composto l'inno, a cui ha dato il titolo di \"Canzone italiana\", e di aver affidato la composizione della musica all'amico Alessio Olivieri, direttore di una banda militare. Accompagnato al pianoforte dalla moglie, Mercantini canta con la sua voce grave la prima strofa dell'inno, che suscita l'acclamazione e l'entusiasmo dei presenti.\nL'inno divenne ben presto assai popolare e conosciuto come \"Inno di battaglia dei Cacciatori delle Alpi\", ed in seguito alla spedizione dei Mille divenne noto semplicemente come \"Inno di Garibaldi\".\nAnalisi.\nSoprattutto noti, e ancora citati, sono i versi iniziali:\ned il ritornello:"}
{"id": "1204060", "revid": "767487", "url": "https://it.wikipedia.org/wiki?curid=1204060", "title": "Analgesici", "text": ""}
{"id": "1204063", "revid": "125624980", "url": "https://it.wikipedia.org/wiki?curid=1204063", "title": "Kas\u0131mpa\u015fa Spor Kul\u00fcb\u00fc", "text": "Il Kas\u0131mpa\u015fa Spor Kul\u00fcb\u00fc, chiamato comunemente solo Kas\u0131mpa\u015fa, \u00e8 una societ\u00e0 calcistica con sede nel distretto Beyo\u011flu di Istanbul, in Turchia. Milita nella S\u00fcper Lig, la massima serie del campionato turco di calcio.\nDisputa le gare casalinghe allo Stadio Recep Tayyip Erdo\u011fan, situato nel distretto di Beyo\u011flu di Istanbul.\nStoria.\nFondato nel 1921 come \"Alt\u0131ntu\u011f\", milit\u00f2 nella Prima Lega di Istanbul dal 1939 al 1945 e dal 1946 al 1959. Fu promosso nella T\u00fcrkiye Ligi nel 1959 e vi rimase per cinque stagioni, giungendo quinto nel 1961-1962.\nIl 30 maggio 2007 la squadra fu promossa di nuovo in massima serie, al termine di un confronto emozionante contro l' che la vide rimontare due volte lo svantaggio e vincere per 4-3 ai tiri di rigore. Retrocessa in TFF 1. Lig dopo una sola stagione, ottenne una nuova promozione nel maggio 2009, battendo ad Ankara per 2-1 il Kar\u015f\u0131yaka dopo i tempi supplementari. Giunta tra i primi dieci posti nel 2009-2010, stagione in cui colse un successo per 3-1 sul campo del in Coppa di Turchia, nel 2010-2011 perse alcuni giocatori chiave e retrocesse in seconda divisione, ma conobbe una nuova promozione al termine dell'annata 2011-2012, tramite i play-off, in cui batt\u00e9 in semifinale (2-0 in trasferta e 4-0 in casa) e in finale (3-2). La stagione 2012-2013 vide il Kas\u0131mpa\u015fa competere per un posto utile alla qualificazione in UEFA Europa League, ma a causa di un calo nel finale di campionato la squadra ottenne solo il sesto posto, a cinque punti dal quarto occupato dal , l'ultimo utile per una qualificazione europea.\nNella prima met\u00e0 della stagione 2018-2019 il club di Istanbul rimane nelle zone alte della classifica, a ridosso costante dei posti validi per le qualificazioni alle coppe europee; nonostante gli innesti di alcuni giocatori durante la sessione di mercato invernale, tra i quali Stipe Perica e Simone Scuffet in prestito dall\u2019, il rendimento cala notevolmente ed il club sprofonda nelle zone rosse della classifica; al termine del campionato, il Kas\u0131mpa\u015fa conclude al 14\u00ba posto con 39 punti, due in pi\u00f9 dalla retrocessione. L'annata 2019-2020 termina invece con un tranquillo 10\u00ba posto in classifica, accaparrandosi inoltre le prestazioni di Ricardo Quaresma. Nella stagione 2020-2021 il club ingaggia il noto centrocampista Danny Drinkwater.\nOrganico.\nRosa 2021-2022.\n\"Aggiornata al 14 gennaio 2022\".\n \nRosa 2020-2021.\n\"Aggiornata al 18 gennaio 2021\".\nRosa 2019-2020.\n\"Aggiornata al 15 giugno 2020\"."}
{"id": "1204065", "revid": "37401", "url": "https://it.wikipedia.org/wiki?curid=1204065", "title": "Sky High (1922)", "text": ""}
{"id": "1204067", "revid": "671029", "url": "https://it.wikipedia.org/wiki?curid=1204067", "title": "Lierne", "text": "Lierne \u00e8 un comune norvegese della contea di Tr\u00f8ndelag. Essa si \u00e8 separata dalla vicina citt\u00e0 di Sn\u00e5sa il 1\u00ba gennaio 1874. Nel Comune ci sono altri due paesi: Nordli e S\u00f8rli Il Parco nazionale Bl\u00e5fjella-Skj\u00e6kerfjella \u00e8 parzialmente situato in quest'area."}
{"id": "1204068", "revid": "767487", "url": "https://it.wikipedia.org/wiki?curid=1204068", "title": "Dagoba", "text": "I Dagoba sono una band Industrial/Groove metal di Marsiglia, Francia, nata nel 1997.\nStoria.\nHanno cominciato a riscuotere un buon successo grazie all'album \"What Hell is About\" del 2006, che li ha portati ad aprire per In Flames e Sepultura nel loro tour europeo e ad esibirsi al Metal Camp, per la canzone \"It's All About Time\" hanno collaborato con il cantante dei Borknagar e bassista, secondo cantante dei Dimmu Borgir ICS Vortex."}
{"id": "1204069", "revid": "9544543", "url": "https://it.wikipedia.org/wiki?curid=1204069", "title": "Pippo kennedy show", "text": ""}
{"id": "1204072", "revid": "767487", "url": "https://it.wikipedia.org/wiki?curid=1204072", "title": "Maceo Rigters", "text": "Carriera.\nClub.\nDebutta in Eredivisie nel 2003 con la maglia dell'. Nella prima stagione colleziona due sole presenze. Nella stagione successiva gioca in Eerste Divisie, la seconda divisione olandese, con il Dordrecht, collezionando 17 presenze ed 8 gol, mentre nella seconda parte della stagione \u00e8 al NAC Breda in Eredivisie.\nNella stagione 2005-2006, sempre al NAC, gioca 24 partite e segna 2 gol, mentre in quella successiva totalizza 32 presenze e 3 gol. Nel 2007 viene acquistato dal ; nel 2008 il Blackburn lo gira in prestito prima al Norwich City, squadra di Football League Championship, e poi al Barnsley, sempre in Championship.\nIl 1\u00ba settembre 2011 si trasferisce in Australia presso il Gold Coast United.\nNazionale.\nHa fatto parte della Nazionale olandese Under-21 allenata da Foppe de Haan.\nCon questa selezione ha partecipato agli Europei Under-21 2007. Inizialmente gli \u00e8 stata riservata la panchina, ma, nel corso del torneo, ha saputo conquistarsi la fiducia del tecnico ed \u00e8 divenuto titolare guadagnando il titolo di capocannoniere del torneo con quattro reti, contribuendo alla vittoria del titolo da parte degli \"orange\".\nAl termine della competizione \u00e8 stato inserito dall'UEFA nel \"Dream Team\" del torneo."}
{"id": "1204074", "revid": "110157", "url": "https://it.wikipedia.org/wiki?curid=1204074", "title": "Mer\u00e5ker", "text": "Mer\u00e5ker \u00e8 un comune norvegese della contea di Tr\u00f8ndelag."}
{"id": "1204076", "revid": "287204", "url": "https://it.wikipedia.org/wiki?curid=1204076", "title": "Meraker", "text": ""}
{"id": "1204080", "revid": "76069", "url": "https://it.wikipedia.org/wiki?curid=1204080", "title": "Tadamishi Kuribayashi", "text": ""}
{"id": "1204089", "revid": "767487", "url": "https://it.wikipedia.org/wiki?curid=1204089", "title": "Tapeworm", "text": "I Tapeworn era un defunto side project dei Nine Inch Nails esistito in varie forme tra il 1995 e il 2004.\nStoria del gruppo.\nIl gruppo non hai mai realizzato alcuna registrazione ma \u00e8 stato frequentemente menzionato in varie interviste. La band part\u00ec come side-project tra il frontman dei NIN Trent Reznor e i membri live Danny Lohner e Charlie Clouser. Nel corso degli anni il gruppo si espande ed evolve numerose volte e include artisti come Maynard James Keenan, Atticus Ross e Alan Moulder trasformando quindi il progetto in un super gruppo. Dopo anni di voci su un possibile tour, Reznor annuncia la fine del progetto nel 2004.\nFormazione.\nMusicisti citati come partecipanti alle registrazioni dei Tapeworm:"}
{"id": "1204090", "revid": "339392", "url": "https://it.wikipedia.org/wiki?curid=1204090", "title": "Festa di Maria SS. della Visitazione", "text": ""}
{"id": "1204091", "revid": "339392", "url": "https://it.wikipedia.org/wiki?curid=1204091", "title": "Festa patronale di Enna", "text": ""}
{"id": "1204097", "revid": "339392", "url": "https://it.wikipedia.org/wiki?curid=1204097", "title": "Festa Patronale di Enna", "text": ""}
{"id": "1204100", "revid": "339392", "url": "https://it.wikipedia.org/wiki?curid=1204100", "title": "Festa del 2 luglio (Enna)", "text": ""}
{"id": "1204101", "revid": "339392", "url": "https://it.wikipedia.org/wiki?curid=1204101", "title": "Festa del 2 luglio", "text": ""}
{"id": "1204106", "revid": "1828520", "url": "https://it.wikipedia.org/wiki?curid=1204106", "title": "Campionato mondiale di calcio a 5 maschile 1985", "text": "Il secondo Campionato del mondo di futsal, disputato dal 17 ottobre al 27 ottobre 1985 in Spagna, fu la seconda edizione di un torneo per squadre nazionali di futsal organizzato dalla FIFUSA, organismo che amministrava tale sport in ambito mondiale.\nAi nastri di partenza della manifestazione si presentarono dodici formazioni divise in tre gironi da quattro squadre, il primo girone venne disputato a Barcellona, con l'esclusione di Brasile-Olanda disputata ad Elche, mentre gli altri due gironi, compreso quello dei padroni di casa della Spagna, furono giocati a Madrid. Nella seconda fase i due gironcini all'italiana di tre squadre ciascuno determinarono le due finaliste, ovvero i campioni uscenti ed i padroni di casa, che si disputarono la finale a Madrid, dove i brasiliani ebbero la meglio per 3-1.\nIl torneo \u00e8 segnato dall'affermazione di un Brasile che nell'arco delle sei gare disputate subisce solo tre reti, mettendone a segno la bellezza di 48, la squadra sempre capitanata dal portiere Jos\u00e9 Roberto Coelho Santana, detto Beto, e diretta in panchina da C\u00e9sar Vieira vinse quindi con pieno merito il mondiale anche in virt\u00f9 del fatto che gli incroci determinarono nella seconda fase un girone di ferro per i verdeoro, assieme ai vicecampioni del mondo uscenti del Paraguay ed ai terzi classificati dell'Uruguay.\nLa Spagna, che inaugur\u00f2 il mondiale il 17 ottobre battendo nettamente l'Australia fu l'eccezione europea in un gioco ancora fortemente dominato dai sudamericani nonostante le formazioni invitate fossero molto equilibrate: 4 europee, 4 sudamericane, 2 nord-centroamericane, Giappone ed Australia. Nonostante questo oltre al Brasile, Paraguay e Argentina fecero la finale per il 3\u00ba e 4\u00ba posto, mentre l'Uruguay giunse 5\u00b0."}
{"id": "1204112", "revid": "590", "url": "https://it.wikipedia.org/wiki?curid=1204112", "title": "Johannes Defuk", "text": "Fu un nobile cavaliere, forse un duca, per altri prelato in carica vescovile tedesco sceso in Italia nel 1111 al seguito del futuro imperatore del Sacro Romano Impero Enrico V che andava a farsi incoronare appunto imperatore dal papa Pasquale II.\nIl suo nome \u00e8 legato alla leggenda dell'Est! Est!! Est!!! di Montefiascone (un famoso vino locale) che porta questo nome proprio grazie alla figura di questo nobile e leggendario personaggio; infatti Defuk grande estimatore del buon vino mandava\nun suo messo, il coppiere Martino, in avanscoperta per trovare nei borghi italiani cantine e taverne che offrivano vino di ottime qualit\u00e0; tra i due esisteva una sorta di codice infatti Martino doveva apporre sulla porta delle cantine con buon vino il \"sigillo\" ovvero la parola latina \"Est!\" (che significa c'\u00e8) si narra che lungo la discesa numerosi \"Est\" furono scritti a volte anche due \"Est!\", ma arrivato al borgo di Montefiascone il fidato servo lasci\u00f2 la famosa dicitura: \"Est!Est!!Est!!!\", tanto era rimasto esterrefatto dalla bont\u00e0 del nettare montefiasconese.\nSi narra poi che il nobile, apprezzandone la qualit\u00e0, si ferm\u00f2 parecchi giorni per berne, poi di ritorno dalla cerimonia di incoronazione, si stabil\u00ec a Montefiascone, per continuare a bere quel vino eccellente, e ne consum\u00f2 talmente tanto che si ammal\u00f2 e mor\u00ec, nel 1113 a Montefiascone.\nVenne sepolto nella chiesa di San Flaviano, dove ancora si pu\u00f2 leggere, sulla lapide in peperino grigio, l'iscrizione: \"Per il troppo EST! qui giace morto il mio signore Johannes Defuk\".\nEgli, in riconoscenza dell'ospitalit\u00e0 dell'amata gente di Montefiascone, e come ultimo atto di omaggio verso il suo vino, lasci\u00f2 alla cittadinanza di Montefiascone un'eredit\u00e0 di 24.000 scudi, nonch\u00e9 tutti i suoi vestiti e averi a patto che ad ogni anniversario della sua morte, una botticella di vino moscato venisse versata sul sepolcro, tradizione che venne ripetuta dal XVIII secolo fino ai giorni nostri.\nOgni anno la sua vicenda viene rievocata attraverso un corteo storico composto da compagini civili e militari e che conta non meno di 200 comparse. \nQuesta manifestazione si tiene in agosto durante la Fiera del vino di Montefiascone."}
