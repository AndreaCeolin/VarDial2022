{"id": "1219163", "revid": "588670", "url": "https://it.wikipedia.org/wiki?curid=1219163", "title": "Godronatura (filatelia)", "text": "In filatelia la godronatura (o codronatura) \u00e8 il meccanismo mediante il quale la pellicola di gomma, posta sul retro dei francobollo per fungere da adesivo (e inizialmente presente come una sottile pellicola uniforme), viene sminuzzata.\nLo scopo della codronatura \u00e8 impedire che la gomma, riducendosi o dilatandosi in modo diverso dalla carta in fase di calandratura, induca sul francobollo una curvatura o un arricciamento.\nIl processo della codronatura viene solitamente effettuato facendo passare il foglio contenente i francobolli tra due rulli, uno liscio e l'altro (quello dalla parte della gomma) avente una superficie ricoperta da una fitta schiera di piccole lame, che tagliuzzano la gomma.\nIn filatelia la codronatura \u00e8 presa spesso in considerazione; pu\u00f2 capitare infatti, che i segni lasciati da questo processo siano distintamente visibili su di un francobollo e diano indicazioni sulla sua stampa."}
{"id": "1219164", "revid": "108682", "url": "https://it.wikipedia.org/wiki?curid=1219164", "title": "Concerto Live Earth Londra", "text": ""}
{"id": "1219166", "revid": "287204", "url": "https://it.wikipedia.org/wiki?curid=1219166", "title": "30252 Textorisova", "text": ""}
{"id": "1219167", "revid": "161374", "url": "https://it.wikipedia.org/wiki?curid=1219167", "title": "Desolation Island", "text": ""}
{"id": "1219168", "revid": "161374", "url": "https://it.wikipedia.org/wiki?curid=1219168", "title": "Desolation island", "text": ""}
{"id": "1219169", "revid": "108682", "url": "https://it.wikipedia.org/wiki?curid=1219169", "title": "Concerto Live Earth di Londra", "text": ""}
{"id": "1219170", "revid": "38120", "url": "https://it.wikipedia.org/wiki?curid=1219170", "title": "Rockfords", "text": ""}
{"id": "1219171", "revid": "1226", "url": "https://it.wikipedia.org/wiki?curid=1219171", "title": "Guerre di religione", "text": ""}
{"id": "1219174", "revid": "287204", "url": "https://it.wikipedia.org/wiki?curid=1219174", "title": "30778 Doblin", "text": ""}
{"id": "1219177", "revid": "135224", "url": "https://it.wikipedia.org/wiki?curid=1219177", "title": "Scarabeo rinoceronte", "text": ""}
{"id": "1219180", "revid": "287204", "url": "https://it.wikipedia.org/wiki?curid=1219180", "title": "30798 Graubunden", "text": ""}
{"id": "1219181", "revid": "1924342", "url": "https://it.wikipedia.org/wiki?curid=1219181", "title": "Little Walter", "text": "La sua tecnica rivoluzionaria nel suonare l'armonica a bocca trova eguali solo in artisti come Charlie Parker o Jimi Hendrix in quanto a impatto: ci sono stati grandi musicisti prima e dopo, ma i virtuosismi e le innovazioni di Jacobs raggiunsero livelli di espressione mai immaginati prima di allora, e sostanzialmente in grado di scardinare in tutti gli ascoltatori le aspettative su cosa si potesse raggiungere nel blues.\nLa sua vita \u00e8 stata raccontata nel film del 2008 \"Cadillac Records\".\nBiografia.\nNato a Marksville, Louisiana, dopo aver lasciato la scuola a 12 anni, Walter fece alcuni lavori spostandosi in varie citt\u00e0. Intanto si avvicinava al mondo della musica e pi\u00f9 specificamente del Blues ascoltando armonicisti come Sonny Boy Williamson II.\nArriv\u00f2 a Chicago nel 1945 e occasionalmente si esib\u00ec come chitarrista, ma era chiaro che la sua vocazione era l'armonica a bocca.\nNella vita di Chicago conobbe il chitarrista blues Floyd Jones, con il quale registr\u00f2 il suo primo demo. Little Walter, inoltre, fu sicuramente uno dei primi ad amplificare l'armonica. Questa esigenza nacque dal momento che l'armonicista non sopportava essere sovrastato nel suono dalla chitarra elettrica. Jacobs con questo nuovo modo di suonare l'armonica riusc\u00ec a scoprire nuovi effetti e nuovi timbri da apportare allo strumento a fiato.\nUn suo brano del 1959, \"Blue and Lonesome\", \u00e8 stato registrato dai Rolling Stones nel 2016, e ha dato il nome al loro omonimo album.\nLa morte.\nIl 14 febbraio 1968 Walter si esib\u00ec in un locale a Sud di Chicago, dove fu coinvolto in una rissa. Il bluesman aveva numerosi precedenti di questo tipo che gli avevano procurato diversi danni fisici; sembra probabile che la rissa di quella notte, dunque, abbia solo aggravato delle complicazioni interne gi\u00e0 esistenti e Marion Walter Jacobs mor\u00ec nel sonno nella casa della fidanzata a Chicago nella notte del 15 febbraio 1968.\nLa causa ufficiale del decesso venne ricondotta a una trombosi coronarica.\nFu seppellito il 22 febbraio 1968 al St. Mary's Cemetery nell'Evergreen Park.\nDiscografia.\nCome molti altri bluesmen prima della met\u00e0 degli anni sessanta, Little Walter era principalmente un artista da singoli. L'unico suo album pubblicato quando egli era ancora vivo, \"Best of Little Walter\", include dieci dei suoi successi pi\u00f9 due B-side. Dopo la sua morte, uscirono varie raccolte e compilation, spesso anche con inediti notevoli. Tra queste:\nLittle Walter incise anche con altri artisti; da segnalare \"Super Blues\" del 1967 insieme a Bo Diddley e Muddy Waters."}
{"id": "1219183", "revid": "15756", "url": "https://it.wikipedia.org/wiki?curid=1219183", "title": "Shockwave", "text": ""}
{"id": "1219190", "revid": "22570", "url": "https://it.wikipedia.org/wiki?curid=1219190", "title": "Torre rotonda", "text": ""}
{"id": "1219193", "revid": "21079", "url": "https://it.wikipedia.org/wiki?curid=1219193", "title": "Leggi di conservazione", "text": ""}
{"id": "1219196", "revid": "1318658", "url": "https://it.wikipedia.org/wiki?curid=1219196", "title": "Pontegradella", "text": "Pontegradella \u00e8 una frazione di 1.118 abitanti del comune di Ferrara, facente parte della Circoscrizione 4. Si trova a est del capoluogo a circa 2 chilometri di distanza dalle mura cittadine.\nGeografia fisica.\nLa zona abitativa del borgo sorge su un'area prevalentemente pianeggiante, caratterizzata da ampi campi coltivati e canali di scolo. Le basse temperature in inverno ne fanno una zona soggetta a numerosi giorni di nebbia e di pioggia, fattori climatici che caratterizzano tutto il territorio ferrarese, mentre l'estate appare pi\u00f9 calda e afosa.\nOrigini del nome.\nIn passato la localit\u00e0 era riferita anche con i toponimi \u201c\"Ponte Gradella\"\u201d o \u201c\"Ponte della Gradella\"\u201d. Il toponimo deriva probabilmente da \u201cgratella\u201d ovvero \u201cgraticcio\u201d; si riferiva a un piccolo ponte di grate di legno che permetteva l'attraversamento del canale Naviglio, un tempo navigabile. Secondo altre fonti (ASF, not. Olivieri Andrea, matr.73, p.\u00a05., atto notarile che registra l'investimento in terra da parte di Silvetro de Gradellis), invece, il nome coniugherebbe i due elementi prevalenti del sito: il ponte sul canale Naviglio e il nome, secondo la tradizione romana, della gens de Gradellis, cio\u00e8 della famiglia che per prima nella zona acquist\u00f2 della terra. Le mappe corografiche dell'area a partire dal 1400 infatti, indicano con il nome \"La Gradella\" il ponte con l'incrocio della via \"comuna\" (via Pioppa) con la strada pubblica, parallela al corso del Naviglio.\nStoria.\nPontegradella era considerata in passato una estensione del quartiere Quacchio (toponimo che deriva dal latino \"aquatio\"), nome che si riferisce a un vasto territorio acquitrinoso intorno al Po di Volano e alle opere di canalizzazione limitrofe.\nQuesto era parte di un insieme borghi situati a ridosso delle mura orientali della citt\u00e0. Alcuni dei borghi originari furono rasi al suolo nel Medioevo, per ordine di Alfonso I d'Este, allo scopo di estendere la zona di difesa esterna in quest'area della citt\u00e0.\nI primi insediamenti a Pontegradella risalgono al XII secolo, quando le bonifiche resero abitabili queste aree paludose. Il borgo era considerato fra quelli raggiungibili per via fluviale dal Po di Volano. Il ramo navigabile principale di questo sistema idrico, in epoca medievale, aveva un andamento completamente diverso da quello attuale e \u2013 a quanto pare\u00a0\u2013 formava anche una serie di isole.\nUn decreto emesso nel 1438 impegnava il Ducato Estense a fornire stabilmente un medico, una scorta di medicinali e un barcaiolo per questa localit\u00e0.\nPontegradella ebbe lo status di frazione solo ai primi del \u2018900. Il luogo, che prima era un semplice crocevia presso il ponte sul Naviglio tra via Pioppa e via Pontegradella, fu dotato di un proprio ufficio postale e di una parrocchia dedicata a San Pietro costruita nel 1960. Nel 1911 venne costruita la scuola elementare, che attualmente fa parte dell'Istituto Comprensivo Statale \"Don Lorenzo Milani\". Poco distante dalla scuola, sul lato opposto della stessa via Pioppa, si trova la scuola dell'infanzia \"Agnese Zanardi\", edificata nel 1954 su un terreno di propriet\u00e0 Zanardi Prosperi, ed attualmente gestita dalle suore francescane di Malta.\nLuoghi d'interesse.\nSulla via Pontegradella che costeggia il Naviglio spicca un edificio detto Villa delle Statue, una grande casa colonica padronale con vasto giardino e pertinenze rurali che fu di propriet\u00e0 dei marchesi Tassoni Estense, circondata da mura merlate decorate con grandi calchi di gesso. Recentemente \u00e8 stato ristrutturato e suddiviso in diverse signorili unit\u00e0 immobiliari.\nSulla via Pioppa, di fronte alla chiesa di San Pietro Apostolo, sorge Casa Sitta, villa ottocentesca fatta costruire dagli omonimi possidenti terrieri, in cui nacque e visse fino agli anni trenta l'allora rettore dell'Universit\u00e0 Pietro Sitta. \nGeografia antropica.\nUrbanistica.\nVi \u00e8 stata negli ultimi anni una forte espansione residenziale; i nuovi insediamenti, collegati a Pontegradella tramite piste ciclabili e piccoli ponti sul canale del Naviglio, alternandosi alle aree di campagna, costituiscono un paesaggio urbano \"verde\" ormai caratteristico di questa zona della citt\u00e0. Le nuove aree abitative si sono insediate maggiormente lungo la Via Pontegradella mentre l'interno del borgo \u00e8 stato soggetto ad un miglioramento in termini di viabilit\u00e0 con l'aggiunta di una nuova segnaletica insieme all'illuminazione pubblica mentre le nuove aree residenziali si sono intensificate a nord del borgo.\nSuddivisioni amministrative.\nAl giorno d'oggi la frazione \u00e8 parte della Circoscrizione 4, il cui territorio paesaggistico finora \u00e8 stato preservato dall'inserimento di attivit\u00e0 produttive. Un'altra piccola suddivisione della frazione \u00e8 quella di \"Ponte Travagli\" ubicato a nord del borgo.\nInfrastrutture e trasporti.\nStrade.\nPontegradella \u00e8 collegata a Ferrara tramite l'omonima via principale che parte dalla circonvallazione est di Via Caretti fino al borgo. La via di collegamento secondaria pi\u00f9 importante \u00e8 la Via Copparo che arriva al borgo innestandosi a nord dei suoi confini. La frazione \u00e8 caratterizzata da un'unica strada che l'attraversa tutta nella sua lunghezza, ovvero Via Pioppa. Recentemente, grazie all'interramento di una porzione del canale ed alla realizzazione di un parcheggio e di alcune aiuole, l'antico crocevia ha acquisito l'aspetto di una piccola piazza dotata di attraversamenti pedonali e nuova segnaletica verticale.\nMobilit\u00e0 urbana.\nLa frazione \u00e8 collegata alla citt\u00e0 dalla linea urbana di trasporto pubblico n\u00ba 9, gestita da Tper, il cui tragitto \u00e8 stato recentemente allungato sino alla vicina localit\u00e0 di \"Ponte Travagli\", e da corse della linea extraurbana Ferrara - Copparo - Ariano - Goro."}
{"id": "1219198", "revid": "124219092", "url": "https://it.wikipedia.org/wiki?curid=1219198", "title": "Giulio I Cybo-Malaspina", "text": "Biografia.\nI primi anni.\nI suoi genitori erano Ricciarda Malaspina, ultima del ramo dinastico, secondogenita ed erede di Alberico II Malaspina marchese di Massa e signore di Carrara, e Lorenzo Cybo, conte di Ferentillo, quartogenito di Franceschetto Cybo (figlio del papa Innocenzo VIII) e di Maddalena de' Medici (il cui padre era Lorenzo il Magnifico). Giulio nacque a Roma il 1\u00ba marzo 1525 nel palazzo Cybo in piazza Navona, di propriet\u00e0 del padre e in seguito incorporato nella residenza dei Pamphilj, dove Ricciarda amava soggiornare: vi rimase per due anni, fino a quando la famiglia dovette, via mare, rientrare nel castello di Massa, sua residenza ufficiale, a causa del sacco di Roma. Lo Stato, durante le assenze della marchesa, veniva amministrato, secondo la volont\u00e0 paterna, da sua madre Lucrezia d'Este, coadiuvata dal cognato cardinale Innocenzo Cybo: lei si riservava il disbrigo degli affari diplomatici con l'estero.\nRicciarda e i figli Eleonora e Giulio ritornarono a Roma - il marito Lorenzo con il quale l'accordo non era perfetto si era stabilito ad Agnano e curava gli interessi della sua contea di Ferentillo - e vi rimasero fino al 1533, per poi insediarsi a Firenze nel palazzo Pazzi, sempre appartenente ai Cybo: la marchesa e la sorella Taddea vi tennero corte suscitando pettegolezzi e scandalo per la vita che conducevano. Nel 1543 il diciottenne Giulio si rec\u00f2 a Barcellona dove, con il sostegno dell'ammiraglio Andrea Doria, entr\u00f2 a far parte della corte dell'imperatore Carlo V.\nI gravi dissidi tra Giulio e la dispotica madre erano dovuti soprattutto alle disposizioni testamentarie del defunto avo Antonio Alberico II Malaspina che aveva nominato suo successore il primogenito maschio della figlia che, insieme alla vedova Lucrezia, avrebbe retto il marchesato fino al raggiungimento della maggiore et\u00e0. Ma Ricciarda ricorse ad ogni mezzo per escludere il figlio - come aveva gi\u00e0 fatto con il marito - per mantenere personalmente il potere, con l'appoggio imperiale. Intanto, nel 1544, Giulio, dopo le esperienze non costruttive, anche finanziarie, vissute in Spagna, si stabil\u00ec temporaneamente nella rocca di Carrara, presso lo zio cardinale Cybo, indi ad Agnano dal padre, poi a Roma. Qui reclam\u00f2 all'imperiosa Ricciarda, in quanto primogenito, il suo diritto al rango di marchese di Massa e signore di Carrara: la nobildonna rifiut\u00f2 decisamente di trasmettergli il potere, in quanto desiderava continuare ad esercitarlo personalmente e passarlo, alla morte, al prediletto Alberico. Segu\u00ec, tra madre e figlio, un'accanita lotta senza esclusione di colpi che, in un primo tempo, favor\u00ec Giulio per poi trasformarsi per lui in uno scontro mortale.\nNel marzo 1546 Giulio spos\u00f2 Peretta Doria (1526-1591), figlia di Tommaso, primo cugino di Andrea Doria dei principi di Oneglia, e di Maria Grillo: la donna, dopo la scomparsa del Cybo-Malaspina, si rispos\u00f2 con il parente Filippo Doria, conte di Sassocorvaro e morir\u00e0 nella Rocca ubaldinesca. Ricciarda, nel frattempo, procedette per vie legali contro Giulio che, con l'aiuto del padre, di Andrea Doria e dei Medici, riusc\u00ec con la forza ad occupare il territorio che gli spettava, proclamandosi, il 7 ottobre 1546, marchese. La situazione, tuttavia, peggior\u00f2 e Giulio perse i supporti anche economici degli alleati. Il 30 maggio 1547 concluse con la madre un accordo per cui, con il pagamento di quarantamila ducati d'oro, le restituiva i feudi che lui avrebbe retto in suo nome. Il 27 giugno Ricciarda si install\u00f2 nella nativa rocca massese, mentre l'incauto Giulio, sprovvisto della grande somma pattuita, chiese un prestito allo zio acquisito Andrea Doria, che per\u00f2 glielo rifiut\u00f2.\nIl tradimento e la morte.\nIn seguito a questo fatto il giovane marchese inizi\u00f2 a cospirare contro l'ammiraglio, al fine di ucciderlo e portare la repubblica di Genova, ed il suo marchesato, nell'orbita francese. Il complotto, sostenuto da Ottobono Fieschi ed altri esiliati genovesi riparati a Venezia prevedeva l'ingresso in citt\u00e0, l'omicidio del Doria, dell'ambasciatore spagnolo e di altri membri del partito filo-spagnolo. Un sostegno in questa operazione giungeva anche dalla famiglia fiorentina degli Strozzi e da papa Paolo III: i primi infatti non perdonavano agli spagnoli di Carlo V la fine della repubblica fiorentina, il secondo gradiva un maggiore equilibrio dei poteri nella penisola.\nLa cospirazione fu per\u00f2 scoperta prima che venisse messa in atto e Giulio I venne arrestato e imprigionato nel castello di Pontremoli, quindi condotto a Milano e, nonostante l'intervento dei congiunti Cosimo I de' Medici e Ercole II d'Este, duca di Ferrara - la madre e lo zio cardinale si disinteressarono completamente di lui -, fu decapitato a soli 23 anni il 18 maggio 1548. Il suo corpo, inumato nella chiesa milanese di Santa Maria degli Angeli (officiata dai padri zoccolanti, ai quali Giulio lasci\u00f2 una cospicua somma), fu infine sepolto, dopo un quarto di secolo, nel 1573 (su provvedimento del fratello minore Alberico I che aveva sofferto per la sua drammatica dipartita), nella cripta della cattedrale di Massa: la salma fu composta vicino a quelle del padre Lorenzo e della madre Ricciarda che non aveva mosso un dito per salvarlo. Il biografo di Giulio, Luigi Staffetti, lo descrisse dedito ad attivit\u00e0 culturali (autore di sonetti, di cui rimane l'ultimo, composto prima di morire), di normale statura, di colorito olivastro, riccioluto, animoso e ardito, snello e somigliante al genitore: l'unico presunto suo ritratto - anche secondo la tradizione popolare - \u00e8 una piccola scultura presente a Massa nella rocca Malaspina.\nTitoli.\nMarchese sovrano di Massa e signore sovrano di Carrara, Moneta ed Avenza, patrizio romano e genovese, patrizio di Pisa e Firenze, patrizio napoletano, nobile di Viterbo."}
{"id": "1219202", "revid": "45891", "url": "https://it.wikipedia.org/wiki?curid=1219202", "title": "Hexadecimale", "text": ""}
{"id": "1219203", "revid": "287204", "url": "https://it.wikipedia.org/wiki?curid=1219203", "title": "Joao Moutinho", "text": ""}
{"id": "1219206", "revid": "339392", "url": "https://it.wikipedia.org/wiki?curid=1219206", "title": "Associazione Sportiva Ischia Benessere &amp; Sport", "text": ""}
{"id": "1219207", "revid": "53251", "url": "https://it.wikipedia.org/wiki?curid=1219207", "title": "Codronatura", "text": ""}
{"id": "1219213", "revid": "289247", "url": "https://it.wikipedia.org/wiki?curid=1219213", "title": "San Canizio", "text": ""}
{"id": "1219214", "revid": "61749", "url": "https://it.wikipedia.org/wiki?curid=1219214", "title": "Dvd jon", "text": ""}
{"id": "1219216", "revid": "61749", "url": "https://it.wikipedia.org/wiki?curid=1219216", "title": "DVD jon", "text": ""}
{"id": "1219218", "revid": "124783227", "url": "https://it.wikipedia.org/wiki?curid=1219218", "title": "Annunciazione (Leonardo)", "text": "L'Annunciazione \u00e8 un dipinto a olio e tempera su tavola (98\u00d7217 cm), attribuito a Leonardo da Vinci, databile tra il 1472 e il 1475 circa e conservato nella Galleria degli Uffizi di Firenze.\nIl quadro \u00e8 stato trovato nel 1867 nella piccola chiesa di San Bartolomeo a Monte Oliveto, a Firenze.\nStoria.\nBench\u00e9 si abbiano pochissime informazioni certe riguardo alle origini di quest'opera, si ipotizza che si tratti di una delle primissime committenze, che Leonardo riusc\u00ec a guadagnarsi mentre era \"a bottega\" dal Verrocchio.\nIl Morelli, il Cavalcaselle, Heindereich e Calvi non l'attribuirono a Leonardo, ma proposero il Ghirlandaio o suo figlio Ridolfo, o Lorenzo di Credi in collaborazione con Leonardo. Lasciavano perplessi soprattutto alcuni errori, come quello del piano del leggio allineato alle spalle ma non ai piedi della Madonna e delle mancanze non presenti nelle altre opere leonardesche. Invece la semplicit\u00e0 compositiva, la freddezza del viso, la capigliatura col \"ciuffetto\" dell'angelo e la presenza del paesaggio portuale erano tutte caratteristiche dello stile di Leonardo. Pubblicata poi come opera di collaborazione tra Ghirlandaio e Leonardo, oggi \u00e8 prevalentemente indicata come frutto di una collaborazione tra la bottega del Verrocchio e Leonardo.\nLe datazioni proposte con pi\u00f9 consensi oscillano tra gli anni sessanta del XV secolo e il 1475, prima comunque dell'angelo nel \"Battesimo di Cristo\" (1475-1478 circa). Un disegno del Credi, conservato all'Albertina di Vienna e che ritrae una Testa di giovinetto, \u00e8 stato confrontato con il volto della Madonna.\nL'opera si trovava nella chiesa di San Bartolomeo a Monteoliveto, sulle colline a sud di Firenze, dove rest\u00f2 fino al 1867, quando fu trasferita alla Galleria degli Uffizi. Non \u00e8 detto che la chiesa di San Bartolomeo fosse la destinazione originaria dell'opera, infatti Vasari non la cit\u00f2, pur avendo tra i frati olivetani il corrispondente e amico don Miniato Pitti, che lo aveva informato minuziosamente sul corredo artistico del convento.\nCon l'arrivo agli Uffizi, alcuni studiosi cominciarono a indicare il dipinto come una delle opere giovanili di Leonardo. I dubbi oggi sono quasi del tutto appianati dal ritrovamento di due disegni preparatori di Leonardo, che hanno confermato la tesi attributiva sostenuta per la prima volta da Liphart nel 1869: uno si trova alla Christ Church Library di Oxford (n. A 31) e contempla lo studio della manica destra dell'angelo; l'altro \u00e8 al Louvre (n. 2255) e riguarda il mantello della Vergine.\nA Lorenzo di Credi \u00e8 in genere attribuita un'altra \"Annunciazione\", di dimensioni minori, al Louvre, che taluni studiosi riferiscono a Leonardo.\nL'opera \u00e8 stata restaurata nel 2000, ripristinando una migliore luminosit\u00e0 e leggibilit\u00e0 dei dettagli, con una migliorata lettura della prospettiva grazie alla maggiore visibilit\u00e0 dello scorcio architettonico sulla destra e dello sfumare del paesaggio. Secondo lo studioso Massimo Giontella, l'Annunciazione sarebbe un'opera risalente al 1481 ed attribuibile ad Antonio del Pollaiolo, a cui per\u00f2 anche Leonardo avrebbe partecipato, e la citt\u00e0 sullo sfondo viene identificata in Otranto, espugnata dai Turchi nel 1480.\nDescrizione.\nAmbientazione.\nLeonardo si allontan\u00f2 consapevolmente dall'iconografia tradizionale del tema dell'Annunciazione ambientando la scena in un giardino all'esterno della casa della Vergine al posto della consueta loggia o della camera da letto di Maria. Secondo la tradizione medioevale l'ambientazione era sempre collocata in un luogo chiuso, almeno per quanto riguardava la Vergine, in modo da inserire elementi iconografici, quali il letto, mentre l'Angelo poteva essere posizionato all'esterno, ma in un \"hortus conclusus\", ovvero un orto delimitato da alti muri che alludeva al ventre di Maria.\n\u00c8 tradizionale per altri versi, infatti ritroviamo la collocazione dei due personaggi (la Madonna a destra e l'Angelo a sinistra) come ad esempio nell\"Annunciazione\" di Beato Angelico. Inoltre, per mantenere la riservatezza dell'incontro Leonardo dipinse la Madonna in un angolo del palazzo, per\u00f2 facendo intravedere il letto dal portale; poi, un muretto delimita il giardinetto, ma con un passaggio. L'ampia parte della scena dedicata alla natura sembra voler sottolineare come il miracolo dell'Incarnazione divina coinvolga, oltre che un'umana come Maria, l'intero creato. Grande attenzione \u00e8 riservata infatti alla descrizione botanica dei fiori e delle altre specie vegetali sia nel prato che nello sfondo: si tratta di un omaggio alla variet\u00e0 e ricchezza della creazione divina. I fiori del prato, in particolar modo, appaiono studiati dal vero, con una precisione lenticolare. Nello sfondo, oltre il muretto, si vedono un fiume con anse e barche, montagne punteggiate da torri e alberi. La luce \u00e8 chiarissima, come mattutina, e ingentilisce i contorni delle figure, preannunciando lo \"sfumato\".\nL'impostazione spaziale, anzich\u00e9 essere data dalla prospettiva geometrica quattrocentesca (che pure \u00e8 presente nell'ordinare i dettagli architettonici e le proporzioni dell'edificio, del pavimento e del leggio, con un punto di fuga al centro della tavola) \u00e8 resa piuttosto dal digradare progressivo dei colori, soprattutto nello sfondo: Leonardo si serv\u00ec infatti della prospettiva aerea, tecnica che prevedeva una colorazione pi\u00f9 tenue e sfumata per i particolari pi\u00f9 lontani, come se fossero avvolti in una foschia; egli sapeva infatti che tra l'occhio e un soggetto messo a distanza si sovrappongono molti strati di pulviscolo atmosferico, che rendono i contorni meno nitidi, a volte confusi. Gli oggetti vicini vennero invece raffigurati minuziosamente proprio perch\u00e9 pi\u00f9 gli oggetti sono vicini, pi\u00f9 li si vede meglio.\nSi comprende che questa \u00e8 un'opera giovanile dal fatto che la prospettiva aerea non \u00e8 resa gradualmente, ma c'\u00e8 come uno stacco al di l\u00e0 degli alberi pi\u00f9 vicini, troppo nitidi rispetto allo sfondo. Di questi alberi, i cipressi sono sistemati come colonne, sembrano dividere matematicamente la scena.\nL'Angelo.\nL'Angelo \u00e8 raffigurato in una posizione classica, come appena planato con le ali battenti, nel momento poco prima di richiudersi. La veste per\u00f2, a differenza di altri esempi (come l\"Annunciazione\" di Simone Martini), \u00e8 gi\u00e0 completamente ricaduta al suolo e mostra il suo peso sull'erba, in cui sembra anche di poter cogliere lo spostamento d'aria dell'atterraggio.\nA differenza degli angeli normalmente rappresentati, per\u00f2, non ha ali di pavone (considerato animale sacro e simbolo di immortalit\u00e0 per la carne creduta immarcescibile), bens\u00ec ali di volatile autentiche, studiate attraverso l'anatomia propria dei volatili. C'\u00e8, per\u00f2, una strana anomalia perch\u00e9 le ali originali erano pi\u00f9 corte. Pi\u00f9 tardi qualcuno dipinse sopra un'aggiunta, non comprendendo che qui Leonardo voleva rappresentare l'angelo che \u00e8 atterrato, quindi che sta chiudendo le ali. Questa \"correzione\" compromise tutto il lavoro di studio di Leonardo sugli uccelli e la rappresentazione realistica dell'ala. L'angelo porge un giglio, emblema di purezza e castit\u00e0, alla Vergine Maria. Al cipresso (sul fondo) viene associata l'immagine della Vergine Maria, di Cristo e della Chiesa, probabilmente in virt\u00f9 della sua caratteristica di crescere alto verso il cielo.\nL'impostazione della posizione \u00e8 classica leonardesca, considerando il panneggio a pieghe ampie e morbide. Giorgio Vasari racconta che talvolta l'artista faceva modelli in argilla delle figure, le avvolgeva in morbidi manti bagnati nel gesso e quindi riproduceva pazientemente l'andamento del panneggio. La posizione delle mani \u00e8 naturale: la destra \u00e8 benedicente mentre la sinistra regge il giglio, simbolo di purezza. Lo sguardo \u00e8 rivolto fisso verso Maria, nell'atto dell'annuncio.\nC'\u00e8 una perplessit\u00e0 riguardante la testa dell'angelo: l'incarnato \u00e8 pallido e piatto e non presenta le trasparenze classiche di Leonardo. C'\u00e8 grande differenza con l'angelo del \"Battesimo di Cristo\": qui i capelli non sfumano ma appaiono come una massa compatta di ricci, che ha fatto pensare all'aiuto di un discepolo.\nLa Vergine e il leggio.\nMaria si trova dietro un altare marmoreo scolpito su cui \u00e8 appoggiato il legg\u00eco. Nell'altare si nota quanto Leonardo risent\u00ec degli insegnamenti del Verrocchio: \u00e8 decorato con motivi classici, che trovano riscontro in un monumento del suo maestro, la tomba di Giovanni e Piero de' Medici nella sagrestia Vecchia di San Lorenzo; analoghi sono i sostegni a forma di branche leonine che si sviluppano ai lati in elementi vegetali, girali e volute. Tra i riccioli superiori, che riecheggiano l'ordine ionico, \u00e8 teso un festone con foglie frutta e fiori, sormontato da una conchiglia tra nastri svolazzanti, simbolo della \"nuova Venere\", cio\u00e8 Maria, e della bellezza eterna. Di grande raffinatezza \u00e8 il velo semitrasparente sotto il libro delle Sacre Scritture che la Vergine stava leggendo, simbolo delle profezie del Vecchio Testamento (in particolare in questo caso \u00e8 rappresentato un passo di Isaia), che si avverano con l'atto di accettazione di Maria.\nMaria ha la mano destra appoggiata sul libro come se volesse evitare che si chiudesse (magari per il vento provocato dall'angelo), mentre la sinistra \u00e8 alzata in segno di accettazione del suo destino. Amplissimo \u00e8 il mantello azzurro che le copre le gambe, ricadente anche sul seggio, che d\u00e0 un forte senso di plasticit\u00e0 ed esalta la forma nascosta delle gambe. La testa di Maria \u00e8 ridipinta. \u00c8 presente il contrapposto.\nIn alcuni punti, a una visione molto ravvicinata, si possono riscontrare le impronte digitali del ventenne Leonardo, che sfumava il colore talvolta coi polpastrelli per ottenere effetti di sfumatura e amalgama. Tale tecnica si riscontra sulle foglie dei festoni alla base del leggio e sulle dita della mano destra della Vergine.\nL'errore di prospettiva.\nNel dipinto esistono degli errori di prospettiva: il braccio destro della Vergine risulta pi\u00f9 lungo del sinistro, le gambe sono corte rispetto all'altezza del busto e il cipresso si confonde con l'edificio quattrocentesco facendolo risultare pi\u00f9 grande. Ci\u00f2 \u00e8 dovuto, come gi\u00e0 accennato, alla diversa collocazione delle gambe e delle spalle della Vergine rispetto al leggio: guardando solo la met\u00e0 superiore Maria sembra lontana dallo spettatore, in angolo, guardando quella inferiore invece appare in primo piano.\nNon \u00e8 possibile confrontare quest'opera con l'altra versione dell\"Annunciazione\", che si trova oggi al Louvre, in quanto in quest'ultima la Vergine \u00e8 rappresentata con le braccia incrociate sul petto.\nUna teoria alternativa \u00e8 stata avanzata da Antonio Natali, direttore degli Uffizi. Secondo tale teoria, che parte da un'idea di Carlo Pedretti, uno dei massimi esperti di Leonardo, l\"errore\" di prospettiva sarebbe in realt\u00e0 voluto: infatti, osservando l\"Annunciazione\" da una posizione laterale a destra, la sproporzione del braccio risulta attenuata, per effetto dell'anamorfismo. Tale tecnica ottica, gi\u00e0 usata da altri maestri fiorentini come Donatello e Filippo Lippi, si trova anche in studi all'interno dei taccuini di Leonardo ed \u00e8 quindi possibile che l'artista abbia scelto di adottare questo adattamento prospettico in previsione della futura collocazione dell'opera, magari lungo una parete che doveva essere guardata prevalentemente in scorcio da destra."}
{"id": "1219226", "revid": "124913734", "url": "https://it.wikipedia.org/wiki?curid=1219226", "title": "Lotteria Italia", "text": "La Lotteria Italia (un tempo nota anche come Lotteria di Capodanno) \u00e8 la lotteria nazionale italiana, abbinata di anno in anno ad una delle pi\u00f9 popolari trasmissioni televisive della Rai, e trasmessa su Rai 1. Dal 2011, con la soppressione della Lotteria di Sanremo, al 2015, quando nacque la Lotteria Premio Louis Braille, e poi di nuovo dal 2018, \u00e8 l'unica lotteria nazionale italiana ancora in vigore (fino agli anni novanta si contavano ben 13 lotterie nazionali in Italia).\nDescrizione.\nI programmi della Lotteria Italia, che mette in palio premi di varia portata (dalle poche migliaia alle molte centinaia di migliaia di euro) sono tra i pi\u00f9 seguiti della televisione italiana, anche perch\u00e9 vengono ingaggiati tra i pi\u00f9 noti presentatori (come Gianni Morandi, Paolo Bonolis ecc.) e grandi ospiti, tra cui la celebre Shakira che partecip\u00f2 al programma della Lotteria \"Uno di noi\" nel 2002.\nL'estrazione dei premi vincenti si effettua annualmente il 6 gennaio. I premi si dividono in fasce o categorie, di importo variabile a seconda dell'edizione. Il record di biglietti venduti in un anno appartiene all'edizione del 1988, con oltre 37 milioni di tagliandi.\nDal 1998 ci sono anche premi istantanei paralleli, sul modello del gratta e vinci.\nStatistiche.\nProgrammi pi\u00f9 abbinati.\n\"Fantastico\" \u00e8 il programma pi\u00f9 abbinato alla Lotteria Italia con ben 13 edizioni, seguito da \"Canzonissima\" con 12 edizioni, \"La prova del cuoco\" con 8 edizioni, \"Carr\u00e0mba! Che sorpresa/Che fortuna\" e \"Soliti ignoti\" con 5 edizioni, \"Scommettiamo che...?\" e \"Affari tuoi\" con 4 edizioni, \"Torno sabato\" e \"Ballando con le stelle\" con 2 edizioni."}
{"id": "1219229", "revid": "1186321", "url": "https://it.wikipedia.org/wiki?curid=1219229", "title": "Composizione VII", "text": "Composizione VII (\"\u041a\u043e\u043c\u043f\u043e\u0437\u0438\u0446\u0438\u044f VII\") \u00e8 il pi\u00f9 grande e ambizioso quadro di Vasilij Kandinskij. Realizzato nel 1913, dipinto a olio su tela, \u00e8 collocato alla Galleria Tret'jakov di Mosca in Russia.\nStoria del dipinto.\nIl dipinto fu portato a termine nel 1913 dopo tre giorni e mezzo di duro lavoro nello studio di Kandinskij a Monaco. Esso fa parte di una serie di dieci Composizioni dipinte nell'arco di trent'anni. Il pittore defin\u00ec le sue \"Composizioni\" \"visioni interiori\" simili per forma e struttura a una sinfonia. Per \"Composizione VII\" realizz\u00f2 circa trenta studi.\nQuesto dipinto \u00e8 tipico della prima fase dell'Astrattismo. La composizione \u00e8 fatta essenzialmente di forme e colori ai quali viene attribuito un valore autonomo, cio\u00e8 un valore che non \u00e8 collegato ad eventi o ad oggetti riconoscibili.\nDescrizione.\nKandinskij inizi\u00f2 a lavorare al centro della parte sinistra della tela, facendo partire da questo nucleo colori contrastanti, forme e linee sezionate e alternando dense pennellate a leggere sfumature. In alcune zone delle linee brevi si accumulano a formare tratteggi ed in altre zone si dispongono parallelamente o si incrociano a formare piccole griglie. Tutti gli elementi della composizione sono distribuiti in modo da creare zone di diversa densit\u00e0.\nInterpretazione.\nIn quest'opera l'artista adotta un linguaggio pittorico completamente astratto anche se provvisto di un significato. Kandinskij dichiar\u00f2 che la sua intenzione era quella di creare un'arte che fungesse da rimedio spirituale per un mondo malato e materialista. Il tema di \"Composizione VII\" \u00e8 apocalittico ma, a differenza di \"Composizione VI\", che \u00e8 caratterizzata dalle terribili onde distruttive di un'alluvione, qui sembra di poter individuare la possibile rinascita di una caotica gioia. Il dipinto \u00e8 stato letto come un entusiastico grido di speranza rivolto contro la violenza incombente della prima guerra mondiale e della Rivoluzione russa."}
{"id": "1219230", "revid": "1305772", "url": "https://it.wikipedia.org/wiki?curid=1219230", "title": "Quadro con bordo bianco", "text": "Quadro con bordo bianco \u00e8 un dipinto a olio su tela (140,3x200,3\u00a0cm) realizzato nel 1913 dal pittore Vasily Kandinsky. \u00c8 conservato nel Guggenheim Museum di New York.\nLa tela \u00e8 stata esposta a Berlino nel primo Salone autunnale tedesco del 1913.\nCollegamenti esterni.\nSolomon R. Guggenheim Museum \u2013 Sito ufficiale"}
{"id": "1219231", "revid": "228587", "url": "https://it.wikipedia.org/wiki?curid=1219231", "title": "Cartone di sant'Anna", "text": "Il Cartone di sant'Anna (\"Sant'Anna, la Madonna, il Bambino e san Giovannino\") \u00e8 un disegno a gessetto nero, biacca e sfumino su carta (141,5x104,6\u00a0cm) di Leonardo da Vinci, databile al 1501-1505 circa e conservato nella National Gallery di Londra.\nStoria.\nDopo il lungo soggiorno milanese e alcuni viaggi, Leonardo torn\u00f2 a Firenze nel 1500, da dove mancava ormai da vent'anni. Tormentato da problemi economici e bisognoso di lavorare, venne aiutato da Filippino Lippi, che in passato aveva lavorato pi\u00f9 di una volta a commissioni lasciate incompiute e abbandonate da Leonardo. Filippino rinunci\u00f2 in suo favore all'incarico di dipingere per i frati Serviti una pala d'altare per l'altare maggiore della Santissima Annunziata. Leonardo, col Sala\u00ec, si trasfer\u00ec allora nel convento, dove realizz\u00f2 un cartone con una \"Sant'Anna\" che godette di una straordinaria fama tra i contemporanei, come raccont\u00f2 Vasari:\nI frati si dovettero per\u00f2 accontentare del solo disegno, poich\u00e9 Leonardo poco dopo lasciava di nuovo Firenze. Cambiato il programma iconografico la pala per l'altare maggiore venne poi avviata da Filippino e completata, dopo la sua morte, da Pietro Perugino. Del cartone leonardesco si persero presto le tracce.\nDel cartone fiorentino resta una descrizione nella lettera datata 3 aprile 1501 inviata dal carmelitano Pietro da Novellara a Isabella d'Este, in cui si parla di \u00abun Cristo Bambino di et\u00e0 circa un anno, che uscendo quasi de' bracci ad la mamma piglia un agnello et pare che lo stringa. La mamma quasi levandosi de grembo ad S. Anna, piglia il bambino per spiccarlo dall'agnellino. S. Anna, alquanto levandosi da sedere pare che voglia ritenere la figliola che non spicca il bambino dall'agnellino\u00bb.\nL'accostamento dell'opera per i serviti e il cartone di Londra appariva fin troppo ovvio, ma i primi dubbi sorsero per le differenze con la descrizione del frate, che si addice piuttosto a una tavola al Louvre. Ricerche documentarie hanno poi infatti dimostrato che l'opera londinese in verit\u00e0 proviene da Milano, dove ne testimonia la presenza una lettera di padre Resta a Pietro Bellori: \"Luigi XII prima del 1500 ordin\u00f2 un cartone di sant'Anna a Leonardo da Vinci dimorante a Milano: ne fece Leonardo un primo schizzo che sta presso i signori conti Arconati in Milano\".\nSebbene alcuni dettagli della lettera non siano chiari (come la presenza di Leonardo a Milano nel 1500 o la committenza del re francese), \u00e8 certo che il cartone pass\u00f2 dagli Arconati ai Casnedi nel 1721 e da questi ultimi alla famiglia Sagredo di Venezia, che lo cedettero a loro volta, nel 1763, a Robert Udney. L'inglese trasport\u00f2 l'opera alla sua residenza di Burlington House, dove venne inventariata (per questo \u00e8 chiamato spesso anche cartone di Burlington House), prima di approdare alla sede odierna nel 1962.\nDescrizione e stile.\nIl cartone mostra le tre generazioni della famiglia di Cristo: Sant'Anna tiene sua figlia Maria sulle sue ginocchia e quest'ultima trattiene il Figlio, che si rivolge verso san Giovannino. Anna indica con la sinistra il cielo e guarda Maria con uno sguardo festoso e familiare, come a voler chiedere conferma della sua miracolosa gravidanza.\nLeonardo si sforz\u00f2 di riprodurre un senso policentrico di movimento, facendo in modo che i due personaggi principali, le donne, si fondessero in un unico gruppo. La struttura piramidale conferisce loro monumentalit\u00e0 plastica e ne sottolinea l'organicit\u00e0.\nL'opera \u00e8 inoltre uno degli esempi pi\u00f9 convincenti dell'influenza della statuaria antica su Leonardo, forse ispirata a un gruppo di \"Muse\" di Villa Madama che l'artista avrebbe potuto osservare nel suo viaggio a Tivoli del marzo 1501. Oltre ai disegni preparatori, ci\u00f2 si leggerebbe negli ampi panneggi, nell'impianto vigoroso e nella citazione piuttosto precisa contenuta nel busto della Vergine, che appare, come nelle antiche statue di Tivoli, con le braccia \"tagliate\" dalla strana foggia dell'abito. Anche l'uso del chiaroscuro accentuato e delle velature cromatiche sembra perlustrare nuove strade all'insegna della monumentalit\u00e0, della resa atmosferica e dell'indagine psicologica, caratteristiche tipiche della sua migliore produzione della piena maturit\u00e0.\nL'opera, custodita a Milano nel corso del Cinquecento, ebbe particolare influenza sulla scuola leonardesca. L'interpretazione pi\u00f9 celebre resta la Sacra Famiglia con sant'Anna e san Giovannino di Bernardino Luini, cui probabilmente appartenne il cartone, documentato successivamente nella collezione del figlio Aurelio."}
{"id": "1219233", "revid": "117561042", "url": "https://it.wikipedia.org/wiki?curid=1219233", "title": "Carrie Bradshaw", "text": "Caroline Marie \"Carrie\" Preston (nata Bradshaw) \u00e8 la protagonista nonch\u00e9 voce narrante dei telefilm \"The Carrie Diaries\" e \"Sex and the City\", in onda rispettivamente sulle reti americane The CW, dal 2013 al 2014, e HBO, dal 1998 al 2004, e dell'omonimo film ad essa ispirato. Interpretata in \"Sex and the City\" da Sarah Jessica Parker, \u00e8 un personaggio autobiografico creato da Candace Bushnell, che ha pubblicato l'omonimo romanzo da cui \u00e8 stata tratta la serie; l'autrice ha scelto questo nome perch\u00e9 aveva le stesse iniziali del suo. Nella nuova serie, \"The Carrie Diaries\", che racconta gli anni giovanili di Carrie, \u00e8 interpretata da AnnaSophia Robb. Nel 2005 questo personaggio \u00e8 stato nominato sul canale \"Bravo\" come l'undicesimo pi\u00f9 amato di una serie TV, battendo rivali come Buffy Summers, Eric Cartman, Hawkeye Pierce e J.R. Ewing.\nBiografia.\nThe Carrie Diaries.\n1984: Carrie Bradshaw \u00e8 una liceale e aspirante scrittrice che, orfana di madre, vive con il padre e la sorella minore Dorrit. Sognando di andare a vivere New York, fa i conti con la recente scomparsa della madre a causa di un tumore, cos\u00ec il padre per risollevarla di morale, le procura un impiego come stagista in uno studio legale di Manhattan. Al liceo, intanto, inizia una relazione sentimentale con Sebastian Kydd, cosa che contribuisce a formare un rapporto molto conflittuale con la ragazza pi\u00f9 popolare della scuola, Donna LaDonna. La cerchia degli amici di Carrie si completa poi con la sicura Maggie, la sensibile Jill (detta Mouse) e Walt, ragazzo in conflitto con la sua natura omosessuale che tiene segreta a tutti. A New York infine Carrie conosce Larissa Loughlin, una donna alla moda che diventa una sorta di mentore per la ragazza che inizia cos\u00ec il suo penultimo anno di scuole superiori divisa tra le ordinarie faccende scolastiche e i suoi primi approcci con la Grande Mela.\nSex and the City.\nCarrie \u00e8 la protagonista del telefilm insieme alle tre amiche del cuore Miranda, Charlotte e Samantha. Ogni episodio della serie \u00e8 incentrato su un particolare argomento, spesso correlato alle relazioni amorose, alla vita da single o al sesso, su cui Carrie redige la sua rubrica per il \"New York Star\", \"Sex and the City\": si va dalle riflessioni sulle relazioni a quelle sui vibratori, dalle analisi sul sesso a tre a quella sull'amore gay.\nCarattere.\nAmante dei locali \"chic\", \u00e8 nota per la sua affinit\u00e0 con il mondo della moda, in particolare riguardo alle scarpe: ne ha circa cento paia e le sue preferite sono quelle di Manolo Blahnik. Il suo modo di vestire riflette la sua spasmodica ricerca dell'indumento pi\u00f9 idoneo per ogni occasione, spesso finendo per sfoggiare uno stile unico e inconfondibile, che spazia dall'originalit\u00e0 sfrontata (che spesso rasenta il ridicolo) all'eleganza sopraffina: si va da strani accozzamenti tra vecchio e nuovo a vaporose gonne di tulle e abiti color caramella.\nLavorando in casa con il suo laptop, Carrie trova per s\u00e9 molto tempo, cosa che spesso la porta a ragionare su temi di ordine etico, rivalutati nella prospettiva del nuovo millennio. Ha la dipendenza dal fumo (accende spesso una sigaretta mentre scrive un articolo), che nel corso della serie abbandona, non senza difficolt\u00e0 (e scrive quindi bevendo succhi di frutta o mangiando gelato).\nLa casa.\nVive a Manhattan nel West Village in un appartamento in affitto, che poi acquister\u00e0 perch\u00e9 messo in vendita grazie ad un prestito da parte dell'amica Charlotte. Ha una mania per le scarpe all'ultimo grido che la trascina sul lastrico: solo grazie alla pubblicazione dei suoi articoli in un libro di successo e l'impiego offerto da \"Vogue\" nel corso della quarta stagione, riesce a risanare le sue finanze. Nel corso della sesta serie decide di trasferirsi a Parigi con Aleksandr Petrovsky, il suo uomo in quel momento, ma torner\u00e0 presto a New York. Tra i suoi amici si annovera in particolare Stanford Blatch, agente gay. Nel corso del primo film Carrie decide di andare a vivere con Mr.Big in un attico sulla Quinta Strada che viene per\u00f2 venduto subito dopo il disastro del primo matrimonio. Carrie cos\u00ec ricompra il suo vecchio appartamento dove vive temporaneamente fino al matrimonio in municipio con Mr.Big dopo il quale va a vivere con il marito in un appartamento nello stesso palazzo dell'attico sulla Quinta. Tuttavia decidono di non vendere il vecchio appartamento di Carrie, che user\u00e0 principalmente come un ufficio e lo prester\u00e0 anche qualche volta a Charlotte per permetterle di prendersi una pausa dalla doppia maternit\u00e0.\nL'amore per Mr Big.\nMolto affezionata alle sue tre amiche, che considera anime gemelle (\"un uomo \u00e8 fortunato ad arrivare quarto con Carrie\" dice Big alle ragazze nell'ultima puntata), dal punto di vista delle relazioni amorose, Carrie \u00e8 alla ricerca \"dell'amore totale, ridicolo, scomodo, spossante, che ti consuma e non ti fa pensare ad altro\": crede di averlo trovato in Mr. Big, con cui ha una storia nella prima e nella seconda stagione, prima che lui si sposi e con cui si ritrova per storie durante le serie successive.\nGli uomini di Carrie.\nCarrie nel corso del telefilm intreccia un rapporto duraturo (ma mai permanente) anche con altri uomini: Aidan, costruttore di mobili, che tradisce con Mr. Big e che poi la lascia perch\u00e9 lei non \u00e8 disposta a sposarlo; Berger, scrittore sfortunato che la lascia con un post-it attaccato al portatile non potendo pi\u00f9 portare avanti la loro storia; e Aleksandr Petrovsky, artista russo di fama internazionale che la porta con s\u00e9 a Parigi, ma che pone sempre l'arte prima di tutto. Al termine dell'ultima serie comunque, il vero grande amore di Carrie si rivela essere proprio Mr. Big, che vola da lei a Parigi per riportarla a casa."}
{"id": "1219238", "revid": "371529", "url": "https://it.wikipedia.org/wiki?curid=1219238", "title": "The U.S. vs. John Lennon (colonna sonora)", "text": "The U.S. vs. John Lennon contiene la colonna sonora dell'omonimo film documentario del 2006 \"U.S.A. contro John Lennon\".\nTracce.\nTutte le tracce sono di John Lennon tranne dove \u00e8 indicato diversamente."}
{"id": "1219244", "revid": "599013", "url": "https://it.wikipedia.org/wiki?curid=1219244", "title": "Rocco de Zerbi", "text": "Biografia.\nDopo aver prestato volontariamente servizio militare nelle campagne risorgimentali del 1860 e del 1866, nel 1868 fond\u00f2 a Napoli il quotidiano \"Il Piccolo\", di tendenze politiche centriste, che diresse fino al 1888. Tra le pi\u00f9 illustri collaborazioni al giornale si segnala quella di Matilde Serao, che nel 1879 dedicava a de Zerbi il volume di racconti \"Dal Vero\" con queste parole: \u00abA me, ignota ancora, voi apriste generosamente le colonne del vostro giornale; nella breve e modesta via letteraria che ho percorsa mi foste prodigo d'incoraggiamenti. Permettete che ve ne ringrazi, ancora una volta, offrendovi questo libro\u00bb.\nSchierato nella Destra parlamentare, si distinse per la brillante oratoria e per il gusto della polemica: nota, in particolare, quella con Giosu\u00e8 Carducci sul poeta latino Tibullo.\nRimase famoso soprattutto per la questione dello Scandalo della Banca Romana, che aveva coinvolto i maggiori esponenti della politica italiana di allora, Giolitti e Crispi. Figur\u00f2, insieme ad altri, tra i destinatari di somme in danaro illecite; personalmente, il suo debito con le banche ammontava a mezzo milione di lire dell'epoca (circa 2 milioni di euro odierni).\nIl 3 febbraio 1893 la Camera dei deputati diede parere favorevole, con voto unanime, alla richiesta di autorizzazione a procedere che lo stesso de Zerbi aveva sollecitato. Il 20 febbraio, rivendicando sempre la propria innocenza, Rocco de Zerbi mor\u00ec colpito da infarto."}
{"id": "1219246", "revid": "647919", "url": "https://it.wikipedia.org/wiki?curid=1219246", "title": "Custos messium", "text": ""}
{"id": "1219255", "revid": "128346", "url": "https://it.wikipedia.org/wiki?curid=1219255", "title": "Soleras", "text": ""}
{"id": "1219266", "revid": "1699816", "url": "https://it.wikipedia.org/wiki?curid=1219266", "title": "Mushishi", "text": " \u00e8 un manga di dieci volumi creato da Yuki Urushibara. L'opera ha vinto diversi premi: nel 2003 ha vinto il premio all'eccellenza al Japan Media Arts Festival e il premio per il miglior manga al Premio Kodansha per i manga nel 2006. La pubblicazione italiana del manga \u00e8 curata da Star Comics. Il fumetto ha avuto anche un adattamento anime di 26 episodi prodotto dalla Artland nel 2005. Nel 2006 il regista Katsuhiro \u014ctomo ha diretto l'adattamento live action del manga, presentato al Festival del cinema di Venezia.\nTrama.\n\"Mushishi\" \u00e8 costituito da episodi auto-conclusivi in cui di volta in volta il protagonista, il misterioso Ginko, entra in contatto con un diverso caso che coinvolge i Mushi, strane creature che racchiudono in s\u00e9 la vita. Non proprio insetti o animali, ma comunque esseri viventi. N\u00e9 buoni n\u00e9 cattivi. La convivenza di questi con l'uomo porta sovente a problematiche che soltanto un Mushishi \u2014 un cacciatore di Mushi o meglio un esperto di Mushi \u2014 \u00e8 in grado di risolvere.\nPer via di questa struttura esistono molti personaggi differenti e solo pochi vengono ripresentati nel corso di storie successive. L'unico personaggio cardine \u00e8 Ginko che porta sulle spalle il peso di una amnesia che nasconde la sua fanciullezza e che vaga per il Giappone in cerca di nuovi casi, senza essere in grado di fermarsi a lungo in un posto per via della sua natura di attirare i Mushi a s\u00e9.\nMedia.\nManga.\nIl manga \u00e8 stato pubblicato da K\u014ddansha a partire dal 1995 sino al 2008, anno della sua conclusione. Sulla stessa rivista su cui ha debuttato, \"Afternoon\", l'autrice ha pubblicato nel 2013 un sequel di due capitoli, , con la promessa vaga di aspettarsi presto un progetto ora segreto.\nAnime.\nLa serie di Yuki Urushibara ha ricevuto diversi adattamenti animati da parte dello studio d'animazione Artland: la prima \u00e8 stata trasmessa tra 2005 e 2006, in 26 episodi che riproponevano altrettanti capitoli del manga sino al quinto volume. A questa prima produzione ha fatto seguito nel 2014 lo special TV , adattamento dello speciale omonimo della serie manga.\nDopo la trasmissione \u00e8 stato annunciato il seguito ufficiale della serie televisiva: , composto da 20 episodi totali ed andato in due parti da aprile sino a giugno 2014 e da ottobre sino a dicembre 2014. Gli episodi 11 e 12 sono stati uniti in un unico special TV, , andato in onda il 20 agosto dello stesso anno..\nUn film riassuntivo degli ultimi capitoli del manga, , realizzato dallo stesso staff delle serie televisive anime, \u00e8 uscito nei cinema giapponesi il 16 marzo 2015, chiudendo cos\u00ec l'opera.\nFilm live action.\nNel 2006 \u00e8 uscito un adattamento live action del manga, diretto da Katsuhiro \u014ctomo."}
{"id": "1219267", "revid": "1201880", "url": "https://it.wikipedia.org/wiki?curid=1219267", "title": "The Toxic Avenger", "text": ""}
{"id": "1219269", "revid": "124854048", "url": "https://it.wikipedia.org/wiki?curid=1219269", "title": "DJ \u00d6tzi", "text": "Terzo musicista austriaco ad aver venduto pi\u00f9 copie di dischi della storia (circa 15 milioni di copie), solo dietro a Falco (che ha venduto circa 60 milioni) e Wolfgang Amadeus Mozart (con pi\u00f9 di 100 milioni), il suo nome d'arte \u00e8 ispirato alla Mummia del Similaun (denominata \"\u00d6tzi\" dai ritrovatori).\nBiografia.\nFiglio del DJ austriaco Anton Friedle, \u00e8 stato cresciuto da genitori adottivi e successivamente dalla nonna. Affetto da epilessia, Friedle sostiene di esser stato influenzato, durante la propria adolescenza, dal libro di Joseph Murphy \"The Power of Positive Thinking\", il quale ha impresso una nuova direzione alla sua vita. Dopo aver lavorato alcuni anni come cuoco ha vissuto per un breve periodo \"on the road\", fino a quando ha iniziato ad esibirsi in un locale-karaoke e poi come animatore/dj in molti club a Maiorca ed in Turchia.\nProfessionalmente \u00e8 salito alla ribalta nel 2000, con i singoli \"Anton aus Tirol\" (Antonio dal Tirolo), prima posizione in Austria per 10 settimane e in Germania per una settimana, e con \"Hey Baby (Uhh, Ahh)\" (rifacimento della omonima canzone degli anni sessanta di Bruce Channel) che ha raggiunto la prima posizione nelle classifiche in molti Paesi europei. \"Hey Baby (Uhh, Ahh)\" \u00e8 stata cantata da Friedle con Marco Gallo e la Nazionale di Calcio Italiana (Francesco Totti, Ciro Ferrara, Gianluca Vialli, Gennaro Gattuso, Marcello Lippi, Alessandro Del Piero, Paolo Maldini, Cesare Prandelli, Roberto Donadoni, Luca Toni, Roberto Baggio, Fabio Cannavaro, Marco Materazzi, Christian Vieri, Roberto Mancini, Giorgio Chiellini).\nNel 2001 si \u00e8 sposato e l'anno seguente \u00e8 nata la figlia Lisa Marie, chiamata come la figlia di Elvis Presley. Nel 2003 Friedle ha pubblicato una cover di \"A Ram Sam Sam\", chiamata \"Burger Dance\", che ha raggiunto la prima posizione in Germania e la terza in Austria. Nel 2006 ha ottenuto successo con la Volksmusik-hit \"Sieben S\u00fcnden\" (i sette peccati), che ha raggiunto la seconda posizione in classifica in Austria, e successivamente con \"I Am The Music Man\" sotto lo pseudonimo DJ \u00d6tzi Junior, che ha raggiunto la prima posizione in Giappone.\nNel febbraio 2007 un altro successo ha raggiunto la posizione numero 1 in Germania e Austria, questa volta in coppia con il cantante austriaco Nikolaus Presnik, in arte \"Nik P.\", con \"Ein Stern, der deinen Namen tr\u00e4gt\" (una stella che porta il tuo nome). La canzone ha mantenuto la prima posizione in Austria per ben 13 settimane. In Germania \u00e8 rimasta per 11 settimane al numero 1. In Austria, Germania e Svizzera \u00e8 arrivata al numero 1 nelle classifiche annuali 2007 ed \u00e8 stata premiata con un doppio platino in Austria e Germania, entrando inoltre persino tra i primi 3 in Svizzera.\nL'album \"Sternstunden\" (il momento migliore), \u00e8 stato anche uno dei pi\u00f9 riusciti del 2007. \u00c8 stato pubblicato pi\u00f9 volte in diverse edizioni e ha anche ricevuto premi di platino in Austria e Germania."}
{"id": "1219271", "revid": "8489", "url": "https://it.wikipedia.org/wiki?curid=1219271", "title": "Mushi-shi", "text": ""}
{"id": "1219274", "revid": "80598", "url": "https://it.wikipedia.org/wiki?curid=1219274", "title": "Audio 2", "text": "Gli Audio 2 sono un gruppo musicale pop italiano formatosi a Napoli nel 1993 per iniziativa di Giovanni Donzelli e Vincenzo Leomporro.\nStoria del gruppo.\nAnni novanta.\nDonzelli e Leomporro sono una coppia di autori e musicisti che ha esordito nel 1993.\nL'anno prima la cantante italiana Mina lancia il suo album \"Sorelle Lumi\u00e8re\", il cui singolo trainante \u00e8 \"Neve\", scritto dal duo. La cantante si ripete l'anno successivo con \"S\u00ec che non sei tu\" e \"Raso\", che vengono incluse nell'album \"Lochness\". \u00c8 a questo punto che Massimiliano Pani, figlio di Mina e produttore musicale, decide di lanciare i due autori sul mercato discografico con il nome di Audio 2.\nEsce quindi nel 1993 l'album omonimo, il quale desta curiosit\u00e0 perch\u00e9 non riporta in copertina alcuna foto dei due artisti e per l'utilizzo di timbriche e sonorit\u00e0 che fanno pensare a un nuovo disco di Lucio Battisti. Questo contribuisce a dare una spinta commerciale al lavoro. Le radio promuovono continuamente \"S\u00ec che non sei tu\" e \"Per una virgola\", i due brani di punta dell'album, che diventa in breve tempo un successo. Per questa prima uscita ufficiale i due autori firmarono il CD per le radio con lo pseudonimo \"Bans-Diavi\".\nNel 1994 gli Audio 2 vincono il Telegatto come \"miglior gruppo rivelazione dell'anno\". Nello stesso anno continua la collaborazione con Mina, che lancia il suo album \"Canarino mannaro\" in cui hanno scritto \"Rotola la vita\" e \"Non \u00e8 niente\" cantate in duetto insieme a Mina. La collaborazione \u00e8 riconfermata nel 1995 con la loro firma su ben 3 brani del successivo album della cantante, tra cui il primo singolo \"Non c'\u00e8 pi\u00f9 audio\". Nello stesso anno partecipano al \"Festivalbar\" con la canzone \"Alle venti\", partecipando alla finale.\nNel frattempo esce il loro secondo album, \"E=mc\u00b2\", in cui compare, in un cameo vocale, Mina, nel coro finale del brano \"Dentro a ogni cosa\". Nel 1996 viene lanciato sul mercato un nuovo album, \"Senza riserve\", pubblicato con due cover leggermente differenti tra loro: nella prima edizione, poi subito ritirata, mancava la scritta AUDIO 2 sulla facciata. Nella seconda uscita l'errore fu corretto, affinch\u00e9 si potesse leggere correttamente \"Audio 2 - Senza riserve\".\nIl duo collabora anche alla colonna sonora del film di Leonardo Pieraccioni \"I laureati\". L'attore/regista chieder\u00e0 agli Audio 2 di realizzare un brano anche per il successivo \"Il ciclone\", film record di incassi.\nNel 1997 gli Audio 2 vincono il \"Premio Rino Gaetano\" come migliori autori. Il pi\u00f9 grande successo come autori arriva per\u00f2 nel 1998 con l'uscita di \"Mina Celentano\", album campione di vendite in Italia, nel quale Donzelli e Leomporro firmano il celebre duetto \"Acqua e sale\", oltre a riproporre due pezzi gi\u00e0 editi dagli Audio 2 che Mina e Celentano cantano rinnovandone il successo. I brani sono \"Specchi riflessi\" e \"Io ho te\". Una versione in castigliano di \"Acqua e sale\" sar\u00e0 incisa nove anni dopo dalla stessa Mina con Miguel Bos\u00e9 col titolo \"Agua y sal\".\nSempre nel 1998 esce la raccolta \"The Best (Airplay)\", contenente la hit \"Tu vieni prima di tutto\". Nel 2000 esce il quarto album \"Audio2 - Mila\" composto da 13 inediti pi\u00f9 \"Acqua e sale\" interpretata dagli stessi autori. Due anni pi\u00f9 tardi \u00e8 la volta di \"Sorrisi e canzoni\", che raccoglie molti brani scritti per Mina, alcuni mai interpretati dagli Audio 2, pi\u00f9 alcuni inediti.\nAnni duemila.\nNel 2004 viene pubblicata da Mina, in \"Napoli secondo estratto\", la canzone scritta in lingua napoletana \"Cu 'e mmane\". Nel 2006 esce \"Acquatiche trasparenze\", nuovo album di inediti. Nel 2009 collaborano con Mogol, che scrive per loro le canzoni contenute nell'album \"MogolAudio2\"; esso contiene dieci canzoni con testi scritti da Mogol e musiche e arrangiamenti scritte dagli Audio 2, vendendo certificato disco d'oro.\nNell'estate 2017, dopo circa otto anni di nuove sperimentazioni musicali, esce il brano \"Un'onda nel bicchiere\". Nel dicembre 2017 vede in anteprima l'uscita del singolo \"Libero come un aliante\", arrangiato da Luigi Pignalosa e prodotta da Clodio Music; per esso \u00e8 stato realizzato anche un videoclip, diretto da Michele Vitiello. Il 20 aprile 2018 \u00e8 uscito il singolo \"Mediterranea sei\", inciso con la partecipazione di Tony Esposito.\nNel 2019 \u00e8 uscito \"432 hz\", anticipato dai singoli \"Amarsi \u00e8 possibile\" e \"Amici per amore\", quest'ultimo inciso insieme a Ivana Spagna."}
{"id": "1219282", "revid": "1966805", "url": "https://it.wikipedia.org/wiki?curid=1219282", "title": "Gianfranco Goberti", "text": "Biografia.\nHa compiuto gli studi all'Istituto d'arte Dosso Dossi di Ferrara e all'Accademia d'Arte di Bologna. Ha insegnato e diretto l'Istituto d'Arte Dosso Dossi di Ferrara.\nEsordisce nel panorama artistico italiano negli anni sessanta con riferimenti a Picasso e a Bacon. La sua ricerca si collocava a met\u00e0 tra nuova figurazione e espressionismo astratto. Poi inserisce i suoi personaggi in ambienti domestici, dove compaiono due elementi che ciclicamente ritornano nella sua produzione: lo specchio e la poltrona. In seguito la figura lascia spazio agli oggetti e le poltrone a righe iniziano ad inscenare con gli specchi un gioco di riflessi. \u00c8 il primo periodo optical figurativo, iniziato alla fine degli anni sessanta. Nel 1979,su segnalazione di Gillo Dorfles, viene inserito nel catalogo degli artisti \u201csegnalati Bolaffi\u201d con la seguente motivazione: \u201cha approfondito nel corso degli anni lo studio dell\u2019ambiguit\u00e0 delle immagini e della dialettica tra l\u2019elemento percettivo e la illusoriet\u00e0 dello stesso, raggiungendo interessanti realizzazioni nel campo della visualit\u00e0\u201d.\nL\u2019anno seguente \u00e8 stato tra i sei finalisti del Premio Bolaffi 1980 assieme a Giulio Paolini, Valerio Adami, Lucio Bulgarelli, Sergio Cassano e Mimmo Paladino. Sue opere sono state pubblicate in varie edizioni del Catalogo Nazionale d'Arte Moderna Bolaffi: 1972 (pag. 165), 1973 (pag. 112), 1979 (pag. 140), 1981 (pag. 133), 1982 (pag. 303).\nHa partecipato alla Fiera Internazionale di Bilbao, alla Quadriennale d'Arte di Roma (1965), Rassegna Premio S. Fedele (Milano, 1969), Arte Fiera (Bologna, 1978, 1985, 2001), Feria Internacional de Muestras (Bilbao, 1982), Artissima (Torino, 2000), Expo Arte (Bari, 1979), ArteExpo (Barcellona), LineArt (Gand), \"La Venere svelata - La Venere di Urbino di Tiziano\" (Bruxelles, Palais des Beaux-Arts, 10/10/2003-11/01/2004, Festival Internazionale EUROPALIA), 54\u00ba Biennale di Venezia (2011).\nVittorio Sgarbi ha scritto di Goberti:\nVittorio Sgarbi ha scritto di Goberti:\nVittorio Sgarbi ha scritto di Goberti:\nVittoria Coen, \"Il\" \"nodo e il colore uniforme,\" pp.129-132, in \"Venere svelata. La Venere di Urbino di Tiziano, a cura di Omar Calabrese, catalogo della mostra omonima, Bruxelles, Palais des Beaux -Arts 2003- 2004\", ha scritto di Goberti:\nJames Rosen ha scritto di Goberti:"}
{"id": "1219284", "revid": "9705140", "url": "https://it.wikipedia.org/wiki?curid=1219284", "title": "Audio Due", "text": ""}
{"id": "1219286", "revid": "1543377", "url": "https://it.wikipedia.org/wiki?curid=1219286", "title": "NGC 6025", "text": "NGC 6025 (noto anche come C 95) \u00e8 un ammasso aperto posto nella costellazione australe del Triangolo Australe, ma al confine con quella del Regolo.\nOsservazione.\nSi tratta di un ammasso piuttosto brillante, al limite della visibilit\u00e0 ad occhio nudo: pu\u00f2 essere individuato infatti senza strumenti in una notte particolarmente nitida, dove si mostra come una minuscola stella sfuocata; la sua posizione si individua con facilit\u00e0, circa 10\u00b0 ad est della brillante stella , a nord elle stelle del Triangolo Australe. Un binocolo 10x50 \u00e8 gi\u00e0 sufficiente per risolverlo in diverse stelle nelle notti pi\u00f9 buie; \u00e8 composto da due stelle di magnitudine 7 e da una quindicina di stelle di nona, disposte lungo un asse NW-SE, che gli conferisce un aspetto particolarmente allungato. Attraverso un piccolo telescopio \u00e8 pienamente risolto anche a bassi ingrandimenti.\nLa sua declinazione \u00e8 fortemente australe e fa s\u00ec che quest'ammasso non sia osservabile da molte delle regioni abitate dell'emisfero boreale, come l'Europa e quasi tutto il Nordamerica; da alcune regioni abitate dell'emisfero australe, al contrario, si presenza circumpolare. Il periodo migliore per la sua osservazione nel cielo serale \u00e8 quello compreso fra maggio e novembre.\nStoria delle osservazioni.\nL'ammasso fu individuato dall'abate Nicolas Louis de Lacaille, che lo descrisse come un gruppo di tre stelline molto minute circondate da nebulosit\u00e0 e lo inser\u00ec nel suo catalogo edito nel 1755, in cui raccoglieva gli esiti delle sue osservazioni del cielo australe condotte a Citt\u00e0 del Capo; James Dunlop riosserv\u00f2 quest'oggetto pi\u00f9 volte, riuscendo a risolverlo completamente in stelle senza lasciare traccia di alcuna nebulosit\u00e0.\nCaratteristiche.\nL'ammasso non sembra contenere alcuna condensazione centrale, mentre la sua forma appare notevolmente allungata in senso nord-sud; le stelle membri sarebbero circa 140, comprese tutte in un diametro di circa 15', che alla distanza di 756\u00a0parsec (2460 anni luce) equivalgono a 11 anni luce circa. Le componenti pi\u00f9 brillanti sono di magnitudine 7 e sono ben visibili anche con un binocolo. L'et\u00e0 dell'ammasso \u00e8 stimata sui 90 milioni di anni, ossia un'et\u00e0 non troppo diversa da quella delle Pleiadi.\nLa stella pi\u00f9 luminosa dell'ammasso \u00e8 catalogata con la sigla HD\u00a0143448 ed \u00e8 una stella azzurra di sequenza principale con classe spettrale B1Ve; \u00e8 stato ipotizzato che possa trattarsi di una stella vagabonda blu, risultato della fusione fra due stelle. Sono state osservate inoltre altre tre stelle con caratteristiche peculiari, oltre che alcune binarie spettroscopiche."}
{"id": "1219288", "revid": "125826230", "url": "https://it.wikipedia.org/wiki?curid=1219288", "title": "Nello Di Costanzo", "text": "Carriera.\nGiocatore.\nInizia a giocare nelle squadre Primavera del Milan prima e del Napoli poi, riuscendo anche a vincere uno scudetto di categoria. Dopo queste due esperienze la carriera si sviluppa nelle serie minori con , Afragolese, Turris.\nAllenatore.\nDopo esser stato promosso con il massimo dei voti al Corso per Allenatore di Prima Categoria di Coverciano, (presentando una tesi sul 4-4-2 in chiave offensiva) fa la sua prima esperienza in panchina nel campionato 1995-1996, guidando in Prima Categoria il Viribus Unitis, squadra di Somma Vesuviana (NA), che porta in Serie D nel giro di quattro anni, ottenendo tre promozioni di seguito. Dopo una breve parentesi alla Palmese in Serie D, dove ottiene un 5\u00ba posto finale, ritorna per un altro anno sulla panchina del Viribus Unitis che porta ad un secondo posto nel campionato di Serie D. L'anno successivo sempre in Serie D guida alla vittoria del campionato il Gladiator e, dalla stagione 2002-2003 inizia la sua esperienza nei campionati professionistici.\nGuida per due anni il Benevento in Serie C1, conquistando il primo anno un ottavo posto, mentre il secondo viene esonerato a met\u00e0 campionato. Nel campionato successivo dove, grazie ad un ripescaggio, porta alla promozione in Serie C1 la Juve Stabia, neopromossa in Serie C2, dopo aver terminato il campionato con un secondo posto un punto solo dietro alla capolista Manfredonia ed aver disputato i play-off, persi in semifinale contro la . Ad ottobre successivo accetta l'offerta del , decaduta in Serie C2 dopo il fallimento. Da penultimo in classifica, inizia la scalata verso la vetta, riuscendo a vincere il campionato e riportando la societ\u00e0 in Serie C1.\nRiconfermato anche l'anno successivo, riesce a far disputare alla squadra un campionato positivo, lottando per la prima parte del torneo per la promozione diretta e per la seconda parte per raggiungere i play-off, traguardo tagliato proprio all'ultima giornata. Dopo aver disputato i play-off, persi in semifinale contro il , l'anno successivo viene ingaggiato dal , che nel campionato 2007-2008 ha disputato la Serie B, con il quale riesce a ottenere la salvezza, ottenuta con sei giornate d'anticipo. Dopo la risoluzione contrattuale con il Messina, nel luglio 2008, viene ingaggiato per la stagione 2008-2009 come nuovo allenatore dell'. Il 21 ottobre dopo la sconfitta di Piacenza viene esonerato dall'incarico, visti gli ultimi risultati negativi.\nIl 9 febbraio 2010 diviene il nuovo allenatore del Padova al posto dell'esonerato Carlo Sabatini. Il 10 aprile 2010 viene esonerato dopo un pareggio a reti inviolate a Salerno risalente al giorno prima. Al suo posto torna proprio Sabatini. Il 7 febbraio 2012 dopo l'esonero di Marco Cari gli viene affidata la guida tecnica del in Prima Divisione. A fine stagione il Barletta raggiunge il sesto posto, e Di Costanzo non viene confermato per l'arrivo di Raffaele Novelli. Il 2 ottobre 2012 dopo le dimissioni di Carlo Sabatini gli viene affidata la guida tecnica della in Prima Divisione. Il 19 febbraio 2013 viene esonerato dopo la sconfitta nel derby toscano contro il Pisa. Il 10 settembre 2013 gli viene affidata la panchina dell'Aversa Normanna in Seconda Divisione dopo l'esonero di Franco Fabiano. Il 3 marzo 2014 viene esonerato dopo il pareggio interno contro il Tuttocuoio.\nIl 12 marzo 2015 ritorna al dopo l'esonero di Gianluca Grassadonia. Il 30 maggio 2015 conosce la prima retrocessione della sua carriera da allenatore, perdendo il playout del girone C di Lega Pro contro la .\nNel 2016, viene chiamato sulla panchina dell'Ischia Isolaverde venendo tuttavia esonerato alla ventiseiesima giornata a seguito degli scarsi risultati conseguiti.\nIl 21 novembre seguente diventa il nuovo tecnico della Frattese, sostituendo Stefano Liquidato. Il 5 dicembre del 2018, assume la carica di direttore tecnico della Casertana.\nNel 2019 diventa l'allenatore della Nocerina, tuttavia viene esonerato dopo 8 giornate.\nIl 25 marzo 2021 assume la guida dei campani dell'Afragolese, in Serie D, subentrando all'esonerato Giovanni Masecchia. Nonostante abbia centrato l'obiettivo salvezza, il 12 luglio il club fa sapere di aver interrotto il rapporto di collaborazione con il tecnico.\nIl 18 ottobre 2021 viene nominato nuovo allenatore del Brindisi, nel Girone H della Serie D, al posto dell'esonerato Mauro Chianese."}
{"id": "1219292", "revid": "76963", "url": "https://it.wikipedia.org/wiki?curid=1219292", "title": "Rebecca Horn", "text": "Biografia.\nImpar\u00f2 a disegnare dalla sua governante rumena, e da allora ne fu ossessionata, perch\u00e9 lo vedeva come un linguaggio d'espressione molto pi\u00f9 libero di quello orale. Ci\u00f2 si sarebbe rivelato importante per la sua vita d'artista dopo la fine della seconda guerra mondiale: la Horn racconta che, dopo il conflitto, dovunque andasse non poteva parlare tedesco, in quanto si sentiva odiata perch\u00e9 tedesca. Si appassion\u00f2 al disegno perch\u00e9 non doveva \"disegnare in tedesco, francese o inglese\", ma solo disegnare.\nI genitori avevano intenzione di farle studiare economia, ma all'et\u00e0 di 19 anni si oppose a questi piani e decise di frequentare l'Accademia di Belle Arti di Amburgo. L'anno dopo, per\u00f2, fu costretta a lasciare l'Accademia, poich\u00e9 colpita da un grave avvelenamento dei polmoni, iniziata, a suo dire, nel 1964 a Barcellona, quando lavorava senza protezioni con la fibra di vetro.\nLa morte dei genitori, un anno di degenza in ospedale e un lungo trattamento con antibiotici, la spinsero a isolarsi, e a lavorare solo con materiali pi\u00f9 sicuri. Uscita dalla fase di isolamento, inizi\u00f2 a creare sculture e strane estensioni con balsa e tessuti, con lo scopo di sconfiggere la \"solitudine, comunicando attraverso le forme del corpo\". Tornata ad Amburgo, continu\u00f2 a creare, producendo oggetti che ricordavano bozzoli, \"body extension\" rivestite e fasce prostetiche. Nei tardi anni sessanta inizi\u00f2 a dedicarsi alla \"performance art\", pur continuando a dar vita alle creazioni di \"body extension\".\nOpere.\n\"Einhorn\" (Unicorno) \u00e8 una delle pi\u00f9 famose opere della Horn (il titolo \u00e8 anche un gioco di parole sul nome dell'artista). L'opera fu utilizzata per una \"performance\" ed indossata, in quest'ultima, da una donna mentre camminava in campagna. La \"body extension\" \u00e8 attaccata al corpo tramite delle cinghie, simili a quelle utilizzate dalla pittrice Frida Kahlo.\n\"Pencil Mask\" (Maschera di matite) \u00e8 un'altra \"body extension\", composta da sei cinghie orizzontali e tre verticali. Dove le cinghie si incontrano sono inserite delle matite.\n\"Finger Gloves\" \u00e8 il nome sia di una \"performance\", sia della principale \"body extension\" contenuta in essa. Si tratta di guanti, ma la forma delle dita si estende grazie ad allungamenti in balsa e tessuto. Un'altra opera simile fu concepita dalla stessa Horn nel 1974 (\"touching the walls with both hands simultaneously\", \"toccare le mura con entrambe le mani contemporaneamente\"). La lunghezza delle dita in questa \"performance\" era concepita in modo che il soggetto, stando al centro della stanza, potesse toccare due muri opposti nello stesso momento.\nAnche \"Feather Fingers\" (Guanti di piume, 1972) \u00e8 un'opera incentrata sull'illusione del tatto e sulle mani. Una piuma viene attaccata a ciascun dito con un anello di metallo, per far s\u00ec, nelle intenzioni dell'artista, che la mano diventi \"simmetrica (e sensibile) come un'ala di uccello\". La Horn, toccando un braccio con le piume attaccate alla mano opposta, speriment\u00f2 la sensazione di sentir toccare il braccio dalle dita della mano opposta (e di provare la sensazione anche nelle dita), pur essendo, in realt\u00e0, le piume a toccare il braccio. Secondo la Horn, in questa opera \"\u00e8 come se una mano, improvvisamente, diventasse disconnessa dall'altra, come se si trattasse di due esseri senza nessun collegamento.\nRebecca Horn continu\u00f2 a utilizzare piume negli anni ottanta e novanta, concentrandosi sulla creazione di occhiali da sole. Molte delle opere piumate avvolgono la figura, come un bozzolo, oppure sono maschere e ventagli ideati per coprire o imprigionare il corpo. Tra queste opere possiamo ricordare \"Cockfeather\" (\"Piume di gallo\", 1971), \"Cockfeather Mask\" (\"Maschera di piume di gallo\", 1973), \"Cockatoo Mask\" (1973), \"Paradise Widow\" (\"Vedova del Paradiso\", 1975), e \"The Feathered Prison Fan\" (\"Il ventaglio-prigione di piume\", 1977), ideato per il suo film \"Die Eint\u00e4nzer\".\nLe opere di Rebecca Horn sono ispirate, a suo dire, dalle opere di Franz Kafka e Jean Genet, e dai film di Luis Bu\u00f1uel e Pier Paolo Pasolini\nI teschi di Piazza del Plebiscito a Napoli.\nPer festeggiare le feste natalizie del 2002 e il capodanno del 2003, il presidente della Regione Campania, Antonio Bassolino, commission\u00f2 alla Horn un'opera da esporre in Piazza del Plebiscito a Napoli. L'opera, nominata \"Spiriti di Madreperla\", era costituita da 333 teschi fusi in ghisa (anche se alla fine dell'esposizione se ne contavano meno, in quanto alcuni di essi furono trafugati) piantati nel selciato della piazza. L'autrice, durante un'intervista, ha sostenuto di essersi ispirata a un celebre cimitero napoletano, il Cimitero delle Fontanelle, caratterizzato da un celebre ossario. Sulla piazza erano inoltre sospesi 77 cerchi al neon, una sorta di aureole, in contrasto con i teschi. Il contrasto doveva rappresentare, secondo la Horn, il vero significato dell'opera. I teschi furono poi rimossi, come previsto, il 31 gennaio del 2003. La controversa opera scaten\u00f2, com'era prevedibile, reazioni diverse nella popolazione e nei turisti.\nAlcuni teschi dell'opera oggi fanno parte di un'altra installazione, intitolata \"Spiriti\", presente al Museo Madre di Napoli.\n\"Piccoli spiriti blu\"- S. Maria al Monte dei Cappuccini - Torino.\nUna moltitudine di cerchi al neon di diverse dimensioni, posizionati tutto intorno alla chiesa di S. Maria al Monte dei Cappuccini. L'intensa suggestione luminosa si moltiplica grazie alle nuvole basse e alle nebbie che si addensano\nsul fiume, un alone violaceo circonda l'edificio, presenza trasmutante, surreale o fantascientifica.\nFilmografia.\nLa Horn \u00e8 anche regista. Ha diretto tre film. Il primo, \"Die Eint\u00e4nzer\", \u00e8 del 1978 (nel film la stessa Horn \u00e8 la voce narrante). \"La Ferdinanda: Sonate f\u00fcr eine Medici-Villa\" \u00e8 del 1982, mentre il pi\u00f9 recente, \"Buster's Bedroom\", la vede anche nel ruolo di sceneggiatrice. Nel film, che \u00e8 del 1991, recitano anche Donald Sutherland e G\u00e9raldine Chaplin."}
{"id": "1219297", "revid": "1543377", "url": "https://it.wikipedia.org/wiki?curid=1219297", "title": "Calendario di Ussher-Lightfoot", "text": "Il calendario di Ussher-Lightfoot \u00e8 una cronologia del mondo risalente al XVII secolo. Deriva da una lettura interpretativa della Bibbia fatta da James Ussher, arcivescovo anglicano di Armagh, nell'Irlanda del Nord. Il nome di questo calendario include anche quello di John Lightfoot, che pubblic\u00f2 uno studio simile nel 1642-1644.\nIl calendario di Ussher-Lightfoot \u00e8 a volte associato, anche in maniera ironica, al creazionismo della Terra giovane, una dottrina religiosa che sostiene che l'universo sarebbe stato creato solo alcuni millenni fa.\nIl lavoro di Ussher, pi\u00f9 propriamente conosciuto come \"Annales veteris testamenti, a prima mundi origine deducti\", rappresent\u00f2 un contributo al lungo dibattito sull'et\u00e0 della Terra, un tema di grande importanza per gli studiosi cristiani dei secoli precedenti.\nUssher dedusse che il primo giorno della Creazione sarebbe iniziato al tramonto precedente domenica 23 ottobre del 4004 a.C. nel calendario giuliano \"prolettico\" (cio\u00e8 esteso indietro nel tempo, oltre il 4), in prossimit\u00e0 dell'equinozio d'autunno. Similmente, Lightfoot dedusse che la Creazione sarebbe avvenuta al tramonto prima dell'equinozio, ma nell'anno 3929 a.C.\nUssher propose il 4004 a.C., una data leggermente differente da quelle dedotte dalla Torah, da Beda (3952 a.C.) e dai suoi contemporanei Joseph Scaliger (3949 a.C.) e Isaac Newton (4000 a.C. circa). La scelta di Ussher potrebbe essere stata influenzata dall'allora diffusa credenza che la potenziale durata della Terra fosse di 6000 anni (4000 prima della nascita di Cristo e 2000 dopo), corrispondenti ai sei giorni della Creazione, secondo la frase \"davanti al Signore un giorno \u00e8 come mille anni e mille anni come un giorno solo\" (2 Pietro 3:8). Questa visione \u00e8 stata abbandonata nel 1997, seimila anni dopo il 4004 a.C., ma esistono ancora alcuni studiosi della Bibbia ed alcuni cristiani evangelici che dichiarano di interpretare la Bibbia alla lettera e di credere in una Terra di 6000 anni.\nI metodi di Ussher.\nLe cronologie di Ussher e di altri studiosi biblici corrispondono cos\u00ec tanto poich\u00e9 usavano grosso modo la stessa metodologia per calcolare gli eventi chiave registrati nella Bibbia. Il loro compito era complicato dal fatto che la Bibbia venne compilata da fonti differenti nel corso di diversi secoli, con versioni contrastanti e grossi vuoti cronologici, che rendevano impossibile un calcolo semplice delle et\u00e0 e date bibliche. Nel suo articolo sul calendario di Ussher, James Barr ha identificato tre periodi distinti con cui Ussher ha avuto a che fare:\nUsando questi metodi, Ussher fu in grado di stabilire una data di creazione non aggiustata attorno al 4000 a.C. Spost\u00f2 questa data al 4004 a.C. per tener conto di un errore perpetrato da Dionigi il Piccolo, creatore del sistema di numerazione dell'Anno Domini. Giuseppe Flavio indica che la morte di Erode il Grande avvenne nel 4 a.C., quindi Ges\u00f9 non poteva essere nato dopo quella data. ges\u00f9 doveva essere nato in un certo momento tra il 37 a.C. e il 4 a.C. Nel caso, Ussher calcol\u00f2 che la nascita di Cristo doveva essere avvenuta nel 4 a.C.\nLa stagione in cui avvenne la creazione fu soggetto di un notevole dibattito teologico ai tempi di Ussher. Molti studiosi proposero che si fosse svolta in primavera, inizio delle cronologie babilonesi, caldee e di altre culture. Altri, compreso Ussher, ritenevano pi\u00f9 probabile che si fosse svolta in autunno, soprattutto perch\u00e9 quella stagione segnava l'inizio dell'anno ebraico.\nUssher restrinse ulteriormente la data usando il calendario ebraico, stabilendo che la creazione era iniziata in una domenica vicino all'equinozio d'autunno. Il giorno della settimana venne stabilito con un calcolo a ritroso dai sei giorni della creazione con Dio che si ripos\u00f2 il settimo, che nella tradizione ebraica \u00e8 sabato \u2014 quindi la creazione cominci\u00f2 di domenica. Le tavole astronomiche che furono probabilmente usate da Ussher erano le \"Tabulae Rudolphinae\" di Keplero (1627). Usandole concluse che l'equinozio si ebbe il marted\u00ec 25 ottobre, solo un giorno prima del tradizionale giorno della sua creazione, nel quarto giorno della settimana della creazione, un mercoled\u00ec, assieme a Sole, Luna e stelle (Genesi 1:16). Le equazioni moderne collocano l'equinozio autunnale del 4004 a.C. alla domenica 23 ottobre.\nUssher dichiar\u00f2 il suo momento della Creazione (il tramonto precedente al 23 ottobre) sulla prima pagina dell\"Annales\" in latino e sulla prima pagina della sua traduzione inglese \"Annals of the World\" (1658). La citazione che segue si basa su entrambe, con un grave errore nell'edizione in inglese del 1658 corretto facendo riferimento alla versione latina (calendario \u2192 periodo).\nIn principio Dio cre\u00f2 il Cielo e la Terra, Gen. 1, v. 1. Questo inizio del tempo, secondo la nostra Cronologia, cadde al calar della notte precedente il ventitreesimo giorno di ottobre, nell'anno del [Periodo] Giuliano 710. L'anno avanti Cristo 4004. Il periodo Giuliano 710.\nLa storia della Terra secondo Ussher.\nLa cronologia di Ussher fornisce le seguenti date per gli eventi chiave nella storia biblica del mondo:\nIl calendario di Ussher oggi.\nPu\u00f2 essere un caso della storia che la cronologia di Ussher sia cos\u00ec ben nota, mentre quelle di Scaliger e Beda, tra gli altri, siano scivolate nell'oscurit\u00e0. A partire dal 1700 circa, le edizioni annotate dell'immensamente influente traduzione di \"Re Giacomo\" della Bibbia, iniziarono ad includere la cronologia di Ussher con le sue annotazioni e riferimenti incrociati. La prima pagina della Genesi era annotata con la data della creazione di Ussher, il 4004 a.C., anche se in realt\u00e0 si stima che l\"Annales\" di Ussher si affidi alla Bibbia solo per un sesto del suo volume. Venne incluso nell'ampiamente diffusa \"Scofield Reference Bible\". Traduzioni pi\u00f9 moderne della Bibbia solitamente omettono la cronologia, ma ci sono ancora molte copie in circolazione della \"Re Giacomo\" annotata.\nAlla fine del XVIII secolo, la cronologia di Ussher venne sempre pi\u00f9 attaccata dai sostenitori dell'uniformitarianismo, che sostenevano che la \"giovane Terra\" di Ussher fosse incompatibile con la visione sempre pi\u00f9 accettata di una Terra molto pi\u00f9 antica. Divenne generalmente accettato che la Terra fosse vecchia di decine, forse addirittura centinaia di milioni di anni. Ussher cadde in disgrazia anche presso i teologi; nel 1890, il professore di Princeton William Henry Green scrisse un articolo molto influente su \"Bibliotheca Sacra\", intitolato \"Primeval Chronology\", nel quale critica duramente Ussher. Egli concludeva:\nConcludiamo che le Scritture non forniscono dati per una computazione cronologica prima della vita di Abramo; e che le registrazioni mosaiche non fissano, n\u00e9 erano intese a fissare, la data precisa del diluvio o della creazione del mondo.\nAnche il teologo B. B. Warfield, similarmente conservatore, raggiunse la stessa conclusione in \"On The Antiquity and Unity of the Human Race\", commentando che \"\u00e8 precario al massimo livello trarre inferenze cronologiche dalle tabelle genealogiche.\"\nTuttavia, il Professor James Barr (all'epoca docente di interpretazione delle sacre scritture all'Universit\u00e0 di Oxford) scrisse nel 1984:\n\u2026probabilmente, per quanto ne so, non esiste professore di ebraico o del Vecchio Testamento in qualsiasi universit\u00e0 di prestigio, che non creda che gli scrittori di Genesi 1\u201311 intendessero trasmettere ai lettori l'idea che\u2026 i numeri contenuti nelle genealogie della Genesi fornissero con una semplice addizione una cronologia dall'inizio del mondo fino alle ultime fasi della storia biblica\u2026\nMolti creazionisti della Terra giovane hanno sostenuto che Genesi 5 e 11 presentano delle \"cronologie\" in senso stretto, come pensava Ussher, e che nel testo non c'\u00e8 spazio per dei vuoti.\nLa cronologia dell'Arcivescovo Ussher \u00e8 stata oggetto di scherno negli ultimi anni, compresi l'opera teatrale \"Inherit the Wind\" (sulla lotta tra scienza e religione, liberamente ispirata e con significative distorsioni allo Scopes Monkey Trial) e il romanzo \"Buona Apocalisse a tutti!\", dove Ussher sbaglia di un quarto d'ora. Un punto di vista diverso proviene da Stephen Jay Gould, il quale, pur in totale disaccordo con la cronologia di Ussher, scrisse::\nDovrei difendere la cronologia di Ussher come uno sforzo onorevole per la sua epoca e sostenere che il nostro solito metterla in ridicolo indica solo una deplorevole meschinit\u00e0, basata sull'errato utilizzo dei criteri odierni per giudicare un passato distante e differente\nUssher rappresentava il meglio dell'erudizione dei suoi tempi. Faceva parte di una solida tradizione di ricerca, un'ampia comunit\u00e0 di intellettuali che lavorava per uno scopo comune, seguendo una metodologia accettata\u2026\nRecenti ricerche hanno affrontato la questione del calendario di Ussher da un nuovo punto di vista. All'inizio degli anni novanta, Gerald E. Aardsma ipotizz\u00f2 che un antico scriba potesse aver commesso un errore di copiatura, facendo cos\u00ec in modo che le tradizionali cronologie bibliche si lasciassero sfuggire esattamente mille anni di storia biblica. Ci\u00f2 sposterebbe le date di eventi biblici, come l'esodo, il diluvio universale, e la creazione indietro di mille anni rispetto alle tradizionali cronologie bibliche.\nLa creazione di Lightfoot.\nL'ora precisa spesso citata come il momento della Creazione di Lightfoot, le 9 di mattina, e l'erronea convinzione che egli colloc\u00f2 la sua Creazione alla stessa data di quella di Ussher, sono entrambe dovute a una citazione parzialmente inventata di Andrew Dickson White in \"A History of the Warfare of Science with Theology in Christendom\" (1896):\nNel XVII secolo, nella sua grande opera, il Dott. John Lightfoot, Vice-Cancelliere dell'Universit\u00e0 di Cambridge, e uno dei pi\u00f9 eminenti studiosi dell'ebraismo dei suoi tempi, dichiar\u00f2, come risultato del suo pi\u00f9 approfondito e completo studio delle Scritture, che \"cielo e Terra, centro e circonferenza, vennero creati assieme, nello stesso istante, e le nubi piene d'acqua,\" e che \"quest'opera ebbe luogo e l'uomo venne creato dalla Trinit\u00e0 il 23 ottobre del 4004 a.C., alle nove del mattino\".\nLe frasi \"quest'opera ebbe luogo\" e \"il 23 ottobre del 4004 a.C.\" vennero aggiunte da White. Le vere parole di Lightfoot si trovano sulla prima e terza pagina di \"A few and new Observations upon the Book of Genesis\" (1642). Tutte le citazioni seguenti provengono da \"The Whole Works of the Rev. John Lightfoot, D. D.\" (13 vols., 1822-25).\nCielo e terra, centro e circonferenza, vennero create assieme nello stesso istante; e nubi piene d'acqua \u2026 vennero create nello stesso istante con essi, ver. 2 [della Genesi, capitolo 1]. \u2026 Per dodici ore i cieli si mossero nell'oscurit\u00e0; e quindi Dio comand\u00f2, e l\u00ec apparve, la luce su questo orizzonte superiore,\u2014cio\u00e8, su quello dove sarebbe stato posto l'Eden.\nVer. 26 [della Genesi, capitolo 1].\u2014L'Uomo creato dalla trinit\u00e0 circa alla terza ora del giorno, o le nove della mattina.\nQuindi l'istante della Creazione di Lightfoot era il crepuscolo, l'inizio delle prime dodici ore di oscurit\u00e0 del primo giorno della Creazione. Il suo \"nove della mattina\" si riferiva alla creazione dell'uomo.\nEd ora, colui che desidera sapere l'anno del mondo, che sta ora passando su di noi,\u2014quest'anno, 1644,\u2014si trova ad essere 5572 anni dopo la creazione appena finito; e l'anno 5573 dell'et\u00e0 del mondo, ora recentemente iniziato, questo settembre, all'equinozio. \nL'unica data fornita da Lightfoot per l'equinozio si trovava in un sermone 'privato' e senza data, dal titolo \"The Sabbath Hallowed\":\nChe il mondo sia stato creato all'equinozio, tutto concorda,\u2014ma differisce su quale, se si tratta dell'undici di marzo, o del dodici di settembre; secondo me in settembre, senza alcun dubbio.\nIl 12 settembre nel calendario giuliano Apparentemente, Lightfoot non si rese conto che l'eccessiva lunghezza dell'anno giuliano medio avrebbe spostato sensibilmente la data dell'equinozio di un anno di millenni precedenti. Se Lightfoot avesse tentato di calcolare l'equinozio d'autunno dell'anno 3929 a.C., avrebbe usato, proprio come Ussher, le tavole rudolfine, che posizionavano l'equinozio a mercoled\u00ec 25 ottobre, rispetto alla data del 22 ottobre ottenuta utilizzando le moderne equazioni."}
{"id": "1219301", "revid": "228587", "url": "https://it.wikipedia.org/wiki?curid=1219301", "title": "Lu\u00eds Boa Morte", "text": "Carriera.\nCalciatore.\nClub.\nCresce nelle giovanili dello Sporting Lisbona, dove sono nati talenti del calcio portoghese del calibro di Lu\u00eds Figo, Sim\u00e3o, Cristiano Ronaldo, Nani e Jo\u00e3o Moutinho\nNel 1997 viene acquistato dall'Arsenal per 1,75 milioni di sterline. Viene inizialmente inserito nel settore giovanile, per poi essere promosso in prima squadra. Tra il 1997 e il 1999 colleziona 25 presenze con la squadra londinese, soprattutto come sostituto.\nNel gennaio 2000, trovando pochissimo spazio, viene ceduto in prestito al Southampton, con cui totalizza 14 presenze e 1 gol.\nA fine stagione, scaduto il prestito, fa ritorno all'Arsenal, ma poco dopo viene acquistato a titolo definitivo dal , club militante in Football League. Con le sue prestazioni aiuter\u00e0 il a centrare la promozione in Premier League.\nIl 3 gennaio 2007 viene acquistato per 5 milioni di sterline dal West Ham United, firmando un contratto di tre anni e mezzo. Alla sua prima stagione con gli \"Hammers\" totalizza 14 presenze e 1 gol. Il 3 agosto 2011 decide di rescindere il contratto con il West Ham.\nNell'agosto 2011 viene ingaggiato dal Larissa, club militante in Souper Ligka Ellada, firmando un contratto biennale.\nIl 24 gennaio 2012 viene ingaggiato dall'Orlando Pirates, firmando un contratto di 18 mesi.\nL'11 ottobre 2012 viene ingaggiato dal Chesterfield, in Football League Two, firmando un contratto di 3 mesi.\nIl 28 agosto 2013 viene ingaggiato dal Four Marks, club militante in Hampshire Premier League, il 12\u00ba livello del campionato inglese; ciononostante, non \u00e8 mai sceso in campo con tale squadra.\nDopo quest'ultima esperienza si \u00e8 ritirato dal calcio giocato, con all'attivo 386 presenze e 48 gol fra i vari club.\nNazionale.\nHa esordito con la maglia della nazionale portoghese il 25 aprile 2001 nella partita contro la Francia. Ha partecipato ai Mondiali di calcio Germania 2006.\nCon la sua nazionale ha partecipato anche ai Giochi Olimpici Estivi 2004.\nAllenatore.\nNell'estate del 2014 \u00e8 stato nomiminato vice-allenatore dello Sporting Lisbona B, dove \u00e8 rimasto per una stagione. Dal 2015 ha lavorato come scout e osservatore di talenti portoghesi per l'Arsenal.\nNell'estate del 2018 ha assunto la guida della formazione Under-23 del \nDal giugno 2019 ricopre l'incarico di vice-allenatore dell', come assistente di Marco Silva.\nStatistiche.\n\"Aggiornate al 5 gennaio 2013.\""}
{"id": "1219309", "revid": "1977557", "url": "https://it.wikipedia.org/wiki?curid=1219309", "title": "Eteldreda di Ely", "text": "Era figlia del re degli angli orientali Anna che la diede in sposa a Tonbert, principe di Cyrvii. Era anche sorella di quattro sante: Santa Etelburga di Faremoutiers, badessa di Faremoutiers, santa Vitburga, che fond\u00f2 il convento di Dereham e ne divenne badessa, di santa Sexburga, badessa di Ely, e di santa Setrida, badessa di Faremoutiers, della quale era sorellastra.\nBiografia.\nEtelreda venne educata da santa Ebba l'Anziana, fondatrice di due monasteri e venerata come santa.\nEteldreda e Tonbert non consumarono mai il loro matrimonio fino a che, tre anni dopo, Eteldreda rimase vedova e si ritir\u00f2 a Ely, un'isola donatale dal marito.\nAvrebbe voluto essere una monaca, ma acconsent\u00ec ugualmente a un'unione politica con Ecgfrith, re di Northumbria, a patto che il marito non violasse la sua verginit\u00e0, ma lui, convinto di aver fatto uno sbaglio, chiese al vescovo locale di invalidare l'unione.\nEteldreda si rifugi\u00f2 allora ancora ad Ely, dove fond\u00f2 un monastero di cui fu badessa fino al 679, anno della morte. Le successe la sorella Sexburga.\nCulto.\nEbbe subito molti devoti attorno alla sua tomba e quando nel 694 il suo corpo venne spostato per porlo in una tomba pi\u00f9 adatta, fu trovato incorrotto.\nE tale era anche nel 1106, quando fu nuovamente spostato durante la costruzione della cattedrale di Ely.\nSant'Eteldreda viene ricordata il 23 giugno ed ancora oggi in questo giorno viene organizzata una processione in suo onore all'interno della cattedrale di Ely."}
{"id": "1219311", "revid": "1788047", "url": "https://it.wikipedia.org/wiki?curid=1219311", "title": "FIFA Futsal World Championship 2004", "text": "Il campionato mondiale di calcio a 5 2004 o FIFA Futsal World Championship 2004 \u00e8 stato la 5\u00aa edizione del campionato mondiale di calcio 5 organizzato dalla FIFA, la cui fase finale si \u00e8 svolta a Taiwan. \u00c8 iniziato domenica 21 novembre e si \u00e8 concluso domenica 5 dicembre 2004.\nAlla manifestazione partecipano sedici selezioni divise in quattro gironi da quattro; le quaranta partite sono disputate nei due impianti sportivi di Taipei e Taoyuan. Il torneo conferma l'ascesa dalla : superato in semifinale ai rigori il , gli iberici riconquistano il titolo battendo l' nella prima finale della storia disputata tra due selezioni europee. In realt\u00e0, la selezione azzurra \u00e8 formata da 12 calcettisti brasiliani e appena 2 italiani: Zaffiro e Angelini (infortunatosi durante la manifestazione e sostituito da Ripesi). I mondiali di Taiwan segnano un forte calo di pubblico rispetto all'entusiastica partecipazione guatemalteca, nelle quaranta partite disputate si sono avvicendati 50.923 spettatori, con una media di 1.273 a gara con punte di 3.500 per la finale.\nClassifica marcatori.\n13 reti\n10 reti\n9 reti\n7 reti\n6 reti\n5 reti\n4 reti\n3 reti\n2 reti\n1 reti"}
{"id": "1219316", "revid": "1305772", "url": "https://it.wikipedia.org/wiki?curid=1219316", "title": "Tusker", "text": "Tusker \u00e8 un videogioco di avventura dinamica della System 3 pubblicato nel 1989-1990 per gli home computer Commodore 64, Amiga, Atari ST, ZX Spectrum e Amstrad CPC. \u00c8 ambientato nell'Africa selvaggia e si controlla un esploratore nello stile di Indiana Jones.\nLe valutazioni della critica furono di solito buone nelle versioni Commodore 64 e ZX Spectrum. La rivista \"Zzap!\" ad esempio premi\u00f2 entrambe con una valutazione di 90%. Nelle altre versioni le valutazioni furono pi\u00f9 variabili e a volte decisamente negative.\nTrama.\nIl giocatore impersona un esploratore inglese alla sua prima avventura. La premessa viene descritta nel manuale: il corpo martoriato di suo padre, grande esploratore, \u00e8 stato rinvenuto su di una zattera lungo il fiume Turkwel, dopo che si era recato alla ricerca di uno degli ultimi tesori dell'Africa, il cimitero degli elefanti (in inglese \"tusker\" significa \"animale zannuto\"). In seguito il protagonista, scrittore e biografo di suo padre, ne ritrova il diario, che stranamente non aveva portato con s\u00e9, a parte alcune pagine strappate. Ne ricava il nome della localit\u00e0 africana di Nyahururu e decide, male equipaggiato e impreparato, di seguire le piste del padre.\nIl gioco ha inizio nel deserto e poi si svolge anche in caverne con un lago sotterraneo, in un villaggio nella giungla e infine in un tempio perduto (non presente nelle versioni Amiga e ST). L'esploratore deve lottare contro arabi, indigeni e pericoli naturali, e si incontreranno anche diverse creature mostruose.\nModalit\u00e0 di gioco.\nL'esploratore si sposta attraverso schermate fisse con visuale laterale 2,5D, collegate perlopi\u00f9 in orizzontale o a volte tramite altri passaggi. Si devono risolvere enigmi tramite l'uso di oggetti nel punto giusto e sono frequenti i combattimenti.\nSi hanno due inventari separati per le armi e per gli altri oggetti raccolti; l'arma e l'oggetto attualmente in uso sono mostrati come icone sopra la visuale e si cambiano tramite tasti. Pu\u00f2 essere necessario combinare un'arma e un oggetto per ottenere un risultato, ad esempio la pistola funziona con l'oggetto munizioni. Inizialmente il personaggio \u00e8 a mani nude e pu\u00f2 combattere con calci e due tipi di pugni, poi potr\u00e0 trovare coltello, machete (entrambi con pi\u00f9 tipi di colpi), pistola e fionda, ma pu\u00f2 comunque servirsi dei calci anche se ha un'arma selezionata.\nIl personaggio ha a disposizione pi\u00f9 vite e ne perde una in caso di esaurimento dell'energia, che cala quando si subiscono attacchi e non \u00e8 ricaricabile, oppure esaurimento dell'acqua, che si consuma col tempo (con tassi diversi a seconda dell'ambiente e della fatica) e si pu\u00f2 ricaricare dai cactus con l'uso combinato di coltello e borraccia. \nSviluppo.\nL'idea del gioco venne da Mark Cale, capo della System 3, che si ispir\u00f2 al film \"I predatori dell'arca perduta\". Lo sviluppo avvenne inizialmente per Commodore 64 e fu assegnato a Duncan Meech, che aveva lasciato la Palace Software ed era stato assunto alla System 3 nel 1987. Fu il suo primo e unico incarico come programmatore capo alla System 3. Un gruppo misto di interni ed esterni si occup\u00f2 della grafica. Secondo diverse persone che lavoravano alla System 3, \u00e8 probabile che il game design di dettaglio sia dovuto principalmente al defunto Tim Best (non accreditato in nessuna versione).\nLe conversioni per gli altri sistemi si devono a sviluppatori differenti. Quella per ZX Spectrum fu programmata da Robert Pape, autore della notevole versione Spectrum di \"R-Type\". La versione Amstrad CPC, una sbrigativa conversione da quella ZX Spectrum, fu realizzata da un'azienda esterna, la Consult Software Ltd., ed \u00e8 l'unica con grafica monocromatica, nonostante quella per il meno potente Spectrum avesse grafica relativamente colorata."}
{"id": "1219319", "revid": "287204", "url": "https://it.wikipedia.org/wiki?curid=1219319", "title": "DJ Otzi", "text": ""}
{"id": "1219324", "revid": "1305772", "url": "https://it.wikipedia.org/wiki?curid=1219324", "title": "Batman (videogioco 1989 Amiga)", "text": "Batman, anche noto come Batman: The Movie, \u00e8 un videogioco di genere misto ispirato al film \"Batman\" del 1989, pubblicato lo stesso anno per i computer Amiga, Amstrad CPC (anche una versione leggermente diversa per Amstrad GX4000), Atari ST, Commodore 64, MS-DOS, MSX e ZX Spectrum dalla Ocean Software. Fu un grosso successo e viene ricordato come uno dei pi\u00f9 grandi videogiochi tratti da film di tutti i tempi.\nIn generale \u00e8 il terzo videogioco ufficiale sul personaggio di Batman, dopo \"Batman\" (1986) e \"\" (1988), sempre della Ocean.\nDal film del 1989 vennero tratti anche altri videogiochi differenti, di altri produttori:\n\"Batman\" per console, \"Batman\" per PC Engine e \"Batman\" arcade.\nTrama.\nIl gioco ricalca lo svolgimento della pellicola, con cinque livelli ispirati ad altrettante scene, cos\u00ec suddivisi:\nModalit\u00e0 di gioco.\n\"Batman\" \u00e8 costituito da cinque livelli di genere variabile, prevalentemente d'azione. In generale, per ogni vita si dispone di una riserva di energia raffigurata tramite un viso di Batman che viene sostituito progressivamente da quello di Joker, e di un tempo limite per completare il livello.\nIl primo livello, lo stabilimento chimico, \u00e8 un ambiente bidimensionale a piattaforme, a scorrimento multidirezionale, intricato e ampio (circa come 60 schermi nella versione Amiga). Batman deve raggiungere il punto in cui si trova Napier e colpirlo per superare il livello. Si pu\u00f2 camminare sui piani, arrampicarsi su scale a pioli, accovacciarsi, saltare gi\u00f9 al piano sottostante; non si pu\u00f2 saltare in alto, ma si pu\u00f2 lanciare la Batcorda con rampino, in verticale o diagonale, per appendersi al soffitto e quindi sollevarsi o dondolare (un sistema che allora ricordava \"Bionic Commando\"). Come arma si lanciano i Batarang in orizzontale. Inoltre si possono eliminare nemici anche piombandogli addosso dall'alto o, nelle versioni 16 bit (Amiga/ST/DOS), colpendoli con il rampino.\nI nemici sono criminali che attaccano a contatto, con armi da fuoco, o con granate. Bisogna inoltre evitare getti di gas nocivi e gocce di acido dello stabilimento. Sono dannose anche le cadute da altezze troppo elevate e gli urti contro pareti mentre si dondola.\nIl secondo livello, la corsa in Batmobile attraverso la citt\u00e0, solo nelle versioni 16 bit ha un'elaborata visuale tridimensionale da dietro la vettura, con curve e pendenze, mentre nelle versioni 8 bit \u00e8 a scorrimento orizzontale su strada rettilinea vista di lato. In entrambi i casi sono presenti incroci, indicati da frecce, dove bisogna cambiare strada, lanciando la Batcorda contro i pali e usandoli come perni per fare le curve strette a 90\u00b0. Scopo del livello \u00e8 arrivare a fine percorso, evitando le numerose vetture cittadine che viaggiano nello stesso verso, e cercando di mantenere velocit\u00e0 elevata per non essere raggiunti da nemici.\nIl terzo livello \u00e8 un piccolo videogioco rompicapo dove bisogna indovinare quali sono i tre cosmetici che compongono lo Smilex, andando per tentativi e ricevendo ogni volta indicazione di quanti sono giusti, nello stile del gioco Mastermind.\nIl quarto livello, la corsa in Batplano, si svolge nello stesso scenario di strada notturna del secondo livello, ma senza incroci. Nelle versioni tridimensionali, oltre alla velocit\u00e0 si pu\u00f2 cambiare limitatamente la quota di volo. Lo scopo \u00e8 tagliare le funi dei numerosi palloni che si trovano lungo il percorso, andandogli addosso, ma cercando di non urtare i palloni stessi. Nelle versioni 8 bit arrivano in seguito anche elicotteri nemici da evitare.\nIl quinto livello, la cattedrale, ha lo stesso funzionamento generale del primo livello. Qui i pericoli dello scenario, oltre ai soliti tirapiedi di Joker, sono pavimenti pericolanti e ratti.\nSviluppo.\n\"Batman\" fu sviluppato internamente dalla Ocean e segu\u00ec l'esempio del successo da record di \"RoboCop\", altro gioco multigenere tratto da film e pubblicato dalla Ocean l'anno precedente. Secondo Bill Harbison, uno dei grafici che ci lavor\u00f2, questo fu il primo titolo dell'azienda sviluppato in partenza per le piattaforme a 16 bit, e si vollero riprendere e mischiare le caratteristiche di successo dei loro precedenti \"RoboCop\" e \"Chase H.Q.\".\nLa Warner Bros., produttrice del film, diede alla Ocean la possibilit\u00e0 di visionare materiale del film gi\u00e0 durante le riprese, purch\u00e9 si recassero di persona ai Pinewood Studios; le immagini inedite non venivano inviate fuori nel timore che potessero trapelare alla stampa. Il direttore dello sviluppo Gary Bracey ricorda anche che la Warner era molto selettiva nel dare la propria approvazione al videogioco, ad esempio uno dei primi demo fu respinto perch\u00e9 le orecchie di Batman erano troppo lunghe (di circa un pixel).\nLa conversione per MSX, porting quasi identico di quella per ZX Spectrum, \u00e8 di produzione spagnola.\nAccoglienza.\n\"Batman\" fu un grande successo di critica e di pubblico in tutte le versioni. Secondo la rivista \"Retro Gamer\" fu anche uno dei primi titoli a sfruttare veramente le potenzialit\u00e0 a 16 bit dell'Amiga; quella versione fu infatti la pi\u00f9 notevole e stupiva per ci\u00f2 che riusciva a fare senza essere una macchina arcade dedicata. Le sequenze di guida e pilotaggio 3D furono particolarmente impressionanti, anche rispetto alla maggior parte dei simulatori di guida/volo puri dell'epoca.\nEbbe grande successo in Europa anche il \"Batman Pack\", un'offerta commerciale che comprendeva un Amiga 500, una copia di \"Batman\", una di \"The NewZealand Story\" e altri extra, lanciata a ottobre 1989 al prezzo di \u00a3399 e rimasta disponibile per quasi un anno. Divenne uno degli abbinamenti hardware/software di maggior successo di tutti i tempi e contribu\u00ec sensibilmente alla diffusione dell'Amiga in Europa. Partendo da un lotto iniziale di unit\u00e0, si arriv\u00f2 a vendere ben \"Batman Pack\". Un'offerta simile si fece anche con il Commodore 64, ma raggiunse cifre molto pi\u00f9 basse.\nSulla stampa di settore \"Batman\" ricevette quasi sempre buone recensioni. Il gioco per Commodore 64 fu premiato dalla rivista \"Zzap!\" con la medaglia d'oro (gioco del mese) e un 96%. La versione ZX Spectrum fu nominata miglior gioco del 1989 per quel sistema ai premi della rivista \"Crash\" basati sul sondaggio dei lettori. Divenne anche il gioco per Spectrum pi\u00f9 venduto nella classifica mensile britannica a prezzo pieno."}
{"id": "1219325", "revid": "180695", "url": "https://it.wikipedia.org/wiki?curid=1219325", "title": "Hottinger", "text": ""}
{"id": "1219329", "revid": "599013", "url": "https://it.wikipedia.org/wiki?curid=1219329", "title": "Dj Otzi", "text": ""}
{"id": "1219330", "revid": "289247", "url": "https://it.wikipedia.org/wiki?curid=1219330", "title": "Sant'Eteldreda", "text": ""}
{"id": "1219335", "revid": "289247", "url": "https://it.wikipedia.org/wiki?curid=1219335", "title": "Sant'Etheldreda", "text": ""}
{"id": "1219336", "revid": "709565", "url": "https://it.wikipedia.org/wiki?curid=1219336", "title": "Episodi de I Simpson (nona stagione)", "text": "La nona stagione de \"I Simpson\" (serie di produzione 5F) si compone di venticinque episodi; \u00e8 andata in onda negli Stati Uniti dal 21 settembre 1997 al 17 maggio 1998.\nLa stagione comprende tre episodi della serie di produzione 4F, relativa alla precedente stagione e due della serie 3G, curata da Al Jean e Mike Reiss (show-runner della terza e della quarta stagione).\nL'episodio \"Spazzatura fra i titani\", 200\u00ba della serie, ha vinto un Emmy per il miglior programma animato.\nIn Italia due episodi sono stati trasmessi su Italia 1 per la prima volta il 5 maggio del 1998, 4 tra il 20 e il 27 settembre dello stesso anno e 19 fra il 5 aprile e il 5 maggio del 1999, sempre sulla stessa rete.\nDal 29 gennaio 2007 \u00e8 in vendita il cofanetto della nona stagione completa.\n\"La citt\u00e0 di New York contro Homer\".\nHomer permette a Barney di utilizzare la propria macchina, in quanto unico sobrio alla taverna di Boe. Tuttavia, Barney scompare per due mesi con l'auto di Homer e, al suo ritorno, non sa dove sia finita l'auto. Homer scopre che la sua automobile \u00e8 rimasta parcheggiata in divieto di sosta a New York al World Trade Center. I Simpson sono eccitati di andare a New York ma Homer, che in passato aveva avuto una brutta esperienza, vorrebbe recuperare l'automobile e tornare a casa il pi\u00f9 in fretta possibile. Mentre Marge e i figli visitano la Grande mela, Homer aspetta che un addetto sganci la ganascia che blocca le ruote dell'auto. Esasperato dall'attesa, alla fine Homer decide di partire lo stesso con la ganascia agganciata, danneggiando gravemente l'auto.\n\"Il direttore e il povero\".\nDurante la celebrazione per i vent'anni di carriera del direttore Skinner, un uomo interrompe la cerimonia rivelando di essere il vero Skinner, mentre il direttore risulta essere soltanto un impostore.\nIl vero nome dell'uomo \u00e8 Armin Tamzarian, un orfano di Capital City che aveva partecipato alla guerra del Vietnam con il vero Skinner. Quando il vero Skinner fu creduto morto, Tamzarian avrebbe dovuto dare la notizia alla signora Skinner, ma non ci riusc\u00ec, e la donna lo scambi\u00f2 per il vero figlio. Venuta a galla la realt\u00e0, il vero Skinner si riprende la propria vita, mentre Tamzarian ritorna a Capital City. Tuttavia gli abitanti di Springfield si rendono conto di preferire il vecchio Skinner e lo \"riprendono\" al posto del vero Skinner che viene mandato via malamente dalla citt\u00e0.\n\"Il sassofono di Lisa\".\nDopo aver litigato, Bart finisce involontariamente per far cadere il sax di Lisa dalla finestra, distruggendolo. Nel tentativo di consolare la figlia, Homer racconta la storia dietro quel sassofono. Da piccolo Bart non riusciva a integrarsi a scuola, per cui Homer e Marge si rivolsero a uno psicologo che, pur non riuscendo ad aiutare Bart, not\u00f2 le doti intellettive della piccola Lisa. Il dottore consigli\u00f2 ai Simpson una scuola privata per Lisa, che per\u00f2 risult\u00f2 essere economicamente fuori dalla loro portata. Per assecondare la verve creativa di Lisa, Homer le compr\u00f2 un sassofono, con i soldi che stava mettendo da parte per acquistare un condizionatore d'aria. \nLe cose infine andarono bene anche per Bart, che trov\u00f2 nella scuola il suo ruolo, quello del clown. Dopo aver finito di raccontare la storia, Homer decide di ricomprare a Lisa un nuovo sassofono, anzich\u00e9 il condizionatore per cui stava risparmiando.\n\"La paura fa novanta VIII\".\nL'episodio contiene tre storie di Halloween, introdotte da un censore della FOX che esamina la sceneggiatura della puntata, togliendo vari pezzi ritenuti violenti.\n\"La famiglia Cartridge\".\nDopo alcuni incidenti provocati da alcuni tifosi, culminati con il saccheggio di alcune abitazioni, Homer si procura una pistola per poter difendere se stesso e la propria famiglia. Marge per\u00f2 non approva che ci sia una pistola in casa e prega Homer di disfarsene. Homer accetta, ma quando Marge scopre che il marito ha ancora l'arma, prende i bambini e va a stare a casa delle sorelle. Dopo essere stato cacciato anche dal club di possessori di pistola, per via del suo comportamento irresponsabile, Homer decide finalmente di affidare la pistola a Marge, che per\u00f2 invece di buttarla decide di tenerla per s\u00e9.\n\"Bart star del football\".\nDopo aver appreso che molti bambini in citt\u00e0 sono obesi, i cittadini di Springfield iscrivono i propri figli in una squadra di football, compreso Bart. L'allenatore della squadra \u00e8 Ned, che per\u00f2 abbandona il proprio ruolo, dopo esser stato preso in giro da Homer, che a sua volta prende l'incarico.\nPer compensare la durezza che il padre ebbe nei suoi confronti, Homer tratta Bart in maniera estremamente preferenziale, facendone il quarterback della squadra al posto del pi\u00f9 talentuoso Nelson Muntz, e facendo perdere punti alla squadra. Alla fine Homer rimetter\u00e0 a posto le cose e la squadra vincer\u00e0 il campionato.\n\"Le due signore Nahasapeemapetilon\".\nDopo che Marge ha iscritto Apu a un'asta per scapoli, molte donne dimostrano di essere interessate all'uomo. Tuttavia dopo poco Apu riceve una lettera della madre, che lo avvisa di volerlo far sposare con la donna scelta per lui, quando era ancora un bambino. Pur di non sposare una estranea, Apu fa credere alla madre di essere sposato con Marge, mentre Homer va a vivere alla casa di riposo. Ben presto per\u00f2 l'inganno viene svelato e la madre di Apu inizia a preparare il matrimonio per il figlio. Inizialmente depresso, Apu si ricreder\u00e0 quando scoprir\u00e0 che Manjula, la donna scelta per lui, \u00e8 bellissima.\n\"Lisa la scettica\".\nLisa scopre che, in un sito in cui erano stati rinvenuti reperti preistorici, sta per essere costruito un centro commerciale. Durante gli scavi a cui Lisa sta assistendo, viene rinvenuto uno strano scheletro con delle ossa che fanno pensare a delle ali, simili a quelle di un angelo. \"L'angelo\", divenuto formalmente di propriet\u00e0 dei Simpson, viene sfruttato da Homer come attrazione a pagamento per gli abitanti di Springfield. Bench\u00e9 infatti l'intera citt\u00e0 sia convinta che lo scheletro sia davvero quello di un angelo, Lisa \u00e8 scettica e aspetta invano che le analisi scientifiche confermino la sua convinzione. Quando la citt\u00e0 decide di scagliarsi contro il centro scientifico, stufo dello scetticismo, si scopre che sullo scheletro dell'angelo \u00e8 apparsa una scritta che annuncia che la fine sta per arrivare. Tutti gli abitanti si riuniscono allora su una collinetta per pregare, ma alla fine l'intera manovra si scoprir\u00e0 essere la pubblicit\u00e0 del centro commerciale.\n\"La donna immobile\".\nA un'asta della polizia, Homer si aggiudica una automobile sportiva appartenuta a Serpente. Intanto Marge, tramite Lionel Hutz inizia a lavorare come agente immobiliare per la Red Blazer Realty. Tuttavia Marge per via della sua onest\u00e0 non riesce a ottenere risultati e, per evitare il licenziamento, mente a Ned, facendogli acquistare una casa dove sono stati compiuti degli omicidi.\nIn preda ai sensi di colpa, Marge rivela la verit\u00e0 a Ned, che al contrario delle aspettative si dimostra ancora pi\u00f9 entusiasta dell'acquisto. Intanto Serpente, fuggito dal carcere, ingaggia una rissa con Homer per riprendersi la propria auto, mentre questi si trova alla guida. La rissa si conclude con lo schianto dell'auto contro la casa dei Flanders, che si distrugge. Ned Flanders ritorna a vivere nella sua vecchia casa e Marge viene licenziata.\n\"Miracolo su Evergreen Terrace\".\nLa mattina di Natale, Bart si sveglia prima del resto della famiglia per scartare i regali, ma giocando con un camioncino telecomandato, finisce per appiccare un incendio che scioglie l'albero di Natale di plastica e tutti i regali. Bart nasconde le prove sotto la neve e, al risveglio della famiglia, fa credere loro che si \u00e8 trattato di un furto.\nLa notizia finisce sul telegiornale e la citt\u00e0 commossa organizza una colletta per i Simpson, raccogliendo , con i quali Homer compra un'automobile, che distrugge quasi subito. Quando la neve si scioglie, le prove dei danni di Bart vengono a galla, e la citt\u00e0 richiede indietro i soldi. Nonostante i tentativi dei Simpson di recuperare i soldi in un quiz televisivo, i cittadini di Springfield decidono di farsi giustizia da soli e prendere tutti gli oggetti di casa, lasciando la famiglia a festeggiare nella propria casa vuota.\n\"Tutti cantano tutti ballano\".\nHomer noleggia un film western che, con sua grande delusione, si rivela essere un musical. Per consolare Homer, la famiglia gli ricorda come in passato anche lui si sia divertito molto a cantare e ballare, anche tutta la gente di Springfield, e l'episodio si trasforma a sua volta in un musical.\n\"Bart giostraio\".\nPer ripagare dei danni causati in un luna park, Bart e Homer lavorano gratuitamente come giostrai, diventando amici di Cooder e suo figlio Spud. Involontariamente Homer fa s\u00ec che la polizia chiuda la giostra di Cooder, lasciando lui e suo figlio senza una casa. Per scusarsi Homer invita i due a stare a casa loro, nonostante Marge non sia d'accordo.\nIl giorno seguente la famiglia Simpson escono per far una visita guidata su una barca \"dal fondo trasparente\" , grazie ai biglietti donati loro da Cooder, ma al loro ritorno a casa scoprono che il giostraio ha cambiato la serratura ed ha preso possesso della loro abitazione. Per riprendersi casa, Homer sfida Cooder a lanciare un hula hoop sul comignolo del caminetto. Cooder e Spud accettano la sfida ed escono fuori di casa, ma i Simpson entrano di corsa nella loro abitazione e se la riprendono.\n\"La gioia della setta\".\nDopo aver incontrato due reclutatori della setta chiamata i \"movimentariani\", Homer accetta di passare un fine settimana presso la loro sede per un incontro, dove per\u00f2 gli viene fatto il lavaggio del cervello.\nIn seguito l'intera Springfield viene plagiata dai movimentariani, i quali promettono un felice futuro sul lontano pianeta \"Beatitonia\", eccetto Marge, il reverendo Lovejoy, Ned Flanders e Willie, che riescono a far ragionare Bart e Lisa, ma non Homer. Ben presto per\u00f2 le vere intenzioni della setta saranno smascherate e l'intera organizzazione smantellata, permettendo ad Homer e al resto di Springfield di tornare alle proprie vite.\n\"Il pulmino per bambini\".\nMentre \u00e8 in viaggio per una gita scolastica, il pullman guidato da Otto Disc ha un incidente, a causa dei bambini a bordo, e precipita gi\u00f9 da un ponte. Otto fugge a nuoto con l'intento di trovare aiuto, ma finisce per diventare schiavo su una piattaforma di pescatori cinesi, mentre i bambini riescono a nuotare fino a un isolotto sperduto, dove le uniche provviste che hanno a disposizione sono quelle che hanno portato dal bus. Lisa consiglia di mangiare le provviste con moderazione, dato che potrebbero essere le uniche per un po' di tempo, ma la mattina successiva la borsa frigo viene trovata vuota. Gli indizi portano a credere che a mangiare tutto sia stato Milhouse, e gli unici a credere alla sua innocenza sono Lisa e Bart. I tre ragazzi fuggono dagli altri bambini inferociti, nascondendosi in una grotta, dove viene trovato un cinghiale, vero colpevole della sparizione del cibo.\nI ragazzi riescono a uccidere il cinghiale e sfamarsi di esso, tranne Lisa, che preferisce leccare il viscidume sulle rocce di cui si nutriva l'animale, poich\u00e9 \u00e8 vegetariana. Nel finale, una voce narrante conclude dicendo che i fanciulli saranno salvati da Boe Szyslak. Intanto Homer avvia la propria attivit\u00e0 su internet, ma viene distrutta da Bill Gates.\n\"L'ultima tentazione di Krusty\".\nDopo una performance, andata particolarmente male durante uno show di beneficenza, e aver bevuto qualche drink di troppo, Krusty si risveglia davanti a casa di Ned Flanders. \nIl clown viene recuperato da Bart che lo accoglie nella propria stanza. Una volta sveglio, Krusty vede tutto il merchandise e i gadget legati alla propria immagine nella stanza di Bart, e si rende conto di come si sia svenduto, senza mai concentrarsi sulla propria professione. Bart, aiutato da Jay Leno, tenta di rilanciare la carriera di Krusty, ma non riesce, e a quel punto il clown decide di annunciare il proprio ritiro dalle scene. Durante la conferenza stampa, per\u00f2, Krusty ottiene molti consensi nella veste di comico da cabaret, e decide di rilanciarsi in quella veste. Krusty ottiene nuovamente la popolarit\u00e0, ma nuovamente finisce per vendere la propria immagine agli sponsor, deludendo i nuovi fans.\n\"Imbroglio imbrogliato\".\nBoe riesce a conoscere una ragazza, Renee, che sembra essere interessata a lui. Boe inizia a spendere molto denaro nella relazione, fino a quando non esaurisce il proprio conto.\nPer racimolare un po' di soldi, decide di truffare la propria assicurazione, simulando il furto della propria automobile. Boe ottiene la complicit\u00e0 di Homer che per\u00f2 viene arrestato mentre simula il furto dell'auto. Con i soldi dell'assicurazione, invece di pagare la cauzione ad Homer, Boe vorrebbe portare Renee alle Hawaii. Quando per\u00f2 Renee scopre la verit\u00e0, interrompe la relazione. Intanto Homer, che \u00e8 riuscito a evadere, si confronta con Boe nel locale, a cui per\u00f2 Boe ha dato fuoco per avere altri soldi dall'assicurazione. I due perdono coscienza a causa del fumo e vengono tratti in salvo da Barney Gumble. Alla fine i due uomini tornano a essere amici ed Homer permette a Boe di gestire temporaneamente il bar all'interno della sua abitazione.\n\"Lisa la Simpson\".\nDopo essersi scoperta incapace di risolvere un gioco di intelligenza che tutti i compagni di classe hanno risolto, e avere in pi\u00f9 occasioni dimenticato alcuni compiti, Lisa inizia ad avere il sospetto di diventare progressivamente meno intelligente. Abe parla alla nipote del \"gene Simpson\" che fa diventare gli appartenenti della famiglia progressivamente pi\u00f9 stupidi con la crescita.\nRassegnata a diventare stupida come Bart o Homer, Lisa decide di dire addio al proprio intelletto, affidandosi al notiziario. Commosso Homer, invita tutti i membri della famiglia per dimostrare che non tutti i Simpson sono stupidi. Dopo aver fatto parlare alcuni parenti, anche Homer si rassegna alla teoria del \"gene Simpson\". Tuttavia quando Marge chiede di far parlare alcune donne Simpson, scopre che in realt\u00e0 il gene colpisce soltanto gli uomini della famiglia e si rassicura. Contemporaneamente Apu trasforma il Jet-Market in un baraccone dopo che l'ibernazione di Jasper Beardley in un freezer ha portato numerosi visitatori al negozio.\n\"Il Winchesterino\".\nMarge si accorge che Ralph non ha alcun amico e costringe Bart a giocare con lui.\nInizialmente seccato, Bart trova interesse nell'amicizia con Ralph quando scopre che il padre \u00e8 in possesso di una chiave universale, con la quale pu\u00f2 avere accesso in ogni edificio. In piena notte, Bart e Ralph esplorano vari luoghi per giocare, fino a quando non entrano in una vecchia prigione abbandonata. Una volta all'interno, Bart trova la sedia elettrica e prova ad attivarla per vedere se funziona ancora. Il giorno seguente il sindaco Quimby, in diretta televisiva in occasione della riapertura del carcere, sale sulla sedia elettrica per mostrarne ai cittadini il funzionamento simulando un'esecuzione (inconsapevole che essa \u00e8 stata rimessa in funzione dai due ragazzini) e chiede ai suoi assistenti di non intervenire, anche se le sue sofferenze fossero sembrate realistiche. Per fermare la dimostrazione, Bart e Lisa inviano un razzo giocattolo con un messaggio alla prigione, ma finisce nella centrale nucleare di Montgomery Burns. Quest'ultimo stacca la corrente alla centrale, semplicemente perch\u00e9 si \u00e8 reso conto di aver fornito il servizio gratis, salvando cos\u00ec la vita al sindaco.\n\"Marinaio Homer\".\nDopo aver quasi causato una fusione nucleare, Homer viene licenziato dalla centrale, ed entra nella marina militare insieme a Barney, Boe e Apu. Contemporaneamente Bart si fa bucare l'orecchio sinistro per un orecchino al fine di assomigliare a Milhouse. Homer per\u00f2 disapprova il gesto e sgrida Bart, che cos\u00ec gli consegna l'orecchino.\nA bordo del sottomarino sul quale \u00e8 stato assegnato, Homer accidentalmente espelle il capitano Tenile, il quale gli aveva affidato il comando del mezzo. Dopo aver condotto l'imbarcazione in acque sovietiche, Homer viene considerato un traditore dai media e il suo sottomarino viene bersagliato dagli altri mezzi. In seguito al bombardamento si crea una falla che Homer riesce a tappare con l'orecchino di Bart e riportare il sottomarino in superficie. Congedato con disonore, Homer riesce a evitare altri problemi dato che i giudici che avrebbero dovuto giudicarlo sono implicati in numerosi altri scandali.\n\"Guai da un trilione di dollari\".\nPer riuscire a consegnare in tempo la dichiarazione dei redditi, Homer compila il modulo con sciocchezze e bugie, ma viene arrestato per frode. L'FBI per\u00f2 concede ad Homer una chance, se riesce a rientrare in possesso di una banconota da un trilione di dollari che si trova nelle mani di Burns.\nFingendosi un giornalista, Homer riesce a introdursi in casa di Burns, che incautamente gli mostra la banconota, e viene immediatamente arrestato dagli agenti dell'FBI. Tuttavia, pentito del suo gesto, Homer aiutato da Smithers aiuta Burns a fuggire a bordo di un aeroplano, e i tre atterrano a Cuba, dove vengono derubati della banconota da Fidel Castro. I tre ritornano negli Stati Uniti su una zattera, e Burns per salvarsi dalla giustizia ha intenzione di corrompere i giudici.\n\"TG Ragazzi\".\nBart porta il suo skate a scuola, ma usandolo durante la ricreazione, fa infuriare Willie, che glielo sequestra.\nBart per vendetta introduce nella baracca del bidello, della crema di mais attraverso il camino. L'incredibile quantit\u00e0 di crema di mais, fa scoppiare la casa di Willie, che si ritrova improvvisamente a essere un senzatetto; con questo il giardiniere giura vendetta a Bart. Intanto Lisa diventa la conduttrice di un telegiornale dedicato ai bambini, all'interno dello show di Krusty il clown. Inizialmente Bart si occupa delle notizie sportive, ma per via del suo successo viene promosso a co-conduttore. Bart inizia a produrre una serie di servizi su dei casi umani che, facendo leva sul sentimentalismo della gente, diventano molto popolari, rendendo Lisa molto gelosa del fratello. Per mettere il fratello alle strette, Lisa cerca prima di imitarlo, poi gli invia una lettera finta in cui gli dice di essere un immigrato che ha perso la propria casa. Andato sul posto per intervistarlo, Bart si trova faccia a faccia con il giardiniere Willie, che aggredisce Bart. A salvarlo interviene Lisa, che commuove il giardiniere con le stesse tecniche imparate da Bart durante i suoi servizi.\n\"Spazzatura fra i titani\".\nA causa di un litigio di Homer con gli uomini della nettezza urbana, la spazzatura non viene pi\u00f9 ritirata da casa Simpson. Dopo che davanti alla sua casa si \u00e8 creata una montagna di rifiuti, Homer decide di protestare direttamente con il commissario ai rifiuti di Springfield Ray Patterson, finendo per litigare anche con lui. Alla fine Homer decide di candidarsi egli stesso nuovo commissario e vincere le elezioni grazie a una serie di promesse fatte alla cittadinanza. Inizialmente le cose vanno per il verso giusto, ma dopo poco le promesse di Homer si rivelano oltre le possibilit\u00e0 economiche a disposizione della citt\u00e0, e gli spazzini entrano in sciopero. Per recuperare denaro Homer stringe un accordo con le citt\u00e0 vicine per rendere disponibili le miniere di Springfield alla spazzatura altrui. In breve tempo per\u00f2 la spazzatura comincia a \"esplodere\" in superficie, e l'intera citt\u00e0 di Springfield \u00e8 costretta a spostarsi letteralmente alcune miglia pi\u00f9 lontano, lasciando dietro di s\u00e9 montagne di rifiuti.\n\"Il re delle montagne\".\nPer riuscire a riconquistare la stima di Bart dopo aver miseramente fallito in una gara padre-figlio, Homer si iscrive in palestra ottenendo notevoli risultati, grazie anche a una barretta energetica a base di mele, la \"Powersauce\". Impressionati dalla costanza di Homer, due rappresentanti del prodotto lo convincono a partecipare alla scalata della Murderhorn Mountain, la pi\u00f9 alta montagna di Springfield, come promozione del \"Powersauce\". Per assicurarsi la riuscita dell'impresa, Homer viene affiancato da due sherpa, ma quando l'uomo si rende conto che gli sherpa lo fanno avanzare durante il sonno, li licenzia per ottenere il risultato da solo. Sentendo che non pu\u00f2 riuscire a salire pi\u00f9 di tanto, Homer piazza la bandierina nel punto in cui \u00e8 arrivato, il che crea una spaccatura che fa crollare il resto della montagna, rendendo il punto in cui si trova davvero il picco pi\u00f9 alto di Murderhorn Mountain.\n\"Abbiamo smarrito la nostra Lisa\".\nPer portare Bart al pronto soccorso, Marge non pu\u00f2 accompagnare Lisa a vedere una mostra al museo di Springfield, nell'ultimo giorno di esibizione. Pur di non perdere la mostra, Lisa riesce a convincere Homer a darle il permesso di prendere l'autobus, ma sbaglia pullman e si perde. Homer intanto realizza lo sbaglio che ha fatto e va a cercare Lisa. Dopo diverse peripezie, Homer rintraccia la figlia, ma troppo tardi per la mostra. Ci\u00f2 nonostante Homer e Lisa si introducono nel museo in piena notte, dove scoprono che uno degli antichi reperti in esposizione, \u00e8 in realt\u00e0 un carillon.\n\"Amore rischioso, pathos focoso\".\nHomer e Marge, nel tentativo di restituire passione alla propria vita sessuale, scoprono di sentirsi particolarmente eccitati soltanto quando fanno l'amore in luoghi in cui potrebbero essere scoperti da qualcuno. Un giorno in cui per\u00f2 la coppia si apparta all'interno del mulino del minigolf, le cose precipitano, quando tutti i clienti si incuriosiscono ai rumori provenienti dall'interno del mulino. Homer e Marge riescono a uscire senza essere visti dal minigolf, ma alla fine finiscono al centro del campo di uno stadio nel bel mezzo di una partita, con il risultato di essere immortalati anche sui giornali del giorno seguente. Nel frattempo, Bart e Lisa riportano alla luce un finale alternativo del film \"Casablanca\"."}
{"id": "1219337", "revid": "9705921", "url": "https://it.wikipedia.org/wiki?curid=1219337", "title": "HD Ready", "text": ""}
{"id": "1219340", "revid": "219110", "url": "https://it.wikipedia.org/wiki?curid=1219340", "title": "Xft", "text": "Xft (\"X Window System FreeType interface library\") \u00e8 una libreria di funzioni software per il disegno dei font nel gestore grafico X Window System.\nLa libreria \u00e8 stata scritta da Keith Packard e alla versione 2.1 utilizza una licenza derivata dalla Licenza BSD.\nXft \u00e8 progettato per permettere al formati raster di FreeType di essere utilizzati con l'estensione XRender del gestore grafico X Window System. \u00c8 solitamente impiegata per poter utilizzare i font con antialiasing all'interno dell'X Window System. Xft dipende anche da fontconfig per accedere ai font di sistema."}
{"id": "1219344", "revid": "136653", "url": "https://it.wikipedia.org/wiki?curid=1219344", "title": "Rachel Weiz", "text": ""}
{"id": "1219346", "revid": "599013", "url": "https://it.wikipedia.org/wiki?curid=1219346", "title": "SACMI", "text": "La SACMI, acronimo di Societ\u00e0 Anonima Cooperativa Meccanici Imola, \u00e8 un'azienda metalmeccanica che produce macchine per ceramiche, bevande e confezioni, macchine per processi alimentari e plastiche.\nStoria.\nFondazione.\nNell'immediato dopoguerra tutto il paese si trova in una situazione caratterizzata da una grave disoccupazione e da forti disagi economici e sociali.\nIl 2 dicembre del 1919 nove giovani meccanici e fabbri decidono di associarsi e di costituire in forma cooperativa una piccola officina dedita a lavori di riparazione di \"locomobili, trebbiatrici e macchine agricole e vinicole\".\nLa loro sede \u00e8 situata a Imola, in via Manfredi, all'interno di una vecchia palestra che il comune ha affittato loro per 500 lire annue.\nCon un capitale sociale che ammonta a lire 5000, nasce la SACMI (Societ\u00e0 Anonima Cooperativa Meccanici Imolesi). Questi i nomi dei soci fondatori: Luigi Santandrea, Filippo Gamberini, Tiepolo Castaldi, Paolo Nonni, Giovanni Bartoli, Guido Selvatici, Vincenzo Franceschelli, Aldo Galassi, Armando Panari.\nGli inizi.\nLa riparazione delle macchine agricole e delle attrezzature meccaniche si estende anche in altre citt\u00e0 della Romagna e presso le amministrazioni ospedaliere di Imola. Vennero assunti alcuni apprendisti e il numero di soci fu portato a 13. Nel 1924 il capitale sociale era di 19.500 lire.\nIl fascismo intanto giunge al potere e nel 1925 il comune di Imola, ora in mano ai fascisti, annulla la concessione di affitto sfrattando l'officina. Il colpo fu durissimo. Venne in aiuto la Cooperativa Ceramica di Imola che propose alla SACMI la sua vecchia sede di viale Crispi. Qui la SACMI rimase fino al 1948 ed ebbe l'occasione di allargarsi sia come struttura che come settore, svolgendo anche lavori di carpenteria per le ferrovie dello Stato. Raggiunse un picco di fatturato nel 1929 con la cifra di 491.233 lire. Il capitale sociale fu portato a 45.750 lire.\nLa crisi e la prima svolta.\nAll'inizio degli anni trenta la notizia e l'evento dominanti riguardano la depressione economica americana, che viene esportata anche in Europa.\nNonostante la crisi, il 25 marzo 1930, in occasione dell'annuale assemblea dei soci, fu deciso\ndi donare alla Cnas (Cassa nazionale assicurazioni sociali), madre dell'attuale\nInps, la somma di un milione, con l'obiettivo\ndi concorrere alla spesa per costruire un sanatorio\nsui colli di Montecatone che verr\u00e0 poi inaugurato nell'Ottobre del 1936.\nL'ostilit\u00e0 fascista, la crisi economica generale, e il fallimento di alcuni clienti misero l'azienda in gravi difficolt\u00e0. Nel 1932 il fatturato era diminuito del 37% rispetto a tre anni prima. Bisognava tentare altre strade. La prima svolta ci fu quando un esportatore di agrumi segnal\u00f2 alla direzione alcune problematiche di produttivit\u00e0 legate ad una macchina spagnola per la pulizia e la selezione di arance in Sicilia. La SACMI studi\u00f2 il problema e cominci\u00f2 a costruire alcuni prototipi: i risultati furono ottimi. Nel 1936 il fatturato raggiunse 857.819 lire con capitale sociale di lire 90.500.\nSi cominciano a costruire anche macchine impastatrici per l'industria alimentare e chimica, l'organico sale a 40 unit\u00e0 e il fatturato raggiunge la cifra di 1.336.267 lire nel 1938.\nGli anni della guerra.\nCon l'inizio della guerra anche alla SACMI vengono commissionate richieste per la produzione di materiale bellico. Si rende necessario imparare a produrre nel rispetto di precise tolleranze e norme di collaudo che fino ad allora non erano mai state applicate per le produzioni tradizionali. Sorse il problema di estendere le conoscenze di disegno meccanico agli operatori delle macchine utensili, di produrre pezzi fra di loro uguali, di diffondere in tutta l'officina un nuovo modo di produrre pi\u00f9 avanzato che sarebbe poi servito in seguito. Nel 1940 in SACMI sono presenti 66 dipendenti e il 1942 registra un fatturato di lire 2.703.709 con un capitale sociale di lire 110.150. Il conflitto si accentu\u00f2 in modo drammatico nel 1944. La vicinanza al fronte, i bombardamenti, il comando tedesco insediato a Imola costrinsero lo smantellamento dell'officina. Vennero nascoste tutte le macchine nei fienili e nelle cascine delle campagne imolesi, riuscendo in questo modo a salvare quasi tutto. Fino alla Liberazione, il 14 aprile del 1945, tutto il personale rimase disoccupato.\nPresse e Tappi a Corona.\nLe fabbriche e i servizi di pubblica utilit\u00e0 della zona nord della citt\u00e0 avevano subito negli ultimi mesi di guerra danni molto gravi. In particolare la Cooperativa Ceramica di Imola era stata bombardata pesantemente. I ceramisti cercarono di rimettere in funzione le macchine.\nInteressava soprattutto riattivare le presse, la cui messa in opera era affidata ad un'impresa di Forl\u00ec. Ma l'arrivo dei meccanici di Forl\u00ec subiva continuamente dei ritardi e c'era urgenza di cominciare a produrre. Fu cos\u00ec che la Cooperativa Ceramica pens\u00f2 alla Cooperativa Meccanici. La Sacmi studi\u00f2 un nuovo progetto di macchina, riuscendo a realizzare un prototipo di pressa a frizione con comandi manuali. Il 5 ottobre 1948 la SACMI acquista in viale De Amicis a Imola un appezzamento di terreno di 4\u00a0400\u00a0m\u00b2, sul quale verranno edificate la nuova sede e l'officina dell'azienda.\nIl fatturato raggiunge lire 62 milioni, ma l'utile netto \u00e8 esiguo (appena lire 31.850). Il capitale sociale \u00e8 di lire 1.681.000. I soci arrivano a quota 32 e i dipendenti sono 52.\nNel 1949 un costruttore bolognese di tappi a corona si rivolge alla Sacmi per proporgli lo studio di un progetto e l'eventuale costruzione di una pressa semiautomatica multipunzoni che potesse sfruttare integralmente i fogli di lamiera che esistevano sul mercato. Presse ad alta produttivit\u00e0 esistevano solo negli USA, dove \u00e8 nato il tappo a corona, ma dove venivano impiegati fogli di lamiera con un costo proibitivo per il mercato italiano ed europeo. Nel 1951 viene realizzato il 1\u00b0 prototipo della pressa a 15 punzoni con la produzione oraria di 85.000 tappi. Si comincia a sentire la necessit\u00e0 di personale specializzato. \u00c8 nel 1954 che vengono assunti i primi due tecnici diplomati.\nNel 1958 la costruzione di presse tocca la percentuale del 68% della produzione totale. Le altre produzioni danno i seguenti apporti: macchine per agrumi 13%, macchine per tappi a corona 12%, riparazioni e macchine varie 7%.\nLa SACMI si espande.\nNel 1960 viene deciso rafforzare l'organizzazione commerciale, cercando a Milano un ufficio commerciale per l'estero e cominciando ad estendere negli altri paesi la rete dei rappresentanti Sacmi. Si acquistano nuove macchine, si migliorano gli impianti e le esportazioni salgono al 43% della produzione. Alla fine del 1960 venne realizzata una pressa per piastrelle da 220 tonnellate, presentata alla Fiera di Milano nell'aprile 1961.\nEssa permetteva la pressatura contemporanea di quattro piastrelle 15 \u00d7 15. Se ne produssero oltre duemila esemplari. Nel febbraio del 1963 la Sacmi acquista a Imola, in via Provinciale Selice, un lotto di terreno dove sorger\u00e0 la nuova ed attuale sede che sar\u00e0 ultimata verso la fine del gennaio 1967. Sempre nel 1963 la Sacmi delibera la partecipazione alla Miglioli S.p.A. che successivamente acquista completamente con il nome di Sacmi Sassuolo ora Sacmi Molds &amp; Dies. Nel 1965 viene approvata la decisione di costituire la Sacmi Impianti con sede operativa a Milano, societ\u00e0 tecnico-commerciale di impiantistica ceramica per l'acquisto e la vendita di macchine ed impianti. Nel 1973 viene attrezzato il reparto sperimentale e potenziato il laboratorio ceramico, mentre nel 1975 viene installato in azienda il primo centro di elaborazione dati.\nAi giorni nostri.\nEntrano a far parte del Gruppo Sacmi varie societ\u00e0 Italiane ed estere come Sacmi Deutschland, Sacmi Portuguesa, Sacmi Singapore, Sacmi Mexico e nel 1985 Sacmi Forni in Italia per la produzione di forni ed essiccatoi per l'industria ceramica.\nNel 1989 viene inaugurato nella casa madre a Imola il Centro Ricerche e Sviluppo al cui interno trovano posto laboratori fisici, chimici, e tecnologici, reparti sperimentali per il collaudo dei prototipi e un impianto pilota specifico per la ceramica.\nA partire dai primi anni '90 cominciano gli studi per la produzione di una macchina (CCM - Continuous Compression Moulding) molto innovativa nel settore dello stampaggio degli articoli di plastica che fino a quel momento venivano ottenuti esclusivamente mediante stampaggio ad iniezione.\nNel 2002 \u00e8 stato inaugurato il nuovo Centro Ricerche Avanzate, indirizzato allo sviluppo di sistemi di controllo di processo, quali i sistemi di visione artificiale ed i sistemi olfattivi elettronici."}
{"id": "1219348", "revid": "136653", "url": "https://it.wikipedia.org/wiki?curid=1219348", "title": "Il teorema del delirio", "text": ""}
{"id": "1219351", "revid": "1305772", "url": "https://it.wikipedia.org/wiki?curid=1219351", "title": "200 km/h in the Wrong Lane", "text": "200\u00a0km/h in the Wrong Lane \u00e8 il secondo album in studio, e primo di debutto internazionale, del gruppo musicale russo t.A.T.u., pubblicato il 17 settembre 2002 dalla Interscope Records.\nL'album ottenne grande successo a livello globale, vincendo numerosi dischi d'oro e di platino in tutto il mondo. Debutt\u00f2 nella top-ten di molti paesi europei, tra cui Austria, Finlandia, Francia, Germania, Italia e Svizzera, e raggiunse il 13\u00ba posto nella \"Billboard 200\" negli Stati Uniti e il 12\u00ba nella Official Albums Chart nel Regno Unito, evento significativo per un gruppo proveniente dalla Russia. Nel 2003 le t.A.T.u. divennero le prime e uniche artiste a ricevere l\"'IFPI Platinum Award\" per lo stesso album in due lingue diverse (la versione originale russa del disco, \"200 po vstre\u010dnoj\", aveva vinto il medesimo premio l'anno precedente). \n\"All the Things She Said\", primo singolo estratto dall'album, divenne uno dei singoli di maggior successo degli anni 2000, raggiungendo il primo posto in classifica in oltre 20 paesi. \nDescrizione e composizione.\nSi tratta dell'album di debutto internazionale in lingua inglese pubblicato dalle t.A.T.u.. Nel 2001 il duo pubblic\u00f2 l'album d'esordio russo \"200 po vstre\u010dnoj\", molto apprezzato nei paesi dell'Est europeo. Il successo del disco port\u00f2 le cantanti a firmare un contratto con la Interscope Records per la pubblicazione della versione inglese dell'album. Le registrazioni partirono nel gennaio del 2002, tra Inghilterra, Germania e Stati Uniti, con la composizione delle tracce \"I've Lost My Mind\" e \"They're Not Gonna Get Us\" (in seguito diventate \"All the Things She Said\" e \"Not Gonna Get Us\"). La ri-registrazione in inglese delle tracce \u00e8 condotta sotto la supervisione del produttore Trevor Horn a Londra e con l'aiuto di F.A.F./ Cap Com Productions (produttori di remix di Moby, Rammstein e Sonique) a Manchester. Tra gli altri produttori e compositori dell'album vi sono Martin Kierszenbaum, Robert Orton, Sergio Galoyan e Ivan \u0160apovalov. Prima delle registrazioni del disco, entrambe le artiste furono aiutate da Kierszenbaum con la pronuncia inglese (in particolare Julia Volkova, poich\u00e9 Lena Katina, diversamente dalla collega, gi\u00e0 padroneggiava discretamente la lingua). \nLe musiche di \"200 km/h in the Wrong Lane\" derivano da un'ampia variet\u00e0 di generi pop e dance, incorporando pesantemente diversi stili musicali (non presenti nel loro precedente disco russo), come l'elettronica, il rock e l'industrial. Difatti, l'album si distacca leggermente dalla controparte russa, con influenze europop, eurodance e techno. \nAlle otto tracce in lingua inglese si aggiungono le due tracce \"Ja so\u0161la s uma\" e \"Nas ne dogonjat\", versioni originali in russo delle hit internazionali \"All the Things She Said\" e \"Not Gonna Get Us\". Rispetto alle versioni presenti in \"200 po vstre\u010dnoj\", quelle inserite nell'album inglese sono state prodotte da Trevor Horn e presentano un arrangiamento diverso. Vi sono poi la versione estesa della traccia \"Show Me Love\" e un remix del brano \"30 Minutes\". Alcune aggiunte e altri remix sono presenti nella versione \"Deluxe\" del disco.\n\"200 km/h in the Wrong Lane\" esplora liricamente temi come la ribellione adolescenziale e sociale, l'amore, la sessualit\u00e0, la tristezza e l'indipendenza.\nTitolo e copertina.\nIl titolo \"200 km/h in the Wrong Lane\" rimanda al titolo della versione russa dell'album \"200 po vstre\u010dnoj\" (traducibile come \"a 200 km/h contromano\"). Nel documentario contenuto nel loro DVD \"Screaming for More\", le t.A.T.u. hanno rivelato che il titolo \u00e8 stato scelto per rappresentare la loro immagine dipinta trasgressivamente dai media, e che l'album ostenta un lato \"pericoloso\" del duo. Lena Katina ha anche aggiunto che il titolo \u00e8 stato ispirato dalla guida pericolosa di Julia.\nIl servizio fotografico per l'album \u00e8 stato realizzato da Sheryl Nields. La versione internazionale del disco presenta l'artwork con le t.A.T.u. in sella ad una moto, con Lena appoggiata sulla spalla destra di Julia. \nIn alcuni mercati del mondo e per alcune edizioni speciali del disco, la copertina riprendeva altri scatti del servizio fotografico di Sheryl Nields: ad esempio, in Russia e in Giappone la cover mostrava le t.A.T.u. in divisa scolastica simile a quella indossata nel video di \"All the Things She Said\", con la differenza che nella versione russa Julia e Lena si baciano sulle labbra; mentre in quella giapponese Lena raccoglie tra le braccia Julia.\nLa cover del 10\u00ba anniversario dell'album presenta uno scatto frontale delle ragazze in divisa scolastica con lo sfondo raffigurante alcuni frame dei video musicali dei singoli dell'album, che fanno da cornice alle t.A.T.u..\nSingoli.\n\"All the Things She Said\" fu pubblicato come primo singolo dell'album nell'agosto 2002. Il brano ottenne recensioni contrastanti e si classific\u00f2 al primo posto in molte charts di tutto il mondo, come Australia, Germania, Irlanda, Nuova Zelanda e Regno Unito. Raggiunse inoltre la posizione numero 20 nella \"Billboard\" Hot 100, diventando il primo ed unico atto russo ad aver raggiunto tale traguardo. Il video del brano caus\u00f2 controversie nei paesi in cui fu mandato in onda a causa del bacio che le cantanti si scambiano nelle scene.\n\"Not Gonna Get Us\" usc\u00ec come secondo singolo a inizio 2003, anche se in pochi paesi europei, tra cui l'Italia, il video fu presentato in anteprima gi\u00e0 nel novembre 2002. Rispetto al precedente singolo, ottenne maggiori recensioni positive a suo favore, ma riscosse minor successo in termini di vendite. Il remix del brano prodotto da Dave Aud\u00e9 segn\u00f2 la prima posizione nella classifica dance statunitense. Il videoclip mostrava le ragazze intente nella fuga da un ambiente carcerario nella fredda Siberia su un grande autocarro.\nLa traccia \"Show Me Love\" doveva inizialmente essere estratta come terzo singolo dell'album, ma per ragioni sconosciute la Interscope decise di sostituire la sua pubblicazione e il brano usc\u00ec solamente come singolo promozionale per le radio in Polonia. Fu anche girato un video musicale ma la pubblicazione ufficiale non avvenne mai.\n\"30 Minutes\" fu pubblicato promozionalmente in Europa a met\u00e0 2003 come terzo singolo. Il video musicale fu per\u00f2 trasmesso solo in alcuni paesi, e gener\u00f2 notevoli polemiche a causa della nudit\u00e0 presente in esso. Non si distinse nelle classifiche musicali, mentre la versione russa del brano (\"30 \u043c\u0438\u043d\u0443\u0442\") ottenne un buon successo in Russia tra il 2001 e il 2002.\n\"How Soon Is Now?\", una cover del brano dei The Smiths, fu estratto come ultimo singolo dell'album nell'estate del 2003. La canzone ricevette recensioni contrastanti, che lodarono il potenziale del brano e le capacit\u00e0 vocali del duo ma ne criticarono la produzione. Il singolo riusc\u00ec a piazzarsi in molte delle charts europee e australiane.\nPromozione.\nLo \"Show Me Love Tour\" per la promozione del disco fu annunciato agli inizi del 2003. Nel marzo di quell'anno le t.A.T.u. annunciarono le date del tour per il Regno Unito, ma per inspiegabili ragioni, il mese dopo le stesse date furono cancellate, portando il management delle t.A.T.u. a essere citato in giudizio dai promotori della EEM Group per la cancellazione dei concerti. La turn\u00e9e si svolse senza nessuna data per il Regno Unito e termin\u00f2 nel dicembre dello stesso anno. Anche altre tappe furono cancellate, tra cui nove soltanto in Polonia.\nNonostante le cancellazioni del tour, le t.A.T.u. si esibirono in molte occasioni. Per promuovere \"All the Things She Said\", il duo si esib\u00ec in molte trasmissioni televisive negli Stati Uniti: inizialmente apparirono nel \"The Tonight Show with Jay Leno\", dove le ragazze crearono confusione a causa di un loro bacio in diretta senza che avessero prima chiesto il consenso per fare ci\u00f2. Hanno poi eseguito il singolo al \"Jimmy Kimmel Live!\", \"AOL Sessions\", \"MAD TV\", \"Carson Daly Show\", \"Total Request Live\" e agli MTV Movie Awards 2003 con anche \"Not Gonna Get Us\". Inoltre hanno anche eseguito i singoli dell'album in molti altri spettacoli televisivi del mondo, come \"\" nel Regno Unito e \"Top of the Pops\" in Italia.\nCritica.\nL'album ha ricevuto recensioni miste dalla critica musicale contemporanea. Molti critici ne hanno lodato l'orecchiabilit\u00e0 e gli standard di produzione, mentre sono stati ambivalenti nei confronti dell'immaginario pacchiano del duo e delle sue capacit\u00e0 vocali.\nSuccesso commerciale.\nPubblicato in Europa il 17 settembre 2002, in Canada e negli Stati Uniti il 10 dicembre 2002, e in Giappone, Australia, Nuova Zelanda e Regno Unito all'inizio del 2003, l'album ha venduto pi\u00f9 di otto milioni di copie in tutto il mondo. Ha vinto il disco d'oro negli Stati Uniti e nel Regno Unito, mentre in Giappone ha avuto due dischi di diamante. In Italia ha venduto pi\u00f9 di copie aggiudicandosi un disco di platino.\nNegli Stati Uniti l'album ha debuttato al numero 36 in classifica. \u00c8 poi salito alla posizione numero 13 vendendo copie nella sua seconda settimana diventando il \"best-gaining sales\" di quel week-end ed \u00e8 rimasto nelle classifiche per trentasei settimane in totale. Secondo il Nielsen SoundScan, nell'ottobre 2005 l'album ha venduto copie nel Nord America. Con un aggiornamento nel 2012, l'album ha venduto copie l\u00ec, diventando l'album del gruppo pi\u00f9 venduto in America. \u00c8 stato certificato disco d'oro dalla Recording Industry Association of America (RIAA) per la vendita di oltre copie. In Canada il disco si aggiudic\u00f2 una certificazione di platino per la vendita di copie. Con un aggiornamento del 2014, l'album \u00e8 doppio platino nel territorio per aver raggiunto copie vendute.\nL'album ha debuttato alla posizione numero 19 nella Australian Album Charts il 30 marzo 2003, il pi\u00f9 grande debutto di quella settimana. \u00c8 rimasto al di sopra della Top 40 fino alla decima settimana, dove \u00e8 sceso alla posizione numero 48 ed \u00e8 rimasto l\u00ec per altre undici settimane. L'album ha debuttato alla posizione numero 9 nella Album Charts Nuova Zelanda, diventando il secondo album pi\u00f9 venduto di quella settimana e il solo ed unico album appartenente ad un gruppo nella top 10. L'album \u00e8 poi sceso alla posizione numero 38 ed \u00e8 rimasto in classifica per 12 settimane. In Giappone l'album ha venduto oltre copie in soli due giorni, facendo diventare le t.A.T.u. il primo gruppo dell'Europa dell'Est per il maggior numero di vendite in una settimana. Verso la fine dell'anno l'album aveva venduto oltre due milioni di copie nel territorio giapponese, diventando cos\u00ec doppio disco di diamante.\n200 km/h in the Wrong Lane 10th Anniversary Edition.\nIn occasione del decimo anniversario dell'album, il 12 novembre 2012 \u00e8 stato pubblicato \"200 km/h in the Wrong Lane 10th Anniversary Edition\", per celebrare il grande successo riscosso agli esordi.\nDescrizione.\nIl 2 ottobre 2012, la Cherrytree Records/Universal Music Russia annunci\u00f2 la pubblicazione di una speciale riedizione dell'album \"200 km/h in the Wrong Lane\", la \"10th Anniversary Edition\" con un nuovo artwork, e all'interno la traccia inedita \"A Simple Motion\", un nuovo remix del successo \"All the Things She Said\" del produttore Fernando Garibay, e un nuovo remix del brano \"Show Me Love\", il tutto in aggiunta alle tracce storiche rimasterizzate per l'occasione.\nIl 24 ottobre successivo, la Cherrytree pubblic\u00f2 la tracklist ufficiale del disco: si tratta di una nota scritta a mano ed autografata dalle t.A.T.u. in persona. L'8 novembre, sul portale MuuMuse, venne postata in anteprima la traccia completa \"A Simple Motion\", versione inglese del singolo \"Prostye dvi\u017eenija\". La traccia era stata registrata nel 2002 ma non fu inserita nella prima versione dell'album."}
{"id": "1219352", "revid": "767487", "url": "https://it.wikipedia.org/wiki?curid=1219352", "title": "C-value", "text": "Il termine C-value (\"valore Costante\") si riferisce alla quantit\u00e0 di DNA espressa in picogrammi contenuta nel nucleo di una cellula aploide (ad esempio un gamete o pi\u00f9 comunemente corrisponde alla met\u00e0 del materiale genetico contenuto in una cellula somatica diploide di un organismo eucariote).\nPer convenzione 1 pg (picogrammo) \u00e8 uguale a 10\u221212 g (grammi) che sono uguali a 978 Mb (mega).\nOrigine del termine.\nIl termine \u00e8 stato coniato nel 1950 da Henson Swift senza che, tuttavia, l'autore chiarisse precisamente il significato della lettera \"C\". Questo ha generato, nei decenni successivi, numerose incomprensioni relativamente a tale significato. Molti hanno infatti riferito la \"C\" a \"caratteristica\", \"contenuto\" o \"complemento\". Nello studio originale, Swift sembra aver usato tale lettera per definire diverse \"classi\" di DNA, caratterizzandole come \"1C value\", \"2C value\" . Nel 1975 lo stesso Swift spieg\u00f2 al collega Michael Bennett il vero significato della \"C\":\nIl concetto di \"costante\" si riferisce alle osservazioni del 1948 di R. Vendrely, secondo cui era presente una \"notevole costanza nel contenuto di DNA di tutte le cellule di tutti gli individui di una data specie animale\".\nVariazioni tra le specie.\nIl C-value varia enormemente tra le specie viventi. Nel regno animale, esso pu\u00f2 variare di oltre 3300 volte. Nelle piante, di circa 1000 volte. I genomi dei protisti possono arrivare a differenze di oltre 300000 volte, sebbene l'esatta quantificazione del C-value delle amebe, posto al limite superiore di tale raffronto, non sia chiara.\nLe variazioni di C-value, in ogni caso, non sono in nessun modo correlate con la complessit\u00e0 degli organismi o il numero di geni contenuti nei genomi. Tale semplice osservazione \u00e8 stata a lungo ritenuta un controsenso, soprattutto prima della scoperta e caratterizzazione del DNA non codificante, ed ha portato alla formulazione del paradosso del C-value. Sebbene non vi sia un vero e proprio paradosso, tale locuzione rimane ancora oggi molto comune. Nella comunit\u00e0 scientifica, in ogni caso, oggi si tende a parlare piuttosto di enigma del C-value."}
{"id": "1219354", "revid": "1516566", "url": "https://it.wikipedia.org/wiki?curid=1219354", "title": "Sante Peranda", "text": "Fu il pittore ufficiale di corte della famiglia Pico, nell'apice del Ducato della Mirandola sotto il duca Alessandro I.\nBiografia.\nFiglio di Nicol\u00f2, fu discepolo di Paolo Fiammingo, Leonardo Corona e Jacopo Palma il Giovane, di cui segu\u00ec le orme \u00abma ebbe maniera cos\u00ec graziosa, gentile e leggiadra, che si pu\u00f2 dir veramente che in gentilezza superasse il Maestro\u00bb. Per questo \u00e8 considerato il quarto dei pittori delle sette maniere In un clima veneziano ormai poco innovativo, il Peranda collabor\u00f2 pi\u00f9 volte con il pittore Palma il Giovane. Fra i suoi allievi si ricordano il dalmata Matteo Ponzone e il bresciano Filippo Zaniberti, Simone Cantarini, Francesco Maffei, oltre che il figlio Michelangelo.\nTra le sue prime opere vi \u00e8 un \"San Martino e il povero\" del 1585 (chiesa di Rio San Martino di Scorz\u00e8, Venezia).\nNel 1592 segu\u00ec per qualche tempo a Roma il futuro doge Marino Grimani e a Loreto, dove entr\u00f2 in contatto con il tardo manierismo dell'Italia centrale caratterizzato da costruzioni diagonali e figure avvitate su loro stesse. Nel 1594 torn\u00f2 a Venezia, dove realizz\u00f2 \"San Rocco che cura gli appestati\" e \"Morte di san Rocco\" presso la chiesa di San Giuliano. Nel 1604 realizza le due grandi opere \"Caduta della manna\" (chiesa di San Bartolomeo) e \"San Diego che guarisce gli infermi\"(chiesa di San Francesco della Vigna), seguita dalla \"Battaglia di Giaffa\" (Palazzo Ducale di Venezia)\nDal 1608 circa al 1627 oper\u00f2 a Mirandola al servizio del duca Alessandro I Pico della Mirandola, dove realizz\u00f2 i ritratti di corte e il ciclo delle sette \"storie di Psiche\" (1610), oggi conservate a Mantova (palazzo d'Arco e museo di Palazzo ducale). Successivamente dipinse il ciclo delle tre \"Et\u00e0 del mondo\" (oro, argento e bronzo), che ebbe molto successo tanto che il ciclo fu replicato almeno due volte a Castelcucco e Roma. Altri importanti opere, a tema mitologico e biblico, realizzate a Mirandola e successivamente trasportate Mantova nel 1716, sono andate perdute. Negli anni 1620 realizza i ritratti di corte della famiglia pico (Alessandro I Pico e la moglie Laura d'Este, Giulia d'Este e Luigi d'Este) e diverse pale per le chiese di Mirandola (\"Lapidazione di Santo Stefano\", \"Conversione di Saulo\" e \"L'Immacolata con i Santi Ubaldo e Geminiano\") e del modenese. Nello stesso periodo, riprese i contatti con il Veneto\nNel 1638 mor\u00ec a Venezia, dove venne tumulato presso la chiesa di San Nicola dei Tolentini. "}
{"id": "1219367", "revid": "33689", "url": "https://it.wikipedia.org/wiki?curid=1219367", "title": "Pi greco (disambigua)", "text": "Pi greco, \u03c0 o Pi possono riferirsi a:"}
{"id": "1219378", "revid": "2108263", "url": "https://it.wikipedia.org/wiki?curid=1219378", "title": "Maria d'Asburgo (1505-1558)", "text": "Biografia.\nInfanzia.\nDopo la morte del padre e l'imprigionamento della madre, ritenuta pazza, a Tordesillas, Maria crebbe con i fratelli Eleonora, Carlo e Isabella presso la corte della zia paterna Margherita d'Asburgo a Malines. Gli altri fratelli Ferdinando e Caterina crebbero invece in Spagna.\nMatrimonio.\nIl 2 maggio 1514 dovette lasciare l'adorata corte della zia e raggiungere quella del nonno paterno, il quale l'aveva fidanzata a Luigi, figlio ed erede del re d'Ungheria. Nel luglio del 1522 vennero celebrate le nozze. Da sovrani del regno d'Ungheria e di Boemia, i giovani sposi dovettero affrontare l'infedele e ingovernabile nobilt\u00e0 ungherese e boema, che diede loro non pochi problemi. Luigi era un abile cavaliere, colto e di bell'aspetto, ma anche molto frivolo e superficiale. Maria invece fu sempre pratica, energica e dal polso fermo. Niente la intimoriva e, nei suoi pochi anni di regno, cerc\u00f2 di tener testa ai problematici sudditi.\nMaria rimase infatti vedova dopo soli quattro anni di matrimonio: Luigi mor\u00ec nella battaglia di Moh\u00e1cs, combattuta il 29 agosto 1526 contro le forze di Solimano il Magnifico, imperatore ottomano. Al suo fianco rimase il segretario del marito, Nicolaus Olahus. La coppia era senza figli e la corona d'Ungheria pass\u00f2 a Ferdinando, fratello di Maria, che aveva sposato Anna Jagellone, sorella di Luigi.\nReggenza dei Paesi Bassi.\nDopo la morte della zia Margherita, governatrice dei Paesi Bassi, l'imperatore Carlo V propose alla sorella Maria di prenderne il posto. Per accettare, la giovane pose come condizione quella di non doversi mai pi\u00f9 risposare. Dal 1\u00ba luglio 1531 occup\u00f2 quindi la carica, per quasi 25 anni, dovendo comunque sottostare agli ordini del fratello.\nQuando nel 1550 \"si discusse se affossare, una volta per tutte, le garanzie che proteggevano i sudditi dalle confische, con l\u2019effetto di accrescere il malcontento di riformati e cattolici e il timore che si volesse introdurre l\u2019Inquisizione spagnola in un quadro di concorrenza tra magistrature civili ed ecclesiastiche (...) la reggente, costretta a mediare con le resistenze locali, sembrava osteggiare (con Granvelle) la paventata fine dei meccanismi di riconciliazione degli eretici che, fin l\u00ec, con il non dissenso di Carlo, avevano chiuso centinaia di casi (anche di anabattisti) portando beneficio al fisco\".\nRapporti con la famiglia.\nSebbene tra lei e suo fratello Carlo V ci fosse grande affetto, Maria non manc\u00f2 comunque di esprimere le proprie opinioni contrarie, come quando lo rimprover\u00f2 di voler far sposare a soli 12 anni la loro comune nipote Cristina di Danimarca. Non avendo avuto una propria famiglia, si attacc\u00f2 infatti ancora di pi\u00f9 a quella d'origine. Fu cos\u00ec che si sent\u00ec di intervenire, con fine arte diplomatica, anche per porre pace tra i due fratelli Carlo e Ferdinando sulla successione al governo del Sacro Romano Impero.\nIn seguito, sia lei che sua sorella Eleonora vollero seguire nel suo ritiro in Estremadura il fratello imperatore. Dopo l'abdicazione di questi, infatti, anche Maria diede le dimissioni e part\u00ec con i fratelli per la Spagna. L\u00ec rimasero fino alla morte, avvenuta per tutti e tre nel 1558.\nCelebri furono i suoi ritratti eseguiti dal pittore di corte e miniatore francese Hubert Cailleau."}
{"id": "1219385", "revid": "114353967", "url": "https://it.wikipedia.org/wiki?curid=1219385", "title": "Giorgio Tinazzi (storico)", "text": "Biografia.\nLaureato in Giurisprudenza all'Universit\u00e0 di Padova (1961) con tesi di Filosofia del diritto (relatore Enrico Opocher) e in Filosofia (1967) all'Universit\u00e0 di Trieste, nel 1961 fonda con Paolo Ceccarelli, Giulio Felisari e Antonio Negri la Marsilio Editori della quale dirige la longeva collana \"Saggi Cinema\".\nHa diretto per alcuni anni la sezione \"Settimana della critica\" del Festival di Venezia. Ha pubblicato monografie su Michelangelo Antonioni (primo volume della collana Il Castoro Cinema), Luis Bu\u00f1uel, Robert Bresson. Ma al centro della sua attenzione \u00e8 stato soprattutto il regista ferrarese: in Antonioni, secondo Tinazzi, convergono tutte le problematiche proprie dell'autore cinematografico moderno. Negli ultimi anni, la sua ricerca ha approfondito il rapporto tra cinema e letteratura, inteso anche come relazione tra immagine e parola.\nInsegna Storia e Critica del Cinema all'Universit\u00e0 degli Studi di Padova. Collabora con riviste italiane e straniere."}
{"id": "1219387", "revid": "116600352", "url": "https://it.wikipedia.org/wiki?curid=1219387", "title": "Miranda Hobbes", "text": "Miranda Hobbes \u00e8 una delle protagoniste del telefilm \"Sex and the City\", in onda sulla rete americana HBO dal 1998 al 2004. Interpretata da Cynthia Nixon \u00e8 un personaggio creato da Candace Bushnell, che ha pubblicato l'omonimo romanzo da cui \u00e8 stata tratta la serie.\nBiografia.\nMiranda Hobbes, laureata in giurisprudenza presso l'Universit\u00e0 di Harvard, \u00e8 un avvocato di successo ed \u00e8 fiera di essere una donna in carriera, ma deve sempre fare i conti con una societ\u00e0 ancora molto maschilista, inoltre il lavoro le crea diversi problemi con gli uomini, intimoriti dal suo successo (una sera arriva a fingere di essere una hostess affinch\u00e9 un uomo accetti di uscire con lei). Durante la seconda serie riesce a comprarsi un costoso appartamento tutto suo, in cui vive da sola con la sua gatta Fatty. Miranda ha una visione cinica nei confronti degli uomini e delle relazioni, a causa anche di diverse delusioni amorose; \u00e8 una donna tenace e concreta, non si apre facilmente, mascherando la sua vulnerabilit\u00e0 sotto una facciata di cinismo. La sua bravura le consente, dopo la dura gavetta, di diventare socia dello studio legale dove lavora.\nNel secondo film, nonostante la sua vita privata non abbia mai interferito con il lavoro, decide di licenziarsi quando il suo capo non le consente di gestire i propri orari e cerca uno studio dove avere dei ritmi decisi da lei.\nPrima che restasse incinta e in quanto single sopra i trenta il suo capo (ma anche i suoi colleghi) era convinto fosse lesbica e le ha presentato un'amica.\nHa conosciuto Carrie da Bloomindale, quando Carrie l'ha sentita piangere in camerino e l'ha consolata.\nCarattere.\nMiranda ha un carattere forte ed autoritario, \u00e8 poco romantica e affettiva, sente di non avere un grande senso materno ma si ricreder\u00e0 quando nascer\u00e0 il piccolo Brady e dovr\u00e0 trovare un nuovo equilibrio. L'assenza di tempo per le faccende domestiche a causa dell'incessante lavoro \u00e8 sopperita da Magda, la sua fidata colf. Adora una soap opera immaginaria chiamata \"Jules e Mim\u00ec\" che registra con un TiVo ed \u00e8 molto golosa, soprattutto di dolci (per quanto sia una cuoca incapace).\nIl successo di Miranda e la sua indipendenza sono a volte un ostacolo nelle relazioni con gli uomini, di cui \u00e8 estremamente diffidente. Solo Steve, barista di cui si innamora nel corso della seconda stagione, riesce a farla aprire e a farle riacquisire fiducia nell'altro sesso. La misandria che la contraddistingue nelle prime stagioni viene progressivamente alleggerita, soprattutto quando nasce suo figlio Brady.\nIl rapporto con le amiche.\nMiranda \u00e8 probabilmente l'amica pi\u00f9 intima di Carrie, con cui divide le sue confidenze e a cui fornisce saggi per quanto schietti giudizi. Con Charlotte discute spesso, poich\u00e9 le due donne hanno una visione opposta dell'amore: Miranda vuole mantenere la sua posizione e il suo lavoro, mentre per Charlotte il traguardo finale \u00e8 il matrimonio, e quando questa decide, dopo essersi sposata, di lasciare il suo lavoro, Miranda la critica aspramente. Tra le amiche \u00e8 quella che ha sempre diffidato di Big e dei suoi comportamenti nei confronti di Carrie.\nL'amore secondo Miranda.\nAll'inizio della serie Miranda appare molto chiusa e critica nei confronti degli uomini: si accanisce soprattutto contro Skipper, un amico di Carrie, il cui comportamento non viene tollerato da Miranda (per i suoi gusti \u00e8 troppo romantico e sensibile, quasi sdolcinato). La sua fortuna nel lavoro non va per\u00f2 di pari passo con quella in amore: si innamora di Steve, ma i due si lasciano perch\u00e9 poco compatibili e con ritmi di vita diversi, rimanendo comunque sempre legati da un sentimento profondo; inoltre Miranda non capisce la mancanza di ambizioni di Steve. In uno dei loro brevi riavvicinamenti Miranda rimane incinta e decide di allevare il figlio da sola. Dopo una serie di alti e bassi e dopo aver capito di amare davvero Steve i due si sposano.\nNel corso della serie Miranda diventa meno cinica di quanto fosse all'inizio, ma mantiene sempre la sua vena di sarcasmo (Carrie la definisce \"il mio cinico punto di riferimento\") e di antiromanticismo: quando infatti decide di sposarsi con Steve, unico uomo che abbia veramente mai amato, lo fa con abiti scuri e in un parco in ristrutturazione. Nel corso dell'ultima serie, lascia l'Upper West Side per Brooklyn, non senza soffrire, ma accorgendosi che ora ha una famiglia, e deve fare ci\u00f2 che \u00e8 meglio per tutti: Steve, Brady, Magda, Fatty (il gatto) e Scout (il cane)."}
{"id": "1219392", "revid": "125773483", "url": "https://it.wikipedia.org/wiki?curid=1219392", "title": "Athl\u012btikos Podosfairikos Omilos Ell\u012bn\u014dn Leuk\u014dsias", "text": "LAthl\u012btikos Podosfairikos Omilos Ell\u012bn\u014dn Leuk\u014dsias (gr. A\u03b8\u03bb\u03b7\u03c4\u03b9\u03ba\u03cc\u03c2 \u03a0\u03bf\u03b4\u03bf\u03c3\u03c6\u03b1\u03b9\u03c1\u03b9\u03ba\u03cc\u03c2 \u038c\u03bc\u03b9\u03bb\u03bf\u03c2 E\u03bb\u03bb\u03ae\u03bd\u03c9\u03bd \u039b\u03b5\u03c5\u03ba\u03c9\u03c3\u03af\u03b1\u03c2, \"Societ\u00e0 sportiva calcistica dei greci di Nicosia\"), meglio nota a livello internazionale come APOEL Nicosia, o pi\u00f9 semplicemente APOEL, \u00e8 una societ\u00e0 polisportiva cipriota con sede nella citt\u00e0 di Nicosia. La polisportiva comprende, oltre al calcio, basket, volley, calcio a 5, tennis tavolo, bowling e ciclismo.\nCostituito l'8 novembre 1926 come POEL (Podosferikos Omilos Ellinon Lefkosias, \"Squadra di Calcio dei Greci di Nicosia\"), il club \u00e8 uno dei membri fondatori della Federazione calcistica cipriota. Ha vinto 28 campionati ciprioti, 21 Coppe di Cipro e 14 Supercoppe di Cipro ed \u00e8 quindi la squadra cipriota pi\u00f9 titolata in assoluto.\nStoria.\nNegli anni novanta l'APOEL vince 4 campionati (1990, 1992, 1996, 1997), 5 Coppe e 8 Supercoppe di Cipro. L'annata pi\u00f9 fruttuosa \u00e8 il 1995-1996, annata del settantesimo anniversario del club, nella quale la squadra centra il cosiddetto \"double\" e chiude imbattuta il campionato.\nNel 1996 si forma l'APOEL Football Ltd. Le attivit\u00e0 della sezione calcistica della polisportiva sono da questo momento separate dalle altre attivit\u00e0. La costituzione della societ\u00e0 di calcio APOEL si rende necessaria, date le difficolt\u00e0 finanziarie della squadra. Il capitale investito inizialmente ammonta a 600.000 lire cipriote, pari a circa un milione di euro.\nRisalgono al 2002-2003 i primi risultati di rilievo nelle competizioni internazionali. La squadra disputa dieci partite nelle coppe europee prima di essere eliminata, risultato di tutto rispetto per un club cipriota. Eliminata al terzo turno di Champions League dall', la squadra accede alla Coppa UEFA, dove, superato il primo turno, viene eliminata al secondo turno dall'.\nIl 26 agosto 2009, battendo i danesi del Copenaghen, l'APOEL ottiene per la prima volta nella sua storia la qualificazione alla fase a gironi di Champions League. Sorteggiato in un girone con , e Atl\u00e9tico Madrid, l'APOEL esordisce con uno 0-0 interno contro i madrileni allo Stadio Vicente Calder\u00f3n e poi perde contro il Chelsea e due volte contro il Porto. Seguono un pareggio in casa contro l'Atl\u00e9tico Madrid (1-1) e un altro pari (2-2) a Stamford Bridge contro il Chelsea di fronte a 6.000 tifosi ciprioti. Nonostante l'APOEL termini il girone a pari punti con gli spagnoli, sono questi ultimi a qualificarsi all'Europa League come terzi nel girone, grazie al gol segnato a Nicosia nello scontro diretto.\nNella stagione 2010-2011, vincendo il campionato, l'APOEL accede per la seconda volta al secondo turno preliminare della Champions League 2011-2012. In tale manifestazione il club accede per la seconda volta alla fase a gironi e, sovvertendo tutti i pronostici, vince anche il girone, divenendo cos\u00ec la prima squadra cipriota a qualificarsi agli ottavi di finale di tale competizione. Qui l'Apoel Nicosia supera anche il Lione, per poi fermarsi ai quarti di finale di fronte al . Per i ciprioti \u00e8 un risultato storico e la sconfitta al Santiago Bernabeu per 5-2 diventa un momento di festa per il club, grazie ai gol messi a segno da Manduca e Solari.\nNella stagione 2012-2013 la formazione di Nicosia partecipa all'Europa League dove, dopo aver eliminato Senica ed Aalesunds, viene eliminata ai play-off dagli azeri del Neftchi Baku.\nNella stagione 2013-2014 l'APOEL centra il double, conquistando il 23\u00ba campionato nazionale oltre alla 20\u00aa coppa di Cipro.\nDopo 3 anni di apparizioni alla fase a gironi di Europa League, nella stagione 2018-2019 viene eliminato dai preliminari di Champions League dai lituani del Suduva (seppur trionfanti al ritorno in Cipro) e, di conseguenza, viene regredita nel percorso per le qualificazioni di Europa League. Qui eliminano gli israeliani dell'Hapoel Beer-Sheva, ma vengono battuti all'ultimo dall'Astana. Nella stagione 2019-2020 vince la Supercoppa di Cipro; in quella seguente invece arriva seconda nel proprio girone in Europa League, dopo il Siviglia, poi vincitore del torneo, contro cui vince per 1-0. Ai sedicesimi viene eliminata con un 4-0 totale.\nStatistiche.\nStatistiche nelle competizioni UEFA.\nTabella aggiornata al termine della stagione 2017-2018.\nOrganico.\nRosa 2021-2022.\n\"Aggiornata al 7 febbraio 2022.\"\nRosa 2020-2021.\n \nStatistiche e record.\nPartecipazioni ai campionati.\nL'APOEL ha sempre partecipato alla Divisione A, tranne che nel 1973-'74 quando, promossa nella massima divisione greca, partecip\u00f2 al campionato greco (per altro salvandosi) e l'anno successivo quando rinunci\u00f2 a partecipare al campionato greco per la situazione cipriota."}
{"id": "1219393", "revid": "643662", "url": "https://it.wikipedia.org/wiki?curid=1219393", "title": "Apoel Nicosia", "text": ""}
{"id": "1219397", "revid": "643662", "url": "https://it.wikipedia.org/wiki?curid=1219397", "title": "APOEL Nicosia", "text": ""}
{"id": "1219404", "revid": "9706885", "url": "https://it.wikipedia.org/wiki?curid=1219404", "title": "Kim Arcalli", "text": ""}
{"id": "1219405", "revid": "2008079", "url": "https://it.wikipedia.org/wiki?curid=1219405", "title": "Charlotte York", "text": "Charlotte Goldenblatt (nata York, precedentemente MacDougal) \u00e8 una delle protagoniste del telefilm \"Sex and the City\", in onda sulla rete americana HBO dal 1998 al 2004. Interpretata da Kristin Davis \u00e8 un personaggio creato da Candace Bushnell, che ha pubblicato l'omonimo romanzo da cui \u00e8 stata tratta la serie.\nBiografia.\nCharlotte York \u00e8 nata nel Connecticut. Al tempo studentessa modello e \"cheerleader\", nel corso degli episodi si scopre che \u00e8 stata eletta tante volte reginetta del ballo e ha avuto un passato da modella. Ha uno spirito fortemente romantico che la porta ad avere una visione fiabesca della vita di coppia e a cercare sempre un uomo che sia un vero e proprio principe azzurro. Questa sua mentalit\u00e0 fa s\u00ec che spesso si opponga alla visione libertina del sesso e delle relazioni amorose di Samantha. Per un periodo cerca di riallacciare i rapporti con le amiche di confraternita del college, ma non si trover\u00e0 bene come pensava, venendo etichettata come troppo libertina.\nHa conosciuto Carrie grazie ad un inconveniente accaduto mentre si trovavano sedute l'una accanto all'altra in metropolitana.\nCarattere.\nTradizionalista e perfezionista (tuttavia capace di superare certi tab\u00f9 sessuali, in particolare con il suo partner), Charlotte si caratterizza per la sua indole ottimista (specie per le relazioni) contrapposta alla sua personalit\u00e0 fragile: nasconde, tuttavia, un lato forte con cui spesso si riscatta dalle ingiustizie di cui \u00e8 vittima.\nHa una totale fiducia nell'amore, anche se questo non arriva, ed \u00e8 costantemente alla ricerca dell'uomo giusto da sposare. In alcuni casi perde la fiducia nell'amore, ma grazie alle sue amiche, Carrie Bradshaw in particolare, la riacquista prontamente. Lavora come gallerista, ama profondamente il suo lavoro e l'arte in ogni sua forma, dalla pittura alla scultura alla fotografia.\nL'amore per Charlotte.\nLa visione di Charlotte delle relazioni la porta a condannare in alcuni casi i comportamenti di Samantha, con cui litiga dopo che questa seduce suo fratello, separato da poco, e a volte a litigare con Miranda, quando Charlotte decide di lasciare il lavoro dopo essersi sposata. Il legame con le sue amiche \u00e8 comunque molto forte, e quando Carrie va in crisi perch\u00e9 non trova \"l'anima gemella\", \u00e8 lei che dice che loro quattro sono l'una l'anima gemella dell'altra.\nGli uomini di Charlotte.\nCharlotte \u00e8 costantemente alla ricerca dell'amore, e lo trova nel corso della terza serie: ha una lunga storia con Trey Mac Dougal, un cardiologo che inizialmente sembra essere l'uomo perfetto per lei. I due si sposano e Charlotte lascia la sua carriera di gallerista d'arte, per diventare la casalinga perfetta, sicura che di l\u00ec a breve sarebbe riuscita a rimanere incinta. Ma ben presto il loro matrimonio fallisce, visto che Trey giorno dopo giorno si rivela essere tutt'altro che perfetto, essendo viziato e infantile (in un episodio arriva addirittura a regalare a Charlotte una sagoma di cartone raffigurante un bambino nel patetico tentativo di scherzare sulla scarsa fecondit\u00e0 della moglie), inoltre la suocera Bunny si rivela una presenza ingombrante, possessiva e gelosa del figlio. Dal divorzio Charlotte ottiene l'appartamento a Park Avenue che Trey le aveva regalato prima del loro divorzio e un risarcimento di un milione di dollari. Riprende a lavorare, questa volta come guida in un museo d'arte ma da volontaria, in quanto fa fatica a trovare un nuovo lavoro, poich\u00e9 ritenuta \"troppo qualificata\".\nNel corso della battaglia legale contro Bunny per ottenere l'intestazione dell'appartamento che Trey le aveva regalato, la donna incontra Harry Goldenblatt, un avvocato di cui s'innamora nonostante lui sia diverso dall'ideale di uomo da lei sempre cercato: Harry \u00e8 calvo, un po' in carne e anche impacciato, inoltre suda copiosamente quando \u00e8 nervoso. Harry invece si innamora di lei a prima vista e inizia a corteggiarla appena concluso il loro rapporto avvocato-cliente. I due si sposano dopo che Charlotte si \u00e8 convertita all'ebraismo, religione di lui. Alla fine dell'ultima serie, dato che persistono le difficolt\u00e0 di Charlotte di concepire, decidono di adottare una bambina cinese, Lily. Nel primo film Charlotte riesce comunque a rimanere incinta, e alla fine del film nasce una bambina che viene poi chiamata Rose. Nel secondo film invece Charlotte \u00e8 alle prese con la difficolt\u00e0 di gestire due bambine piccole, soprattutto Rose che piange in continuazione, inoltre diventa gelosa della tata, una ragazza in gamba ed attraente. Il viaggio ad Abu Dhabi riuscir\u00e0 a rimetterla in sesto, aiutata da Miranda."}
{"id": "1219407", "revid": "643662", "url": "https://it.wikipedia.org/wiki?curid=1219407", "title": "Apoel FC", "text": ""}
{"id": "1219413", "revid": "767487", "url": "https://it.wikipedia.org/wiki?curid=1219413", "title": "Poliziotto sadico", "text": "Poliziotto sadico (\"Maniac Cop\") \u00e8 un film horror del 1988 diretto da William Lustig, scritto e prodotto da Larry Cohen, con Tom Atkins, Bruce Campbell, Laurene Landon e Robert Z\u2019Dar. \u00c8 il primo capitolo del franchise Maniac Cop, che dopo l\u2019insuccesso nelle sale divenne un hit del mercato home video. In Italia \u00e8 stato distribuito solo nell'estate 1992.\nPer l\u2019uscita in videocassetta del mercato italiano venne rititolato Maniac Cop - Poliziotto sadico.\nTrama.\nL'onesto poliziotto Matt Cordell viene incastrato per non aver chiuso gli occhi su alcuni misfatti. Condotto in galera, verr\u00e0 \"giustiziato\" da alcuni compagni di cella, imprigionati proprio a causa sua. Qualche tempo dopo, si viene a sapere di alcuni omicidi efferati. Le testimonianze parlano di un uomo alto e robusto, vestito da poliziotto, immune ai proiettili e con le mani gelate come quelle di un cadavere. Sulle sue tracce si metteranno gli agenti Forrest e Mallory, prima che il commissario McCrae scopra che si tratta proprio di Matt Cordell.\nProduzione.\nIl film cost\u00f2 circa 1.100.000 dollari e fu girato fra New York e Los Angeles.\nFra gli attori coinvolti, oltre al pi\u00f9 noto Bruce Campbell nel ruolo dell\u2019agente Forrest (che torner\u00e0 anche nell\u2019episodio successivo), spiccano Tom Atkins (\"Fog\" e \"Arma letale\"), Robert Z\u2019Dar (presente in tutta la trilogia) nella parte del poliziotto-mostro Matt Cordell, e il veterano Richard Roundtree (il comandante della polizia). Ruoli cameo per l\u2019ex campione del mondo dei pesi medi e zio del regista Jack La Motta (un detective), e per i registi Sam Raimi (un reporter televisivo) e Scott Spiegel (uno SWAT). Anche lo stesso Lustig appare brevemente come il responsabile del motel.\nDistribuzione.\nIl film venne distribuito al cinema negli Stati Uniti il 13 maggio 1988, in soli 50 schermi e praticamente senza nussun tipo di lancio pubblicitario, arrivando a incassare 671.382 dollari.\nIn Italia i primi due film della serie furono distribuiti dalla Penta film e il terzo dalla Medusa video. Curiosamente, nelle sale cinematografiche italiane usc\u00ec prima il secondo capitolo nel 1991, intitolato \"Maniac Cop - Il poliziotto maniaco\", e solo l\u2019anno successivo la Penta film acquist\u00f2 e distribu\u00ec anche il primo, intitolandolo \"Poliziotto sadico\" per non creare confusione con l'esatto ordine cronologico della serie. Pi\u00f9 tardi, nel 1996, venne distribuito direttamente per l'home video \"Maniac Cop 3 - Il distintivo del silenzio\" (\"Maniac Cop III: Badge of Silence\"), terzo, e per il momento, ultimo film del franchise."}
{"id": "1219414", "revid": "287204", "url": "https://it.wikipedia.org/wiki?curid=1219414", "title": "Lee Chaolan", "text": " \u00e8 un personaggio immaginario della serie di videogiochi picchiaduro \"Tekken\". Noto soprattutto per la sua personalit\u00e0 sfacciata e per l'eleganza, combinato con il suo stile di combattimento lo ha reso un personaggio molto popolare e tra i pi\u00f9 usati in \"Tekken\".\nLee fu adottato e allenato da Heihachi con il solo scopo di dare un rivale al figlio Kazuya. Lee pu\u00f2 apparire debole ma non va preso alla leggera in quanto \u00e8 un lottatore eccezionale.\nAlla fine di \"Tekken 2\", quando l'impero di Kazuya crolla, Lee \u00e8 costretto a scappare alle Bahamas per condurre una vita tranquilla, ma in seguito sceglie di tornare a combattere. La storia di Lee, come rilevanza, \u00e8 seconda solo alle vicende di Heihachi, Kazuya e Jin, in quanto sono tra loro collegate e costituiscono il tema portante del gioco.\nDescrizione.\nStile di combattimento.\nLo stile di combattimento di Lee sono le arti marziali, molte delle sue mosse sono ispirate Jeet Kune Do, con mosse di taunt e falsi movimenti basati sull'agilit\u00e0 e l'astuzia che sulla forza bruta, come la sua mossa pi\u00f9 famosa, l\"Hitman\"dove Lee Chaolan si mette in posa dove provoca l'avversario ad attaccare. Lee affin\u00f2 le sue tecniche di combattimento addestrandosi con il patrigno, anche se non riusc\u00ec ad imparare lo stile Mishima, ma solo alcune mosse, impar\u00f2 molte delle mosse usate da Marshall Law (Come il salto mortale) e Paul Phoenix.\nOriginariamente concepito come un mix di Paul e Law, man mano nella serie Lee ha acquisito il suo stile di combattimento e le sue varianti di attacchi.\nBiografia del personaggio.\n\"Tekken\".\nI genitori di Lee morirono quando era ancora piccolo, lasciandolo in balia di se stesso per le strade. Quotidianamente di fronte a un ambiente ostile, divenne ben presto un azzuffatore specializzato con riflessi sorprendenti per un ragazzo della sua et\u00e0. Sono state queste le qualit\u00e0 che hanno catturato l'attenzione di Heihachi, che ha assistito a un combattimento tra Lee e altri ragazzini durante un viaggio d'affari. Impressionato dall'abilit\u00e0 di Lee nella lotta di strada, Heihachi lo adott\u00f2 e lo port\u00f2 in Giappone per educarlo. Non si sa come ma in alcuni siti si dice che Lee e Kazuya erano amici anche prima che fosse adottato, questo non \u00e8 stato ufficializzato dalla Namco ma potrebbe essere plausibile che in altri viaggi di Heihachi in Cina, Kazuya abbia conosciuto Lee diventando amici.\nIn realt\u00e0 Heihachi non ha mai provato nessuna emozione verso Lee: il suo vero scopo era quello di dare un rivale a Kazuya, sul quale quest'ultimo potesse ispirarsi. La loro abilit\u00e0 nel combattimento \u00e8 uguale, ma coloro che conoscono il potere di Lee lo temono come il \"Demone dai capelli d'argento.\nHeihachi cerc\u00f2 di insegnare a Lee lo stile Mishima, ma egli non riusc\u00ec ad impararlo, venne quindi mandato dall'amico di famiglia, Wang Jinrei, ma egli indirizz\u00f2 Lee a due grandi lottatori, Paul Phoenix e Marshall Law. Lee venne quindi mandato negli Stati Uniti per finire l'educazione, e venne istruito da Marshall Law ed Paul Phoenix nel combattimento, alla fine Lee cre\u00f2 un suo stile di combattimento inserendo le poche mosse Mishima imparate con quelle di Law e Phoenix.\nDopo aver finito l'istruzione, Lee divenne il segretario del patrigno ed incaricato di supervisionare la Mishima Zaibatsu negli Stati Uniti.\nSub-boss di Lee \u00e8 Kazuya Mishima. Lee \u00e8 sub-boss di stage 8 di Kazuya Mishima e di stage 5 Heihachi Mishima.\n\"Tekken 2\".\nSia Lee che Heihachi furono sconfitti da Kazuya, il quale prese possesso della Mishima Zaibatsu. Fu costretto cos\u00ec a servire Kazuya come un suo subalterno. Lee fu poi avvicinato da Wang, che lo mise in guardia da Kazuya e chiese il suo aiuto per far ritornare l'onore alla Mishima Zaibatsu. Lee scelse di aiutare il suo capo trattenendo Heihachi abbastanza a lungo affinch\u00e9 Jun Kazama potesse sconfiggere il diavolo che stava possedendo Kazuya.\nPoi quest'ultimo indisse il The King of Iron Fist Tournament 2. Stavolta Lee affront\u00f2 il suo patrigno, che era molto arrabbiato con lui per aver aiutato Kazuya, il suo figlio traditore. Poi Heihachi sconfisse Lee abbastanza facilmente.\nSub-boss di Lee \u00e8 Heihachi Mishima. Lee \u00e8 sub-boss di stage 8 di Heihachi Mishima.\nNel suo finale, Lee vince il torneo e, come aveva programmato, fa arrestare Heihachi e Kazuya e diventa il capo della Mishima Zaibatsu. Nella scena finale si vede Chaolan che sorseggia del vino seduto alla scrivania di Kazuya, mentre i due Mishima sono dietro le sbarre di una prigione.\n\"Tekken the Animation\".\nLee pens\u00f2 di utilizzare il torneo per testare i suoi nuovi esperimenti sui lottatori e per sconfiggere Kazuya. In anticipo all'evento, Lee mand\u00f2 Nina Williams ad uccidere Kazuya, ma lei fallir\u00e0. Dopo il secondo fallimento, Lee mand\u00f2 Anna Williams a fare il lavoro. Dopo aver subito una sconfitta imbarazzante per mano di Kazuya, un ormai impazzito Lee attiva il meccanismo di autodistruzione dell'isola ed \u00e8 il primo a morire.\n\"Tekken Tag Tournament\".\nNel suo epilogo, Lee \u00e8 al centro di una stanza, assorto nei suoi pensieri. Le due scene che corrono sono quelle di due incontri, con Heihachi e Kazuya, da cui Lee esce vincitore.\n\"Tekken 4\".\nVent'anni prima Lee fu espulso dalla Mishima Zaibatsu, dove trad\u00ec Heihachi e si schier\u00f2 con Kazuya al The King of Iron Fist Tournament 2.\nPer qualche tempo i pensieri di vendetta consumarono Lee. Alla fine si rese conto che era inutile uccidere un vecchio che probabilmente aveva solo pochi anni davanti a s\u00e9. Con questa realizzazione Lee prese le distanze dalla lotta e si trasfer\u00ec in una magione alle Bahamas per condurre una vita solitaria. Un giorno scopr\u00ec un'enorme liquidazione di merci della G-Corporation su Internet. Lee intu\u00ec che era successa qualcosa nella societ\u00e0. La sua intuizione era corretta. Hacker\u00f2 la rete del loro computer classificato e accedette alle loro comunicazioni interne aziendali. Lee cap\u00ec che la Mishima Zaibatsu aveva attaccato la G Corporation e causato danni significativi alle loro strutture di ricerca. Venne anche a conoscenza che una nuova forma di vita in via di sviluppo da parte della Mishima Zaibatsu sarebbe stata completata entro l'anno successivo. Al fine di completare la forma di vita, tuttavia, risult\u00f2 che mancava un componente critico.\nStranamente fu fatto un annuncio per il The King of Iron Fist Tournament 4 nello stesso tempo. La passione, ormai affievolita, di Lee per la lotta si riaccese insieme al suo risentimento nei confronti del clan Mishima. Al fine di impedire alla Mishima Zaibatsu di scoprire la sua vera identit\u00e0, Lee si firm\u00f2 online per il torneo con un nome falso, Violet. Come ulteriori misure per mascherare la sua identit\u00e0, ha tinto i suoi capelli d'argento di un viola lucente, indoss\u00f2 un paio di occhiali da sole e abiti viola.\nBoss di Lee e Violet \u00e8 Combot.\nNel suo finale, Chaolan sconfigge Kazuya, poi, in finale contro Heihachi, si batte con lui ed esce vittorioso dallo scontro. Quindi prende il controllo della Mishima Zaibatsu e usa il patrigno come test per Combot, non ottenendo grandi risultati. Anche questa volta, la scena finale lo vede sorseggiare del vino seduto alla scrivania di famiglia.\n\"Tekken 5\".\nChaolan Lee, figlio adottivo di Heihachi e rivale di Kazuya Mishima, partecip\u00f2 al 4\u00ba Torneo del Pugno di Ferro sotto le sembianze di Violet. Stupito dalla presenza di Kazuya, che credeva morto dal 2 \u00b0 Torneo, rimase spiazzato e venne sconfitto da Kazuya stesso e perse il torneo. Con la morte di suo padre adottivo, Lee pianific\u00f2 di prendere il controllo della Mishima Zaibatsu, ma scopr\u00ec che il trono della compagnia era stato usurpato da qualcun altro!\n\"Maledizione! Che sia stato Kazuya? Sempre ad intralciare i miei piani...\". Un mese dopo, venne annunciata l'apertura del 5\u00ba Torneo King of Iron Fist Tournament, Lee decise immediatamente di parteciparvi, determinato ad avere una rivincita contro Kazuya e prendere la direzione di tutta la Mishima Zabaiatsu.\nSub-boss di Lee sono: Kazuya Mishima (4\u00b0 Stage) e Heihachi Mishima (7\u00b0 Stage).Lee \u00e8 sub-boss di stage 4 Anna Williams.\nLa storia di Lee lo vede farsi strada nel Tournament finch\u00e9 al quarto incontro, rivede Kazuya, che lo chiama \"verme insignificante\", quindi Lee e Kazuya combattono, e Lee ne esce vincitore dove nella gioia della sua vittoria su Kazuya, cade a terra. Pi\u00f9 avanti ritrova il patrigno, rimanendo sorpreso che fosse vivo, quindi Heihachi spiega a Lee come \u00e8 riuscito a sopravvivere ed combattono, Lee riesce a sconfiggerlo, rivolgendosi al patrigno \"Chi \u00e8 quello arrogante ora, paparino?\"\nNel suo epilogo, Lee assume il controllo della Mishima Zaibatsu, e si vede rilassato su una sdraio in una lussuosa piscina massaggiato da una donna, Lee quindi schiocca la dita e Heihachi, vestito da cameriere va da Lee, che gli ordina di portagli un altro drink, quando Heihachi prova a obiettare, Lee lo minaccia con il collare esplosivo attaccato al collo di Heihachi che corre in disperazione eseguendo l'ordine, Lee quindi torna sulla straio e la donna gli mette gli occhiali da sole, mentre soddisfatto esclama \"Eccellente!\".\n\"Tekken 6\".\nLee Chaolan ha partecipato al King of Iron Fist Tournament 5, per vendicarsi di Kazuya Mishima. Tuttavia, quello che aveva aperto il torneo non \u00e8 stato Kazuya, ma Jinpachi Mishima, e Chaolan, dopo aver appreso questo fatto, ha perso interesse per il torneo e ritorn\u00f2 alla sua casa alle Bahamas. Poco dopo, la Mishima Zaibatsu, guidata da Jin Kazama port\u00f2 il caos nel mondo, e circa nello stesso periodo la G Corporation ne divenne la maggiore oppositrice. Sorpreso da un'improvvisa azione militare della G Corporation, Chaolan, uno dei principali azionisti, ha condotto una investigazione privata con la massima segretezza e scopr\u00ec che c'era Kazuya dietro le azioni della G Corporation.\nDopo aver ottenuto le informazioni che Kazuya stesso avrebbe preso parte a questo torneo (\"Tekken 6\"), Chaolan, usando un biglietto di trattamento preferenziale di un azionista, partecipa al torneo, al fine di incontrare Kazuya.\nNel suo finale, Lee vince il torneo diventando padrone della Mishima Zaibatsu; avendo catturato Jin, Kazuya ed Heihachi li incatena a dei pali su un campo da golf e si diverte a lanciargli contro palline da golf esplosive.\n\"Tekken: Blood Vengeance\".\nLee appare come insegnante alla scuola internazionale di Kyoto, anche se nessuno \u00e8 mai presente alle sue lezioni. In seguito offre riparo a Xiaoyu e Alisa nella sua sontuosa villa.\nViolet.\n \u00e8 stato introdotto in \"Tekken 4\", ed \u00e8 riapparso solamente nello spin-off \"Tekken Tag Tournament 2\". Il personaggio si \u00e8 poi rivelato essere Lee Chaolan sotto mentite spoglie, dato che hanno le stesse mosse. Porta vestiti e capelli viola (da qui il suo nome) e indossa anche un paio di occhiali da sole. Il prologo di Violet \u00e8 diverso da quello di Lee, ma tutti condividono lo stesso epilogo. Il nome della societ\u00e0 che Lee ha fondato sotto l'alias \u00e8 \"Violet Systems\", che si rivela in uno scenario della modalit\u00e0 campagna in \"Tekken 6\".\nViolet \u00e8 selezionabile premendo il tasto \"Triangolo\" o il tasto \"Cerchio\", mentre con gli altri tasti si sceglie Lee; \u00e8 selezionabile in \"Tekken 4\" dopo aver battuto il gioco due volte. Lee Chaolan, il suo alter ego, diventa selezionabile dopo aver completato la modalit\u00e0 storia con Violet una volta.\n\u00c8 azionista di maggioranza e dirigente \"de facto\" di un produttore di robot umanoidi. A quanto pare era un combattente in passato, ha vissuto una vita tranquilla in una villa alle Bahamas. Annoiato dal suo stile di vita e dalla carriera, ha deciso di entrare in The King of Iron Fist Tournament 4, grazie a un fisico forgiato da avanzate apparecchiature d'allenamento. I dirigenti della sua compagnia tacciarono queste sue azioni come il mero diversivo di un uomo ricco, ma in ogni caso non ci sono elementi che lo confermino.\nCi fu un altro motivo importante per il suo ingresso nel torneo: Violet credeva che avrebbe potuto completare la sua ultima arma di combattimento, basata sulla sua ricerca di umanoidi in via di sviluppo avanzato. Egli credeva in un mondo utopico dove umanoidi inorganici avrebbe svolto la volont\u00e0 dei loro padroni umani. La mente di Violet si riemp\u00ec cos\u00ec di visioni di lui e del suo prototipo, con cui pensava di dominare il King of Iron Fist Tournament 4. Anche la Mishima Zaibatsu e Heihachi Mishima avevano intenzioni simili, come tutte le persone in cerca di potere insondabile attraverso l'ingegneria genetica.\nViolet acceler\u00f2 lo sviluppo di un prototipo di umanoide per il torneo. Se il prototipo fosse stato completato in tempo, avrebbe potuto sfruttare questo torneo come un ottimo strumento di prova."}
{"id": "1219415", "revid": "666668", "url": "https://it.wikipedia.org/wiki?curid=1219415", "title": "Castilla-La Mancha F\u00fatbol Sala", "text": "Il Caja Toledo F\u00fatbol Sala fu un club spagnolo di calcio a 5 di Talavera de la Reina, esistito tra il 1984 e il 2000.\nNella sua storia vinse due titoli di campione di Spagna, una Coppa del Re e una Supercoppa e, fuori dai confini, un European Champions Tournament.\nStoria.\nIl Caja Toledo F\u00fatbol Sala, conosciuto dalla stagione 1996-1997 come Club Deportivo Castilla-La Mancha F\u00fatbol Sala ma pi\u00f9 spesso denominato semplicemente come CLM Talavera, fu una squadra di calcio a 5 de Divisi\u00f3n de Honor della Liga Nacional de F\u00fatbol Sala di Spagna. Ebbe la sua sede di gioco a Toledo fino al 1996, quando venne trasferita a Talavera de la Reina, una citt\u00e0 facente parte sempre della provincia di Toledo.\nIl Caja Toledo si aggiudic\u00f2 il primo trofeo nel 1991 quando vinse quella che rimane la sua unica Coppa di Spagna, l'anno successivo si aggiudic\u00f2 il suo primo campionato nazionale e nel 1993 complet\u00f2 il ciclo con la Coppa Iberica e le finali di campionato e coppa di Spagna. Dopo un periodo di risultati sportivi pi\u00f9 deludenti (tre finali tra campionato e coppa nel periodo dal 1995 al 1996) ed il cambio di denominazione nel 1995 in Toledart FS, lo spostamento a Talavera de la Reina offre nuovi impulsi alla squadra che inizia un nuovo ciclo aureo che la porter\u00e0 immediatamente alla vittoria nel campionato 1996/1997 ed alla successiva conquista della Supercoppa di Spagna, e l'anno successivo alla conquista della sua prima ed unica Coppa dei Campioni vinta sul parquet amico ai danni della MFK Dina Moskva.\nDopo due nuove finali di Coppa ed un secondo posto in campionato nel periodo dal 1998 al 2000, il presidente e massimo azionista Vicente Nieto mise in vendita il titolo sportivo al termine della stagione 1999-2000, che fu acquistato dalla formazione dell'Azkar Lugo F\u00fatbol Sala. La causa fu il rifiuto del comune di Talavera de la Reina di sponsorizzare la formazione per cento milioni di pesetas, a fronte di una devoluzione annua che all'epoca era di cinquanta milioni di pesetas.\nLa squadra filiale in Divisi\u00f3n de Plata, attualmente denominata Azulejos Ramos Talavera, sfrutt\u00f2 la base di lavoro del CLM dissolto, ma non \u00e8 mai riuscita a salire definitivamente in prima divisione.\nIl CLM Talavera \u00e8 stato allenato anche dal trainer spagnolo Jes\u00fas Velasco che in Italia ha trovato la sua seconda vita, vincendo in terra italiana altri sei titoli nazionali."}
{"id": "1219416", "revid": "466539", "url": "https://it.wikipedia.org/wiki?curid=1219416", "title": "Samantha Jones", "text": "Samantha Jones \u00e8 una delle protagoniste dei telefilm \"The Carrie Diaries\" e \"Sex and the City\", in onda rispettivamente sulle reti americane The CW, dal 2013 al 2014, e HBO, dal 1998 al 2004. Interpretata da Kim Cattrall in \"Sex and the City\", \u00e8 un personaggio creato da Candace Bushnell, che ha pubblicato l'omonimo romanzo da cui \u00e8 stata tratta la serie. Nella nuova serie, \"The Carrie Diaries\", che racconta gli anni giovanili di Carrie Bradshaw e di Samantha, \u00e8 interpretata da Lindsey Gort.\nBiografia.\nSamantha Jones \u00e8 la meno giovane del gruppo di amiche e possiede un'agenzia di pubbliche relazioni. \u00c8 molto fiera di essere una donna combattiva che ha avuto successo nel lavoro con le sue sole forze. Infatti la sua famiglia non aveva grandi disponibilit\u00e0 economiche e da adolescente ha lavorato in una gelateria, periodo che ha rivalutato molto dopo aver conosciuto una viziatissima e precoce tredicenne. Ha avuto un rapporto molto conflittuale con la madre, una donna che metteva le sue relazioni con gli uomini prima della figlia, al contrario Samantha metter\u00e0 le amiche al primo posto rispetto agli uomini. Seduttrice e libertina, non esita a sperimentare ed \u00e8 molto diretta ed esplicita nei suoi discorsi. Evita ad ogni costo un coinvolgimento emotivo ed esce sempre con uomini diversi.\nVerso la fine della serie le viene diagnosticato un cancro al seno che le viene rimosso ma a seguito del quale deve sottoporsi a delle sedute di chemioterapia che la costringono a radersi completamente i capelli e indossare una parrucca; cerca di non arrendersi alla malattia e convive con gli effetti collaterali della chemioterapia. Durante il secondo film invece deve affrontare la menopausa, che interferisce con il suo solito stile di vita.\nCarattere.\nSamantha adora le feste, gli uomini e lo shopping. \u00c8 una donna di successo, seducente e ambiziosa, ma sotto la sua apparente sicurezza, Samantha \u00e8 in realt\u00e0 una donna insicura e fragile, come dimostra al funerale della mamma di Miranda. Crede nell'indipendenza femminile ed \u00e8 convinta che le donne \"possono fare sesso come gli uomini\": \u00e8 una fautrice della libert\u00e0 sessuale e non fa fatica ad ammetterlo. Samantha non crede nell'amore, eppure si innamora ben tre volte nel corso della serie di James, Richard e Smith. La sua indipendenza la porta anche ad avere una breve relazione con Maria, una pittrice brasiliana lesbica.\nLa casa.\nHa un appartamento nell'Upper East Side, ma durante la terza stagione lo lascia e si trasferisce in un costoso loft del Meatpacking District, sicura della rapida espansione del quartiere ma dove si trova a litigare con le prostitute transessuali che occupano la strada di notte. Samantha adora vivere da sola, ma durante un'influenza si accorge che nessuno dei suoi tanti amanti \u00e8 disposto ad aiutarla. Lascer\u00e0 il suo appartamento e New York per seguire Jarrod a Hollywood\nIl rapporto con le amiche.\nCome Carrie, Samantha crede ciecamente nell'amicizia con le sue amiche, un porto sicuro quando si sente sola o quando un uomo la fa soffrire, ma anche delle confidenti del cui giudizio non deve avere paura e che ama profondamente. Per quanto le donne conoscano bene Samantha, anche loro a volte si stupiscono di lei, in particolare quando si fidanza con Maria o quando decide di frequentare un uomo di settantadue anni.\nLe relazioni di Samantha.\nSono quattro le relazioni durature che vedono coinvolta Samantha: la prima con James, uomo che conquista Samantha in un jazz club ma che lei \u00e8 costretta a lasciare perch\u00e9 non pu\u00f2 convivere con il suo \"minuscolo pene\"; la seconda \u00e8 con un'artista lesbica chiamata Maria, con cui Samantha tronca perch\u00e9 la partner non condivide la sua passione per il sesso, ma vuole \"parlare, sempre parlare e fare il bagno\".\nLa terza relazione \u00e8 con Richard Wright, magnate alberghiero di cui Samantha si innamora (nonostante lei per prima sia restia ad accettare la cosa), che la tradisce e, nonostante gli sforzi, non riesce a farsi perdonare; la quarta infine, con Smith Jerrod, prestante e giovane cameriere che poi diventer\u00e0 attore, a cui Samantha si lega molto. Nel corso delle stagioni si nota che dietro all'apparente immunit\u00e0 all'amore, Samantha cela un lato tenero e vulnerabile, e alla fine cede a Smith e al suo amore.\nNel primo film vediamo che Samantha si \u00e8 trasferita ad Hollywood con Smith dove si occupa sempre di pubbliche relazioni, ma compensa con il cibo le poche attenzioni che riceve dall'ormai impegnatissimo fidanzato, che per\u00f2 decide di non tradire in nessun caso. Nel finale Samantha lascia il ragazzo perch\u00e9 sta modificando troppo il suo carattere per lui. Nel secondo film troviamo Samantha ancora single ma rimasta amica di Smith che per lavoro le trova un importante cliente ad Abu Dhabi, il proprietario di un lussuosissimo albergo; qui trover\u00e0 Richard, un uomo danese affascinante e avventuroso che attirer\u00e0 l'attenzione di Samantha."}
{"id": "1219419", "revid": "767487", "url": "https://it.wikipedia.org/wiki?curid=1219419", "title": "Vixen (film)", "text": "Vixen! \u00e8 un film del 1968, diretto da Russ Meyer.\n\u00c8 il primo lungometraggio del \"periodo pop\" del regista, che codifica lo stile cartoonesco e le immagini di un sesso libero e giocoso che saranno presenti nelle sue successive opere. Pur mantenendosi nei limiti del softcore, il film presenta immagini molto esplicite per i tempi, e mostra alcune scene allora tab\u00f9, come le riprese di incesto.\nTrama.\nVixen \u00e8 una ragazza ninfomane sposata col pilota Tom, che non s'accorge della continua infedelt\u00e0 della moglie. Una giovane coppia chiede ospitalit\u00e0 a Tom e Vixen tenta subito di sedurre entrambi. Prima si dedica all'uomo, abbordandolo al fiume, quindi prende di mira la donna, timida e gelosa, che s'era rintanata in un \"cottage\", ubriacandosi. Vixen prima la consola, quindi la lusinga, la spoglia e infine la seduce.\nNon contenta, arriva a sedurre pure il fratello; esita solo di fronte a Niles, un ragazzo di colore, che per\u00f2 disprezza chiamandolo Rufus. Alla combriccola s'unisce un irlandese comunista, che tenta di convincere Niles a dirottare un aereo per L'Avana dove, secondo lui, sopravvive l'utopia d'una democrazia che accetti anche le persone di colore. Vixen riesce per\u00f2 a convincere Niles della meschinit\u00e0 dell\u2019irlandese.\nProduzione.\n\"Vixen\" ebbe un budget di 76.000 dollari, e fu prodotto dallo stesso Meyer insieme alla moglie Eve.\nCast.\nIl film \u00e8 interpretato da attori che torneranno in altri film di Meyer, come Erica Gavin (che ebbe la parte rispondendo a un annuncio su un giornale trovato dal dentista) e Harrison Page, che saranno presenti in \"Lungo la valle delle bambole\".\nMeyer \u00e8 presente in un cameo, nella parte di un turista, ma non \u00e8 accreditato nei titoli del film.\nErica Gavin dichiar\u00f2 di aver avuto molti pi\u00f9 problemi nel recitare la parte di una razzista anticomunista, piuttosto che quella della ninfomane e sorella incestuosa. I suoi genitori, infatti, subirono le persecuzioni dell'era McCarthy, quella del maccartismo.\nRiprese.\nIl film \u00e8 ambientato in Canada, ma \u00e8 stato girato interamente negli Stati Uniti (precisamente in Arizona per gli esterni e a Hollywood per gli interni).\nAccoglienza.\nIl film fu il pi\u00f9 grande successo commerciale nella carriera di Russ Meyer. Incass\u00f2 infatti 26 milioni di dollari, restando in programmazione a Chicago per 58 settimane. Grazie agli enormi incassi, il film si guadagn\u00f2 anche un articolo sul \"Wall Street Journal\".\nCensura.\nIl film procur\u00f2 al regista grandi problemi con la censura. \"Vixen\", infatti, fu il primo film nella storia del cinema ad ottenere una \"X-Rated\" (vale a dire il divieto totale ai minori) dalla MPAA, che in futuro verr\u00e0 riservato soprattutto ai film pornografici.\nDiversi proiezionisti furono arrestati, insieme ai proprietari della sale, o furono condannati a pagare forti multe, per aver programmato il film. A Chicago, durante la prima del film, ci furono proteste da parte delle femministe, mentre nel Michigan ci fu una petizione per ritirare il film dalle sale; a Cincinnati il film \u00e8 proibito ancora adesso, mentre nell'Ohio la censura mand\u00f2 un fotografo per ritrarre e schedare tutti gli spettatori del film.\nAlla fine Meyer dovette affrontare 23 processi, e rischi\u00f2 la galera. \u00abCensura \u00e8 un termine errato. Era una persecuzione!\u00bb, disse. L'avvocato che difese il regista era lo stesso dello scrittore Henry Miller. Il caso del film arriv\u00f2 anche alla Corte Suprema dell'Ohio dove, raccont\u00f2 l'avvocato, il giudice si ritir\u00f2 per visionare il film, e da dietro la porta chiusa si sentivano le sue risate."}
{"id": "1219421", "revid": "712828", "url": "https://it.wikipedia.org/wiki?curid=1219421", "title": "Serpe Lotta", "text": ""}
{"id": "1219424", "revid": "287204", "url": "https://it.wikipedia.org/wiki?curid=1219424", "title": "Pok\u00e8mon Smeraldo", "text": ""}
{"id": "1219429", "revid": "1893", "url": "https://it.wikipedia.org/wiki?curid=1219429", "title": "Primo di Chen", "text": ""}
{"id": "1219434", "revid": "339392", "url": "https://it.wikipedia.org/wiki?curid=1219434", "title": "Bate Borisov", "text": ""}
{"id": "1219439", "revid": "1318658", "url": "https://it.wikipedia.org/wiki?curid=1219439", "title": "Kolomenskoe", "text": "Kolomenskoe () \u00e8 un antico villaggio situato nella zona sud-est di Mosca sulla strada per Kolomna, divenuto negli anni sessanta del XX secolo prima un sobborgo della capitale, ora un centro abitato del quartiere di Nagatinskij Zaton, nel distretto meridionale. \u00c8 celebre per le sue chiese ortodosse.\nNei pressi di Kolomenskoe si trova il luogo dove, secondo la tradizione, San Giorgio, patrono di Mosca, uccise il drago; nel luogo sorge un omonimo monastero.\nChiesa dell'Ascensione.\nIl villaggio di Kolomenskoe fu menzionato per la prima volta nel testamento di Ivan Kalita nel 1339. Divenne celebre quando, nel 1532, vi fu costruita la chiesa dell'Ascensione per celebrare la nascita di Ivan IV, futuro zar di Russia. L'edificio presenta un'architettura innovativa, che rompe con la tradizione bizantina dell'epoca. La chiesa \u00e8 stata dichiarata dall'UNESCO patrimonio dell'umanit\u00e0 nel 1994.\nIl grande palazzo e le altre strutture.\nDall'altra parte delle rovine di Kolomenskoe si pu\u00f2 notare la chiesa di San Giovanni Battista, databile al 1547. Attualmente l'origine della chiesa \u00e8 avvolta nel mistero. Secondo alcuni i maestri che l'hanno eretta erano italiani, secondo altri fu Postnik Jakovlev, probabile autore anche della cattedrale di San Basilio presente sulla Piazza Rossa. Qualunque sia la verit\u00e0, \u00e8 chiaro che la chiesa rappresenta un passo fondamentale tra la chiesa dell'Ascensione e la famosa cattedrale della Piazza Rossa.\nLo Zar Alessio I fece demolire tutti gli edifici in legno di Kolomenskoe, e li fece rimpiazzare da un enorme palazzo in legno strutturale, noto per i propri fantasiosi tetti. Gli stranieri parlano di questo labirinto di corridoi, di 250 stanze, costruite senza l'uso di seghe, chiodi o ganci, come dell'ottava meraviglia del mondo. La futura imperatrice Elisabetta nacque in questo palazzo nel 1709. Dopo il trasferimento della corte a San Pietroburgo, il palazzo cadde in rovina, tanto che Caterina II si rifiut\u00f2 di nominarlo sua residenza a Mosca. Per suo ordine il palazzo venne demolito nel 1768. Per fortuna un modello in legno del palazzo \u00e8 sopravvissuto, e il governo moscovita sta considerando il progetto della sua ricostruzione nelle dimensioni originali.\nRestano pochi ruderi del palazzo tra cui la chiesa Kazanskaja a cinque cupole (1662), di fattura piuttosto convenzionale, e le porte in pietra e legno. Durante gli anni dell'Unione Sovietica i vecchi edifici in legno vennero spostati a Kolomenskoe dalle estreme zone settentrionali (la chiesa barbicana del monastero di Nikolo-Korelskij), dalla Siberia (la torre Stockade di Bratsk), e da altre zone (mulini, una pietra Boris, ecc). Alcune di queste strutture sono databili al XVII secolo."}
{"id": "1219441", "revid": "32658", "url": "https://it.wikipedia.org/wiki?curid=1219441", "title": "Pitagora reggino", "text": ""}
{"id": "1219443", "revid": "124166697", "url": "https://it.wikipedia.org/wiki?curid=1219443", "title": "Saldatura laser", "text": "La Saldatura laser \u00e8 una tecnica di saldatura usata per unire multipli pezzi di metallo con l'uso di un laser. Il raggio fornisce una sorgente concentrata di calore, che consente una saldatura sottile e profonda, e un alto rapporto di saldatura. Il processo \u00e8 usato frequentemente in applicazioni ad alto volume, come l'industria automobilistica.\nOperazione.\nCome la saldatura a fascio elettronico, la saldatura laser ha un'alta densit\u00e0 di potenza (dell'ordine 1\u00a0MW/cm\u00b2), risultante in piccole zone riscaldate con alta velocit\u00e0 di riscaldamento e di raffreddamento. La dimensione del raggio laser pu\u00f2 variare tra 0.2\u00a0mm e 13\u00a0mm; solo le dimensioni pi\u00f9 piccole sono usate per la saldatura dei metalli con alta temperatura di fusione. La profondit\u00e0 della penetrazione \u00e8 proporzionale alla potenza fornita, ma dipende anche dalla posizione del punto focale:la penetrazione \u00e8 massima quando il punto focale \u00e8 posto leggermente a distanza dalla superficie del pezzo da saldare.\nEsistono 3 meccanismi di fusione del metallo:\nProblemi.\n\u00c8 una tecnologia che ha pochissimi problemi o difetti nel giunto. Presenta molte difficolt\u00e0 nell'uso pratico il che la rende difficile nella diffusione nel mondo generico."}
{"id": "1219447", "revid": "339392", "url": "https://it.wikipedia.org/wiki?curid=1219447", "title": "Georg Anton Benda", "text": ""}
{"id": "1219448", "revid": "339392", "url": "https://it.wikipedia.org/wiki?curid=1219448", "title": "Georg Benda", "text": ""}
{"id": "1219449", "revid": "1373059", "url": "https://it.wikipedia.org/wiki?curid=1219449", "title": "Episodi di Xena - Principessa guerriera (la trilogia di Xena)", "text": "L'episodio pilota di \"Xena - Principessa guerriera\" (conosciuto anche come \"La trilogia di Xena\") si compone di tre parti da 40 minuti ciascuna, che in realt\u00e0 sono episodi regolari della prima stagione della serie-madre \"Hercules\" (gli episodi numero 9, 12 e 13 della prima stagione); dato che la prima stagione di \"Hercules\" \u00e8 una mid-season (cio\u00e8 partita a gennaio del 1995 e durata 13 episodi prima della conferma, dall'anno successivo, di stagioni piene di oltre 20 episodi a testa), i produttori decisero di utilizzarne alcuni episodi per il pilota di una nuova serie che diventer\u00e0 appunto, dal settembre dello stesso anno, \"Xena - Principessa guerriera\".\nHercules e la principessa nemica.\nTrama.\nUna donna si reca ad un pozzo per prendere dell'acqua e viene attaccata da un gruppo di uomini; lei riesce a sconfiggerli senza problemi, e li avverte: se lotteranno cos\u00ec debolmente non riusciranno mai a uccidere Hercules.\nHercules sta costruendo un muro per la madre Alcmena, quando questa arriva e gli dice che secondo lei Iolao ha bisogno di una compagna. Intanto la donna ferisce il suo cavallo e chiede l'aiuto proprio di Iolao, fingendo che l'animale si sia ferito da solo. Iolao si offre di accompagnarla al villaggio, dove in una taverna incontrano Hercules. La donna si presenta come Xena.\nDopo alcuni giorni, Hercules chiede alla madre dove sia Iolao, dato che sono giorni che non lo vede. Egli \u00e8 a letto con Xena, ma la donna lo avverte: non deve innamorarsi di lei, perch\u00e9 ha solo bisogno di un guerriero che la aiuti a sconfiggere un signore della guerra, Petrachis. Quando Iolao si offre di aiutarla, i due si baciano. Poco dopo, Xena \u00e8 in una stalla e chiede a un suo uomo, Teodoro, di uccidere Hercules come segno d'amore nei suoi confronti.\nXena e Iolao partono per andare a sconfiggere Petrachis. Lungo il cammino i due parlano dell'eroe: Xena \u00e8 convinta che sia solo un egoista, che combatte solo per far vedere di essere il pi\u00f9 forte, ma per lei Iolao \u00e8 il pi\u00f9 forte.Mentre i due sono lontani, Hercules viene assalito da Teodoro, che cerca di ucciderlo, ma muore trafitto da un rastrello; prima di perire, rivela al semidio di aver tentato di ucciderlo per amore di Xena. Hercules parte per avvisare Iolao. Al suo accampamento, Xena presenta Iolao come l'uomo pi\u00f9 coraggioso che abbia mai incontrato.\nNel frattempo Hercules arriva nel covo della guerriera e avverte il nipote che la donna ha assoldato un uomo per ucciderlo. Iolao non gli crede e lo caccia mentre Xena guarda la scena con aria soddisfatta. In una taverna, alcuni uomini chiedono l'aiuto di Hercules contro Xena, e uno di loro, un vecchio, si presenta come Petrachis: non \u00e8 un signore della guerra, Xena ha inventato tutto. Questi gli mostra la tomba del figlio, ucciso dalla spietata donna, e consiglia a Hercules di salvare Iolao finch\u00e9 \u00e8 ancora in tempo. Poco dopo Estragon, un uomo di Xena, attacca Hercules, ma viene sconfitto e per punizione Xena gli taglia la gola col suo chakram, un'arma infallibile che lancia come un frisbee. Di ritorno all'accampamento, Xena si sporca di fango e dice a Iolao che Hercules ha tentato di ucciderla; il nipote del semidio \u00e8 scioccato e consola Xena, dicendo che ha rinunciato all'amicizia di Hercules per amore suo. In realt\u00e0 il piano di Xena \u00e8 molto insidioso, e finora ha avuto successo: vuole mettere Hercules e Iolao uno contro l'altro, cos\u00ec che l'eroe uccida il nipote; solo a quel punto lo uccider\u00e0. Hercules torna all'accampamento e Iolao ingaggia una battaglia con lui, ma viene sconfitto. Hercules risparmia il nipote, e Xena ordina ai suoi uomini di ucciderli. Vedendo sconfitta la sua armata, Xena scappa, dopo aver detto a Hercules che si sarebbero reincontrati.\nHercules e la sfida.\nTrama.\nXena informa i suoi uomini che il giorno dopo attaccheranno un villaggio, ma Darfus, suo vice, vuole farlo subito. Xena lo avverte: loro sono guerrieri, non sanguinari.\nHercules \u00e8 in una taverna e viene raggiunto da suo cugino Iloran: egli lo informa che dei guerrieri stanno per attaccare Partis, dove vive sua madre, e Hercules gli promette il suo aiuto. Intanto Xena sta devastando un villaggio, ma Darfus \u00e8 pi\u00f9 spietato di lei. Tra i prigionieri vi \u00e8 Salmoneo, che Xena decide di risparmiare purch\u00e9 la faccia ridere. Quando Hercules arriva nel villaggio appena distrutto, una donna lo informa chi comandava l'attacco.\nXena e alcuni uomini si allontana verso nord e Darfus ordina ai rimanenti di attaccare un villaggio vicino. Quando la guerriera ritorna, vede il villaggio completamente distrutto, e scopre che non sono stati risparmiati nemmeno donne e bambini. L'unico sopravvissuto \u00e8 un neonato, che Xena difende da Darfus, ricordandogli chi comanda. Porta cos\u00ec il piccolo in una grotta, dove Salmoneo ha fatto venire una nutrice. Xena cerca di cacciare Darfus, ma lui dice che i \"suoi\" uomini non lo permetteranno e la obbliga a superare la sfida: riuscire a superare un corridoi di soldati armati di bastoni e superare la linea posta davanti a lei. Poco prima di superarla, Xena cade a terra, sopraffatta dai colpi dei soldati; quando sembra ormai morta, si rialza e termina la prova. Darfus ordina di ucciderla, ma i suoi uomini si rifiutano: ha superato la sfida. Tornata alla caverna dove \u00e8 nascosto il bambino, Xena viene informata che Hercules la sta cercando. L'eroe, mentre viaggia col cugino, incontra Spiros, un uomo che ha perso figlio e moglie durante l'attacco di Darfus; trova anche Salmoneo appeso ad un albero della foresta; questi gli racconta cosa \u00e8 successo a Xena, e non appena dice che Xena paragonata a Darfus \u00e8 la dea dell'amore, la guerriera li sorprende e cerca di decapitare Hercules col chakram. Salmoneo dice ai due che dovrebbero allearsi contro Darfus, ma Xena non vuole sentirne e combatte contro l'eroe. Purtroppo Hercules viene sconfitto da Xena, e Xena alla fine accetta di allearsi con Hercules.\nHercules si dirige a Partis, e Darfus lo insegue, intenzionato a ucciderlo. L'armata del guerriero lotta contro Hercules e i suoi amici, finch\u00e9 Xena non li raggiunge e aiuta il semidio. Xena si ritrova a combattere contro Darfus, e lo uccide. Salmoneo chiede a Spiros se suo figlio aveva una voglia sulla gamba destra e lui risponde di s\u00ec. Mentre Salmoneo lo porta dal figlio, Xena dice che quelli erano guerrieri da fermare; quando Hercules la interroga sulle sue intenzioni, lei dice che potrebbero scoprire qualcosa insieme.\nUn uomo incappucciato estrae la spada dal corpo di Darfus, che torna in vita; l'uomo, un emissario del dio Marte, gli offre l'opportunit\u00e0 di vendicarsi se prima riuscir\u00e0 a uccidere Hercules con l'aiuto del cane del dio, Gregus.\nHercules e la bestia feroce.\nTrama.\nDarfus attacca un gruppo di nomadi che spedisce al villaggio di Elisia; uno di questi viene per\u00f2 inviato ad avvertire Hercules: lui \u00e8 ancora vivo. Intanto Xena e Salmoneo stanno cercando di convincere l'eroe a farsi scrivere una biografia. Il nomade arriva e informa Hercules dell'accaduto, cos\u00ec il trio parte per Elisia. Darfus torna al villaggio e rinchiude uno dei prigionieri nel tempio, dove tiene rinchiuso Gregus - il cane di Marte. Durante il viaggio, mentre Salmoneo sta cacciando una quaglia, viene assalito da Iolao (Michael Hurst); Salmoneo gli dice di conoscere Hercules, ma Iolao non ci crede. Cos\u00ec Salmoneo lo porta dall'eroe e Iolao rimane sorpreso. Mentre i due parlano, Xena giunge a Elisia e sconfigge tutti gli uomini di Darfus, tranne uno che fugge a cavallo: questi viene dato in pasto a Gregus.\nHercules tenta di dire a Iolao che Xena \u00e8 con loro quando lei arriva. La guerriera li informa dell'accaduto, ma Iolao non vuole pi\u00f9 credere alle sue parole e se ne va. Hercules tenta di dire al nipote che lei \u00e8 realmente cambiata e gli racconta quello che \u00e8 successo con Darfus; Iolao decide di rimanere. Gli uomini di Darfus, che gli hanno teso un'imboscata, lanciano dei grossi massi addosso al gruppo da una rupe. Hercules riesce a tenere le rocce sulla sua schiena e Xena e Iolao cercano un'uscita. Darfus, pensando che Hercules sia morto, brinda al dio Marte. Xena e Iolao trovano l'uscita e si mettono in salvo, mentre Hercules mette un bastone al suo posto e aiuta Salmoneo a liberarsi. Xena, Hercules, Iolao e Salmoneo vanno ad avvertire un altro gruppo di nomadi che Darfus ha intenzione di attaccarli, ma questi non ci credono. Quando vengono raggiunti dai guerrieri di Darfus, inizia un combattimento nel quale Xena salva Iolao e cerca di uccidere Darfus, ma non ci riesce perch\u00e9 ora \u00e8 protetto dal dio della guerra. Salmoneo \u00e8 sparito ed Hercules trova una sua pergamena; il rapporto tra Xena e Iolao migliora quando quest'ultimo la ringrazia per averlo salvato.\nSalmoneo \u00e8 su questo carro guidato da un uomo miope convinto di dirigersi verso il mare, anche se in realt\u00e0 si trovano a Elisia. Un uomo di Darfus li trova e li porta dal suo capo. Xena ringrazia Hercules per averla cambiata e gli rivela quello che prova per lui; i due si baciano. A Elisia, Iolao vede Salmoneo che mangia allegro nel campo di Darfus e pensa che li abbia traditi, mentre in realt\u00e0 sono i soldati che lo obbligano a mangiare. Iolao torna dagli amici e capisce subito che tra Xena ed Hercules \u00e8 successo qualcosa. Il ragazzo informa i due che Salmoneo li ha traditi e che Gregus \u00e8 arrivato. Xena, Hercules e Iolao escogitano un piano per attaccare Darfus: Iolao brucer\u00e0 un carro per poi spingerlo dentro Elisia, mentre Xena ed Hercules sorprenderanno i guerrieri.\nIntanto gli uomini di Darfus portano Salmoneo nel tempio in cui si trova Gregus. Xena ed Hercules sono pronti ad assalirli, ma Iolao non riesce a dar fuoco al carro; cos\u00ec ci sale e va verso la citt\u00e0. Salmoneo viene legato con delle catene, mentre Iolao sfonda il portone ed entra a Elisia; Xena ed Hercules piombano nel villaggio ed iniziano a combattere. Hercules entra nel tempio, prova a liberare Salmoneo e combatte contro Gregus: mentre combatte con la bestia, Xena lotta contro Darfus fin dentro al tempio. Hercules libera Salmoneo e dice a Xena di portare Darfus al suo posto, giusto in tempo per farsi mangiare da Gregus. La bestia esplode perch\u00e9 le vite dei due erano legate, essendo entrambi protetti da Marte. Salmoneo informa i compagni che andr\u00e0 ad Atene a scrivere la biografia di Hercules. Xena informa Hercules che sta per partire: lui l'ha cambiata profondamente; dopo un ultimo bacio, la guerriera parte diretta verso casa, pronta a rimediare a tutti gli errori commessi in passato."}
{"id": "1219454", "revid": "124037568", "url": "https://it.wikipedia.org/wiki?curid=1219454", "title": "Episodi di Xena - Principessa guerriera (prima stagione)", "text": "La prima stagione della serie televisiva Xena - Principessa guerriera and\u00f2 in onda per la prima volta negli Stati Uniti e Canada il 4 settembre 1995 e si \u00e8 conclusa il 26 luglio 1996, ed \u00e8 composta da 24 episodi. \u00c8 la stagione che introduce Olimpia (Ren\u00e9e O'Connor), la co-protagonista della serie, al fianco di Xena (Lucy Lawless), precedentemente personaggio secondario del telefilm Hercules: The Legendary Journeys. Olimpia diventa presto la pi\u00f9 grande alleata e amica di Xena; la sua iniziale ingenuit\u00e0 la porta ad aiutare Xena a operare per \"il bene superiore\".\nLa stagione \u00e8 stata pubblicata in DVD in un box da sei dischi il 23 aprile 2003 e ripubblicati a partire dal 20 aprile 2010, in un box da 5 DVD comprendenti i sottotitoli in inglese (non presenti nella prima pubblicazione). In Italia il DVD della prima stagione, cos\u00ec come quelli delle stagioni successive, non \u00e8 mai stato pubblicato.\nLa stagione \u00e8 composta interamente da storie autoconclusive; \u00e8 la stagione in cui fa la sua prima comparsa Callisto, nemesi di Xena, divenuta una spietata guerriera dopo che l'armata della malvagia Xena aveva distrutto il suo villaggio e ucciso la sua famiglia. Il suo desiderio di vendetta e la capacit\u00e0 di affascinare i telespettatori con il suo carattere folle la render\u00e0 un personaggio ricorrente nelle seguenti stagioni. Appare anche Corilo, il diversivo comico che seguir\u00e0 le due eroine in molte delle loro avventure.\nXena e la giovane Olimpia.\nTrama.\nXena decide di porre fine alla sua vita di guerriera e ritornare nell'ombra: ha in mente di ritornare ad Anfipoli, suo villaggio natale, per chiedere perdono alla madre; giunta in quello che sembra un bosco seppellisce la sua spada, il suo chakram (arma che la caratterizza) e la sua armatura. Dopo alcuni minuti per\u00f2, torna a combattere quando scopre un gruppo di ragazze di un villaggio vicino (Potidea) che sono state rapite da una banda di criminali. Una di loro, Olimpia, si offre in cambio di tutte le altre, ma Xena sconfigge i guerrieri da sola; poich\u00e9 conosce chi li ha mandati, Draco, va a chiedergli di lasciare in pace il villaggio. Gli dice anche che vuole cambiare vita e rifiuta la sua proposta di combattere insieme e di essere la sua donna. Dopo essere stata allontanata da Potidea a causa della sua \"fama\" e aver cercato di impedire ad Olimpia di seguirla, si dirige verso casa; Draco per\u00f2 la segue e minaccia il suo villaggio. Intanto Olimpia, che cerca l'emozione e l'avventura e pensa di poterle trovare viaggiando con Xena, riesce a raggiungerla ad Anfipoli. L'incontro tra Xena e sua madre Irene non \u00e8 dei migliori: la donna non crede che la figlia sia cambiata e le dice di andarsene, soprattutto dopo che gli uomini di Draco iniziano a compiere stragi in suo nome. Olimpia interviene e salva Xena dagli abitanti di Anfipoli che volevano linciarla. Draco arriva al villaggio con la sua armata e Xena gli propone un combattimento per impedirgli di portare via gli averi degli abitanti del suo villaggio: i due dovranno combattere su delle canne a circa due metri dal suolo usando solo dei bastoni; il primo che tocca terra sarebbe stato ucciso. Alla fine \u00e8 l'uomo a perdere, ma Xena lo risparmia e lo obbliga a lasciare Anfipoli. Xena e la madre si riappacificano e la principessa guerriera si offre di riportare a casa Olimpia, ma alla fine la accetta come compagna di viaggio.\nXena e il figlio del guerriero.\nTrama.\nXena deve difendere un piccolo villaggio pacifico da un gruppo di guerrieri capeggiati da Cicno e da suo figlio Sphaerus, che combatte per volere del padre, cercando di imitare il fratello morto in battaglia. Quando l'attacco al villaggio \u00e8 stato respinto, Xena viene colpita nel fianco da una freccia. A prendersi cura di lei sar\u00e0 Darius, un falegname vedovo e padre di tre figli. Egli, in debito con Xena per avergli salvato il figlio, le estrae la freccia e la lascia riposare a casa sua, anche se gli abitanti del villaggio non vorrebbero perch\u00e9 \u00e8 una guerriera.\nIntanto Olimpia viene importunata da un ubriacone in una taverna e conosce Sphaerus, ma il ragazzo non le dice chi \u00e8 in realt\u00e0, anche perch\u00e9 crede di aver ucciso Xena.\nAl villaggio c'\u00e8 un incontro tra i guerrieri e il popolo per \"concordare la pace\", ma in realt\u00e0 si tratta di un trucco per massacrarli. Xena decide di partecipare, Darius le d\u00e0 un vestito della moglie ma comunque i contadini non vogliono farla partecipare. Dall'esterno dell'edificio Xena si accorge del tranello e riesce a sventarlo. Gli abitanti del villaggio per\u00f2 vogliono che Darius mandi via \"una donna cos\u00ec violenta\".\nPer cercare di spingere il figlio all'odio e al sangue, Cicno dice a Sphaerus che Xena ha ucciso suo fratello e questi parte alla sua ricerca deciso ad ucciderla. Vedendo arrivare la loro armata, Xena fa montare Olimpia al galoppo di Argo, il suo cavallo, mentre lei li sorprende con una biga; la corsa con i carri da guerra \u00e8 avvincente finch\u00e9 ha inizio il combattimento finale con le spade: Sphaerus non ha il coraggio di colpire Olimpia mentre Cicno combatte con Xena, che insiste sul fatto di non aver ucciso suo figlio. Sphaerus ferma il padre e questi adirato cerca di ucciderlo, ma Xena glielo impedisce uccidendolo. Finalmente Sphaerus \u00e8 libero di concordare la pace col villaggio e di vivere la sua vita mentre Xena e Olimpia riprendono il loro cammino.\nXena nel mondo di Morfeo.\nTrama.\nL'episodio ha inizio con una sosta di Xena e Olimpia con quest'ultima che gioca con la spada e vuole imparare a combattere. Xena le dice che non deve impugnare la spada se non vuole diventare un bersaglio e che per lei \u00e8 meglio scappare, far combattere i nemici tra loro quando sono tanti, e parlare per distrarli. In quel momento dei briganti le attaccano e Olimpia capisce che Xena ha ragione: chi ha la spada in mano o uccide o viene ucciso. Le due poi giungono in un villaggio per fare acquisti; mentre Xena cerca una pietra per la sua spada, Olimpia va in un negozio di armi e compra un piccolo pugnale da mettere nel d\u00e9collet\u00e9. Xena nel negozio incontra un cieco chiamato Elato dell'ordine dei Mistici (i sacerdoti di Morfeo) e il negoziante lo manda via in malo modo. All'uscita dal negozio Olimpia viene rapita; mentre la cerca, Xena scopre che in quei giorni tutte le donne vengono tenute al sicuro perch\u00e9 viene scelta e rapita una sposa per il dio Morfeo dai suoi sacerdoti.\nXena allora torna dal Mistico cieco e questi gli rivela che Olimpia verr\u00e0 spinta ad uccidere e poi verr\u00e0 sacrificata a Morfeo e che lui non appartiene pi\u00f9 all'ordine da quando l'ordine \u00e8 stato corrotto dall'odio del suo capo-sacerdote, Medone. Elato allora, con una pozione ipnotica, manda Xena nel mondo dei sogni nella speranza che superati gli ostacoli possa raggiungere e salvare Olimpia.\nQuest'ultima intanto affronta tre prove e applicando i consigli di Xena riesce a non uccidere mai nessuno. Xena invece deve affrontare i suoi rimorsi per la gente che ha ucciso e la se stessa del passato prima di arrivare dall'amica e salvarla da morte certa. Sconfitti i Mistici corrotti, Elato viene riabilitato tra gli abitanti del villaggio e come capo del suo ordine.\nXena e il segreto di Pandora.\nTrama.\nA re Alceo, che ha da poco perduto la moglie e il figlio, viene predetto che un bambino, nato nella sua corte, diventer\u00e0 il nuovo re. In realt\u00e0 il capitano delle guardie reali (Nemos) sta progettando in segreto di deporre il sovrano sfruttando la profezia.\nI servitori che si occupavano dell'orfanello perci\u00f2, lo abbandonano alla corrente del fiume e a trovarlo sono Xena e Olimpia; quest'ultima prende subito molto a cuore il bambino, mentre Xena lo guarda con diffidenza dicendo di voler cercare la madre nel vicino villaggio. Dopo poco cammino incontrano degli uomini che cercano di impiccare una fanciulla, Pandora, nipote della leggendaria donna, e dopo averla salvata arrivano insieme in una taverna dove Xena capisce che il re vuole morto il bambino; qui gli uomini di Nemos le aggrediscono e rubano la scatola della fanciulla, una scatola dotata di un meccanismo orario che solo Pandora sa controllare: se questa si aprir\u00e0, la speranza in essa contenuta sar\u00e0 liberata e perduta per sempre.\nXena allora si veste da danzatrice e si intrufola a palazzo dove recupera la scatola. Dopo aver sconfitto Nemos in combattimento, capisce che il re \u00e8 solo un uomo molto solo e decide di affidargli il bambino; Pandora aiuter\u00e0 il re a crescerlo, la scatola rester\u00e0 al sicuro all'interno del palazzo tra i gioielli del re e quest'ultimo avr\u00e0 per erede legittimo il piccolo orfanello.\nPrima di ripartire, Olimpia fa cadere la scatola che si apre e rivela il suo contenuto: \u00e8 vuota.\nXena e l'amore per Marcus.\nTrama.\nXena e Olimpia arrivano in una taverna dove incontrano Tindaro, il principe di Sparta la cui promessa sposa, la principessa Leda, \u00e8 stata rapita. Il giovane offre del denaro a Xena affinch\u00e9 le riporti sana e salva la ragazza, ma la principessa guerriera non vuole farlo; quando capisce che potrebbe scoppiare una guerra tra i due regni, decide di aiutarlo a condizione che il denaro venga dato ai poveri. La guerriera capisce subito che la giovane si trova nel covo di briganti di Mesenzio, un trafficante d'armi che intende vendere armi ad entrambi i regni nel caso di una guerra tra le due famiglie. Olimpia rimane con il principe e lo convince ad andare a trovare il padre della ragazza, ma vengono presi in ostaggio dalle guardie del re d'Etolia, padre di Leda.\nXena, arrivata al covo di briganti, ritrova molte vecchie conoscenze, tra cui Marcus, una sua vecchia fiamma, e convince assassini e mercenari di non essere affatto cambiata. Xena vede la principessa e capisce che la situazione non \u00e8 delle pi\u00f9 rosee, quindi fa credere a Mesenzio di volergli offrire la sua armata per il combattimento in cambio della met\u00e0 del suo guadagno. Poi gli impedisce di abusare e di uccidere la principessa, convincendolo che cos\u00ec potr\u00e0 chiedere un riscatto.\nMarcus intanto parla con Xena e le dice che quando ha visto uccidere un bambino nipote di un vecchio fugg\u00ec cercando di cambiare vita, ma poi torn\u00f2 indietro nonostante la confessione (e un bacio), Xena non ha ancora abbastanza fiducia in lui da potergli confessare la verit\u00e0.\nXena nasconde Leda in una cassa per farla uscire di nascosto dal covo al posto delle armi, ma Marcus la scopre; Xena gli offre di unirsi a lei per liberare la principessa, ma egli rifiuta e d\u00e0 l'allarme; quando Mesenzio arriva, scocca una freccia verso Leda per ucciderla, ma Marcus la protegge col suo corpo e muore al suo posto.\nDurante il funerale di Marcus, Xena canta l'elogio funebre e Olimpia dice che avrebbe voluto conoscerlo, e Xena capisce di aver perso un vero amico.\nXena contro Marte.\nTrama.\nXena si imbatte in un guerriero incappucciato che ha ucciso tre contadini e ha ridotto in fin di vita un quarto uomo, Teracle. Dopo un combattimento in cui l'assalitore mostra doti e abilit\u00e0 sorprendenti, questi scompare nel nulla. La principessa guerriera allora presta soccorso all'uomo ancora vivo finch\u00e9 giungono dal villaggio i familiari degli uomini, i quali immediatamente accusano Xena di averli uccisi visto che le sue mani e la sua spada sono sporchi di sangue. Xena prova a fuggire con Olimpia, ma il mattino seguente vengono catturate e Xena viene condotta in prigione. L'anziano del villaggio, Polemone, vuole svolgere un regolare processo, ma \u00e8 contrastato da Laerzio e Trasimaco, che vogliono subito vendetta.\nDisobbedendo agli ordini di Xena, Olimpia rimane al villaggio e ne assume la difesa durante il processo. Xena intanto riceve nella cella la visita di Marte, il dio della guerra, nonch\u00e9 responsabile degli omicidi. Xena non appare sorpresa e viene tentata dal dio, che le mostra cosa potrebbe avere se accettasse di diventare la sua regina guerriera: un'armata invincibile, la possibilit\u00e0 di governare il mondo e avere tutto ci\u00f2 che desidera. Marte le dice che le baster\u00e0 invocare il suo nome per avere tutto quello che le ha mostrato; la tentazione \u00e8 forte, ma Xena riesce a resistere anche quando le viene mostrata una simulazione dell'esecuzione. Olimpia intanto trova delle false orme del combattimento tra Xena e Marte, ma quando sta per mostrarle a Polemone per provare l'innocenza dell'amica, Marte le fa sparire. Durante il processo nemmeno Teracle riesce a provare l'innocenza della principessa guerriera perch\u00e9 non ricorda bene l'accaduto.\nMarte torna a tentare Xena in prigione, e questa cede alle sue lusinghe: con una forza sorprendente spezza le catene e abbatte la porta della cella, ma quando colpisce Olimpia torna in s\u00e9 e si fa ricondurre in prigione. Quella notte, Olimpia torna alla cella e cerca di far evadere Xena, ma lei si rifiuta e vuole affrontare il processo, dopo che ha trovato un modo per ingannare Marte. Durante un incontro con il dio della guerra, Xena gli dice che accetter\u00e0 la sua offerta solo se sar\u00e0 ritenuta colpevole, ma lui dovr\u00e0 prometterle che riporter\u00e0 in vita chiunque lei voglia. Il giorno dopo, Polemone la condanna colpevole e a morte; Xena chiede cos\u00ec a Marte di far tornare in vita i tre contadini uccisi. Tra lo stupore della folla, Polinio (uno dei tre) conferma l'innocenza di Xena; ora non c'\u00e8 pi\u00f9 nulla per cui condannare Xena, e Marte deve andarsene.\nXena e il risveglio dei Titani.\nTrama.\nMentre Xena \u00e8 intenta a catturare dei briganti guidati da Esiodo, Olimpia entra in una enorme grotta dove dei sacerdoti stanno svolgendo una celebrazione: una ragazza sta provando a risvegliare i Titani leggendo una formula scritta in un antico dialetto greco, ma non ci riesce perch\u00e9 non conosce l'esatta pronuncia della lingua. Olimpia, allora, si offre di provare e legge correttamente la formula, liberando i Titani Thea, Crio e Iperione. Xena intanto raggiunge Esiodo nella locanda del vicino villaggio e in quel momento arrivano dei rinforzi. Olimpia giunge in quel momento e fa disperdere i furfanti da Crio, che assieme agli altri due Titani la adora come la dea che li ha liberati. Temendo i suoi poteri, i tre vanno a svolgere vari lavori per il villaggio. Iperione manifesta il suo disappunto e non crede che Olimpia sia una dea, cos\u00ec quando tornano dal lavoro e chiedono da mangiare e scoprono che devono dividere il cibo con gli abitanti del villaggio, il malvagio Titano soffia via Olimpia, scoprendo la verit\u00e0. Xena porta tutti gli abitanti del villaggio nel tempio di Crono, luogo sacro per i Titani.\nIntanto i Titani tornano nella grotta dove erano stati pietrificati; malgrado l'obiezione di Crio e Thea, Iperione minaccia il villaggio di uccidere tutti se non gli consegneranno Xena, e promette che colui che gliela consegner\u00e0 verr\u00e0 eletto re. Inoltre ha bisogno di Olimpia per risvegliare altri Titani addormentati. Nel tempio si scopre che alcuni bambini erano con i sacerdoti e sono scomparsi; cos\u00ec Xena si reca nel covo dei Titani per salvarli, e ancora una volta riesce a fuggire quando Crio impedisce a Iperione di massacrare i fanciulli. Purtroppo Crio ha la peggio e viene ucciso dall'altro Titano, che insegue Xena.\nIntanto al tempio, Esiodo, incatenato a una colonna del tempio, riesce a mettere il villaggio contro Xena; solo Fileo, sacerdote innamorato di Olimpia, le resta fedele.\nTornata al tempio, Xena viene catturata e rinchiusa in una cassa, ma riesce a fuggire; quando Esiodo e Rodos, suo complice, si presentano dai Titani pretendendo di aver catturato Xena, vengono uccisi.\nAl ritorno al tempio Xena chiede l'aiuto di tutti gli abitanti del villaggio per costruire una piccola trappola per Iperione e litiga con Olimpia, che vorrebbe andare da sola a cercare la pergamena che farebbe riaddormentare i Titani. Quella notte, Olimpia fugge e trova la pergamena, ma viene rinchiusa in gabbia da Thea. Iperione cerca inutilmente di farle leggere la formula per risvegliare tutti gli altri Titani della grotta; Olimpia riesce per\u00f2 a dare il tempo a Xena per intrappolare la mano di Iperione nell'aggeggio costruito. Thea, innamorata di Iperione, d\u00e0 a Xena la pergamena che li ritrasformer\u00e0 in rocce; infuriato, il Titano si libera e sta per uccidere la principessa guerriera, ma questa detta le parole dell'evocazione a Olimpia, che le recita correttamente tramutando i Titani in pietra.\nXena, Hercules e Prometeo.\nTrama.\nXena viene attaccata da quattro banditi e li sconfigge facilmente, salvando per\u00f2 uno di loro, Demofone, ferito seriamente. Mentre attende col prigioniero e Olimpia la fine della tempesta che intanto si \u00e8 abbattuta sul luogo, Demofone comincia a sentirsi male e muore improvvisamente; lo stesso succede a un altro avventore della locanda in cui sono rifugiati, e quando un urlo disumano proviene dall'esterno, Xena capisce che il Titano Prometeo \u00e8 stato imprigionato dagli dei: infatti secondo la leggenda, se Prometeo dovesse essere incatenato, tutti i doni che ha fatto ai mortali, come il dono del fuoco o della guarigione, scompariranno. Xena decide cos\u00ec di partire per liberare il Titano, e si reca quindi da Io, un oracolo che le rivela che cosa deve fare: prendere la spada del dio Vulcano dalla sua caverna, essendo questa l'unica arma in grado di spezzare le catene di Giunone che imprigionano Prometeo. La sua missione non sar\u00e0 semplice: i guerrieri della dea le impediranno ad ogni costo di impadronirsi dell'arma. E cos\u00ec accade: Xena prende la spada dopo aver sconfitto i soldati di Giunone, e uscita dalla grotta s'imbatte in Hercules, che le intima di consegnargli la spada. Xena lo attacca, ma quando comprende che le loro abilit\u00e0 sono alla pari, salta su Argo e si allontana. Pi\u00f9 tardi, per\u00f2, quando Hercules e l'amico Iolao aiutano Xena e Olimpia contro altri guerrieri di Giunone, Xena, Hercules e Iolao rivelano che chi user\u00e0 la spada contro le catene verr\u00e0 incenerito; per questo la donna ha attaccato Hercules, perch\u00e9 non vuole che l'eroe muoia, in quanto il mondo ha bisogno di lui. Da parte sua, Hercules non vuole che sia Xena a morire, cos\u00ec i due si alleano per il momento. Nello scontro, Iolao \u00e8 rimasto ferito, ma solo Olimpia se ne accorge e gli promette di non dire nulla a Hercules e a Xena; ma giunti nella grotta dove \u00e8 imprigionato Prometeo, Iolao si indebolisce. Cos\u00ec Olimpia resta con lui, mentre Xena e Hercules proseguono nel cammino. Xena rivela di non aver mai dimenticato Hercules e che \u00e8 ancora innamorata di lui, anche Hercules si dichiara e i due si baciano. Prima di giungere sulla vetta della montagna dove \u00e8 tenuto prigioniero il Titano, Xena colpisce Hercules, facendolo svenire, prendendogli la spada e dandogli un lieve bacio sotto il naso, continua il cammino da sola. Alla fine, per\u00f2, i due uniscono le forze per combattere le guardie poste da Giunone sulla vetta del monte e riescono a spezzare le catene che lo imprigionano senza toccare direttamente la spada: cos\u00ec Prometeo \u00e8 libero, i due eroi sono salvi e anche Iolao comincia a stare meglio. Alla fine i quattro amici si separano, (e Iolao e Olimpia cominciano a provare qualcosa l'uno per l'altra) anche se Xena e Hercules si sentono pi\u00f9 vicini di prima e si salutano con un bacio prima di incamminarsi ognuno per la propria strada.\nXena e la Morte in catene.\nTrama.\nRe Sisifo e la sua sposa Karas attendono l'arrivo di Celesta, la Morte, giunta a scortare il sovrano nell'Oltretomba dal fratello Plutone. Lo scopo di Sisifo \u00e8 per\u00f2 quello di imprigionarla cos\u00ec da poter rimanere in vita; con la Morte in catene, per\u00f2, nessuno pu\u00f2 pi\u00f9 morire. Intanto Xena e Olimpia sono attaccate dal guerriero Tosseo, che cerca di uccidere la principessa guerriera; questa riesce per\u00f2 a sconfiggere il malvivente e se ne vanno, credendolo morto. Questi invece \u00e8 ancora vivo, nonostante la ferita mortale infertagli da Xena. Intanto Plutone giunge dall'Oltretomba a chiedere l'aiuto della guerriera per salvare la sorella; infatti, se la sua candela si consumer\u00e0 completamente, lei morir\u00e0 e il genere umano sar\u00e0 condannato a vivere in eterno nella sofferenza delle malattie. Xena e Olimpia si incamminano cos\u00ec verso il castello di Sisifo; nel viaggio incontrano un gruppo di feriti e ammalati che non possono morire. A loro si unisce Talo, figlio di una dama della corte del sovrano che conosce bene il castello di Sisifo. Intanto Tosseo dimostra alla sua banda di malviventi che non pu\u00f2 essere ucciso e li convince ad unirsi a lui in cerca di Xena. Mentre Olimpia e Talo, che sembrano molto legati, si fermano ad aiutare altri feriti, Xena si reca al castello del re. Quando per\u00f2 una donna rivela a Olimpia che se Xena entrer\u00e0 in contatto con Celesta, morir\u00e0; cos\u00ec, preoccupata per l'amica, lei e Talo la seguono da Sisifo, senza sapere che anche Tosseo \u00e8 sulle tracce della principessa guerriera. Nello stesso tempo, Plutone e Caronte sono sulle rive del fiume Acheronte e confidano in Xena affinch\u00e9 le anime dei mortali ricomincino ad affluire nell'Oltretomba. Xena raggiunge Sisifo, che con un tranello la fa cadere in un pozzo, dove verr\u00e0 raggiunta anche da Talo dopo che questi e Olimpia sono entrati nel castello; la poetessa \u00e8 invece riuscita a fuggire agli uomini di Tosseo. Comprendendo l'errore commesso dallo sposo, Karas offre il suo aiuto a Xena per salvare Celesta: lei e Talo convincono Sisifo a liberare la Morte, ma prima che questo sia fatto arrivano Olimpia e gli uomini di Tosseo; mentre Xena li combatte, lancia il suo chakram e libera definitivamente Celesta: Tosseo e i suoi uomini cadono a terra morti. Alla fine la Morte rivela di essere l\u00ec non per Sisifo, ma per Talo, malato da molto tempo. Olimpia e il giovane si dicono cos\u00ec addio, dopo essersi promessi che un giorno si reincontreranno.\nXena e la lotta tra centauri e amazzoni.\nTrama.\nXena e Olimpia giungono nel territorio delle amazzoni; Xena mostra a Olimpia il saluto delle amazzoni, cos\u00ec quando le guerriere le circondano, le due amiche dimostrano di essere in pace. La pattuglia \u00e8 guidata da Temi, sorella della regina Melanippe, e da Anfitea. Temi decide di portarle dalla regina, dato che sono in territorio amazzone, e le rassicura sul fatto che dopo potranno continuare il loro viaggio. Olimpia lega subito con Temi, affascinata dal popolo amazzone in cui le donne non sono trattate come schiavi degli uomini; Xena invece \u00e8 infastidita da Anfitea, che la guarda con diffidenza. Improvvisamente il gruppo viene attaccato e Temi colpita mortalmente; nonostante questo, Olimpia le fa scudo col suo corpo finch\u00e9 il pericolo non viene sventato. In punto di morte, Temi riconosce il coraggio della nuova amica e la nomina sua erede. Olimpia riceve cos\u00ec il titolo di Temi di principessa amazzone e il compito di vendicarne la morte. Al villaggio amazzone, Xena e Olimpia fanno conoscenza della regina Melanippe, che crede che i responsabili della morte della sorella siano i centauri, coi quali presto intraprenderanno una battaglia. Subito dopo arriva Anfitea che ha catturato Sileo, figlio del capo dei centauri Issione, da lei accusato di essere responsabile della morte di Temi. Melanippe lo fa rinchiudere e programma la sua esecuzione per il giorno seguente, ma Xena \u00e8 convinta della sua innocenza. La regina delle amazzoni ha un incontro con Cleonide, signore della guerra locale, per essere certa che questi non interverr\u00e0 nella guerra coi centauri; Xena, sospettosa, chiede il permesso di parlare con Issione, ma Melanippe non ha comunque intenzione di rimandare l'esecuzione di Sileo. Intanto Olimpia inizia l'addestramento per divenire principessa amazzone; sceglie cos\u00ec la sua prima arma, un bastone, arma classica per la difesa. Xena raggiunge il villaggio dei centauri e prega Issione di non attaccare le amazzoni, per evitare una guerra inutile, ma questi le dice che non pu\u00f2 non intervenire dal momento che suo figlio \u00e8 in pericolo. Cos\u00ec Xena torna con Anfitea al luogo dell'attacco a Temi, e qui scopre escrementi di cavallo, ma non di centauro; capisce cos\u00ec che Temi \u00e8 stata uccisa su ordine di Cleonide, che avrebbe solo da guadagnare da un'eventuale guerra tra i due popoli. Le due tornano al villaggio amazzone giusto in tempo per fermare l'esecuzione di Sileo, ma Melanippe vuole andare in battaglia. Cos\u00ec a Xena non resta che sfidarla per diventare la nuova regina: Melanippe \u00e8 sconfitta e si dichiara leale a Xena, nuova regina amazzone. Xena rivela il vero assassino di Temi proprio quando Issione giunge con i suoi uomini, e i due popoli si alleano contro Cleonide, che viene sconfitto. Tra centauri e amazzoni viene stipulata la pace, mentre Melanippe torna ad essere regina e Olimpia riparte con Xena, dopo che Anfitea le ha regalato il bastone che era stato di sua madre.\nXena contro il tiranno di Argo.\nTrama.\nUn gruppo di guerrieri agli ordini del misterioso Lupo Nero attacca gli esattori delle tasse di Serse, re di Argo; questi minaccia di uccidere i cittadini se il Lupo Nero non si far\u00e0 avanti, cos\u00ec diversi contadini si presentano a lui come il fuorilegge. Serse li fa arrestare tutti. Una volta giunta al villaggio, Xena incontra Ermione, una vecchia amica, che le chiede di aiutare sua figlia Cloride, innamorata di Diomede, uno dei guerrieri del Lupo Nero e per questo imprigionata con altri suoi seguaci. Xena accetta di aiutare la figlia dell'amica, cos\u00ec si reca al palazzo di Serse, a cui propone un patto: in cambio di un'alta somma di denaro, lei finger\u00e0 di essere una prigioniera e, una volta nelle celle, trover\u00e0 il Lupo Nero e lo consegner\u00e0 al sovrano. Cos\u00ec lei e le guardie di Serse inscenano una battaglia nella piazza del villaggio, dopo la quale Xena viene arrestata e portata in prigione.\nIntanto Olimpia giunge al villaggio e trova Argo, ma non vede Xena da nessuna parte. Cos\u00ec chiede notizie al fabbro, che le rivela che Xena \u00e8 nelle prigioni di Serse e che le ha lasciato un messaggio: deve aspettarla alla taverna. Successivamente incontra Salmoneo, vecchia conoscenza di Xena (era gi\u00e0 apparso in \"Hercules\"), che cerca di venderle della mercanzia con impresso il marchio del Lupo Nero. La fanciulla, per poter raggiungere Xena in prigione, tira dei pomodori alle guardie, ma queste fraintendono la situazione e arrestano Salmoneo.\nIn prigione, Xena rincontra Cloride, ora molto cambiata da come la ricordava lei. Xena le offre di condurla in libert\u00e0, ma lei le dice che se vuole liberarla dovr\u00e0 salvare anche tutti i suoi compagni. In seguito, Crisippo, braccio destro di Serse, tortura Xena per farsi rivelare il nome del Lupo Nero: la getta cos\u00ec in una gabbia che comincia a riempirsi di acqua, ma con un astuto stratagemma la principessa guerriera riesce a liberarsi. Subito dopo viene raggiunta da Salmoneo; Xena decide di aiutare tutti i seguaci del Lupo Nero pi\u00f9 Salmoneo, nonostante Diomede non si fidi per nulla; i prigionieri iniziano a raccogliere corde e funi per attuare il loro piano: con queste si arrampicano sul tetto e quando le guardie entrano per cercarli vengono sopraffatte. I prigionieri fuggono, ma vengono raggiunti da Serse e i suoi uomini. Il re convoca Xena, pensando che l'abbia tradito, ma lei lo convince di essere ancora ai suoi ordini. Riportata in prigione, Xena capisce che tra loro c'\u00e8 una spia, ma viene accusata da Diomede di essere proprio lei la spia; i due iniziano a lottare e Xena ha la meglio. Risparmia il giovane e insiste sul fatto di non essere lei la traditrice. Inizia anche a immaginare chi possa essere il Lupo Nero. Olimpia riesce a raggiungere Xena in prigione, dopo aver buttato un piatto di minestra addosso a una guardia. Con uno stratagemma \u00e8 anche riuscita a portargli il chakram e la frusta; Salmoneo racconta tutto l'accaduto a Olimpia mentre Xena parla con Cloride, a cui rivela di conoscere l'identit\u00e0 del Lupo Nero, ma non vuole dirlo a Serse. Olimpia e Salmoneo parlano di un altro piano di fuga, tutto solo per far uscire allo scoperto il traditore, Parnasso, che viene ucciso subito dalle guardie. Crisippo decide allora di prendere come ostaggio Salmoneo, e a questo punto Xena gli rivela l'identit\u00e0 del Lupo Nero: Cloride. Xena accetta di assistere all'esecuzione di Cloride con Serse; poco prima che l'amica sia giustiziata, Xena la salva e libera i prigionieri. Si scatena una battaglia tra i seguaci del Lupo Nero e le guardie di Serse. Il tiranno viene ucciso e la pace torna nel villaggio.\nXena e il cavallo di Troia.\nTrama.\nElena, regina di Troia, continua a sognare di essere uccisa nel suo stesso letto da un guerriero sconosciuto. Nonostante le rassicurazioni dello sposo Paride, ella manda un messaggio all'amica Xena perch\u00e9 l'aiuti a porre fine al conflitto che ormai da dieci anni si svolge a Troia. Melchiade, messaggero della regina, raggiunge Xena e Olimpia poco lontano dalla citt\u00e0; le due amiche lo trovano in fin di vita dopo che \u00e8 stato attaccato da dei soldati: Melchiade riesce a riferire il messaggio di Elena, ma purtroppo muore subito dopo. Le due decidono cos\u00ec di recarsi in citt\u00e0, rischiando di farsi uccidere dai soldati greci. Perdicca, promesso sposo di Olimpia, le vede avvicinarsi e fa aprire le porte della citt\u00e0. Nel campo dei greci il marito di Elena - la quale era stata costretta a sposarlo - Menelao si incontra con una spia troiana che ha inviato nella citt\u00e0 per aiutarlo a conquistarla e riprendersi Elena. Gli viene anche riferito dell'arrivo di Xena. Intanto Olimpia \u00e8 sorpresa di rivedere Perdicca, soprattutto quando scopre che ora \u00e8 un guerriero; i due si abbandonano ai ricordi del passato, mentre Xena si incontra con Elena. Questa \u00e8 convinta del fatto che se tornasse da Menelao, questo porterebbe alla fine della guerra, ma Xena non \u00e8 affatto convinta. Nonostante ci\u00f2, Elena tenta di fuggire, ma viene fermata dalla guerriera; le due donne vedono la spia dei greci, cos\u00ec Xena decide di seguirla fino all'accampamento greco: \u00e8 Deifopo, capo della sicurezza di Troia e fratello di Paride. Xena si reca subito dal re dei troiani a rivelarne l'identit\u00e0, ma \u00e8 interrotta quando Deifopo annuncia la resa dei greci; Xena viene arrestata e i troiani portano in citt\u00e0 il dono fatto loro da Menelao: un enorme cavallo di legno. Iniziano le celebrazioni della vittoria: quella notte, quando le guardie sono ubriache e addormentate, dal cavallo escono i soldati greci che spalancano le porte di Troia e fanno entrare l'esercito. Xena riesce a fuggire e fa radunare a Olimpia e Perdicca la maggior parte dei cittadini nel tempio, mentre lei cerca Elena; anche Menelao cerca la regina, che nel frattempo arriva nel tempio sana e salva. Nel tempio giunge anche Deifopo, che uccide il fratello e rapisce la regina. Xena riesce a confondere i soldati greci non appena questi entrano nel tempio, e fa nascondere i superstiti nel cavallo di legno che viene allontanato dalla citt\u00e0 dai soldati di Menelao. Mentre Olimpia, Perdicca e gli altri si mettono in salvo, Xena cerca Deifopo ed Elena; sconfitto il traditore, lo lascia a Menelao, mentre lei porta in salvo Elena. La regina parte con Perdicca decisa a crearsi una nuova vita, e Olimpia lo guarda allontanarsi.\nXena e l'Accademia di Atene.\nTrama.\nOlimpia \u00e8 in una locanda e sta narrando lo scontro tra Xena e Marte, quando un giovane le si avvicina: si chiama Orione ed \u00e8 anche lui un poeta, e le chiede se vuole andare con lui all'Accademia di Atene, dove avr\u00e0 luogo una competizione per poter accedere alla prestigiosa scuola. Olimpia accetta e saluta Xena, commossa perch\u00e9 forse non si rivedranno per molto. Ad Atene riesce ad iscriversi dopo aver raccontato lo scontro avvenuto tra Xena e Draco ad Anfipoli. Subito Olimpia fa amicizia con un gruppo di aspiranti aedi: oltre a Orione, conosce il balbuziente Timoteo, il raffinato Euripide e lo scatenato Statteo. Durante le spiegazioni di Docenius, questi viene ucciso da una figura incappucciata che riesce a fuggire; mentre gli studenti entrano nel panico, l'insegnante si rialza e li sfida a trasformare in racconto quanto appena accaduto. Olimpia \u00e8 contrariata e racconta la vicenda di re Sisifo e Celesta. Il racconto scatena subito gli applausi del pubblico e Polonius, padre di Orione, vede in Olimpia un ostacolo per la carriera del figlio. Il giorno seguente Orione chiede alla nuova amica di dirgli cosa pensa del suo racconto, ma la fanciulla risponde che deve raccontare storie per piacere suo, non del pubblico e tantomeno per volere del padre Polonius. Nello stesso momento Polonius informa la segretaria del concorso, Kellos, che Olimpia si \u00e8 iscritta irregolarmente. La ragazza viene cos\u00ec allontanata, ma i suoi compagni si coalizzano per permetterle di rimanere: il giudice Gastacius chiede cos\u00ec a Olimpia di salire sul palco ed esibirsi; il racconto \u00e8 talmente avvincente da farla riammettere al concorso. Mentre la finale si avvicina, Polonius diventa sempre pi\u00f9 spietato col figlio, finch\u00e9 questi non abbandona la competizione. Olimpia lo convince per\u00f2 a tornare indietro, e iniziare a raccontare storie con la stessa innocenza che provava da bambino. Dopo un'ottima prova, il ragazzo \u00e8 ammesso all'Accademia. Anche Olimpia viene accettata, ma decide di continuare a seguire Xena nelle sue avventure. Prima di partire, Orione le rivela il suo vero nome: Omero.\nXena e il tesoro dei Sumeri.\nTrama.\nLisandro, un vecchio amico di Xena, viene ucciso in uno scontro con Klonig per il possesso di uno dei quattro indizi che conducono al tesoro dei Sumeri. Altri due indizi sono in mano dell'assassino Tersite, mentre il quarto \u00e8 posseduto da Petracle, una volta promesso sposo di Xena. Questa decide di unirsi agli altri due per tenerli d'occhio: infatti assieme al tesoro \u00e8 sepolta la chiave dei Titani, oggetto che conduce all'ambrosia, il cibo degli dei che rende i mortali immortali. Cos\u00ec i quattro si incamminano verso il Monte Polisso. Nella foresta di Pandione, vengono sorpresi da una pioggia di frecce e sono costretti ad attraversare un ponte che crolla subito dopo il loro passaggio. Quella notte, Olimpia e Petracle parlano del fidanzamento di quest'ultimo con Xena: lui rivela che era troppo giovane e confondeva l'amore con il potere. Xena, che li ha sentiti, lo avverte: se far\u00e0 soffrire Olimpia la pagher\u00e0 cara; il suo vecchio fidanzato invece insiste sul fatto di essere cambiato. Il giorno seguente il gruppo giunge al tempio di Demetra; qui devono rubare un rubino dalla statua della dea, oggetto che indicher\u00e0 loro il luogo ove \u00e8 celato il tesoro; cos\u00ec giungono in un luogo dove ci sono tre totem. Xena infila il rubino nella giusta posizione e questo riflette la luce del sole verso la via da seguire, che conduce a una caverna. Raggiunto il luogo nascosto, i quattro trovano il tesoro dei Sumeri; mentre Tersite e Petracle sono ammaliati dal tesoro, Xena e Olimpia cercano la chiave dei Titani; questa viene per\u00f2 raccolta da Tersite, che fugge con essa e con Olimpia. Xena e Petracle lo inseguono attraverso un passaggio segreto; giunti alla sala dell'ambrosia, Petracle riesce a liberare Olimpia, ma viene pugnalato da Tersite; lui e Xena iniziano a lottare, finch\u00e9 quest'ultima non ha la meglio. Allora il sicario si avvicina al cibo degli dei, prima che possa raggiungere l'ambrosia viene ucciso da Xena. La guerriera e Olimpia si avvicinano a Petracle, ormai morente, il quale mostra a Xena il braccialetto che le aveva regalato per le loro nozze mai avvenute. Quando ormai \u00e8 morto, Xena capisce che era veramente cambiato. Alla fine decide di gettare l'ambrosia in un pozzo di fuoco, per evitare che qualche mortale potesse impossessarsene.\nXena e la principessa di Trezene.\nTrama.\nXena si reca al castello di re Licaone, in seguito a una richiesta d'aiuto da parte di quest'ultimo; non appena ne varca le porte, viene assalita da un traditore, Timus, che per\u00f2 sconfigge facilmente. Il re spiega a Xena che l'attentato era diretto ai danni di sua figlia, Danae, identica alla principessa guerriera; questo per far s\u00ec che le nozze tra lei e Mineus di Lemno non si verifichino. Il piano del re \u00e8 quello di scambiare l'identit\u00e0 di Xena con quella di Danae, cos\u00ec che la principessa guerriera possa scoprire chi vuole uccidere la principessa. Cos\u00ec Danae lascia il palazzo alla ricerca di Olimpia, mentre Xena inizia a fingersi Danae; il piano funziona, infatti Xena inganna Delia, serva di Danae, e Filemone, futuro cognato della principessa. Mentre passeggia con questi, i due vengono attaccati, ma respingono l'assalto facilmente (Xena riesce a combattere senza farsi vedere da Filemone). Intanto Danae incontra Olimpia e la convince della sua vera identit\u00e0; la poetessa accetta di aiutarla a comportarsi da vera principessa guerriera. Al ricevimento del matrimonio di Danae, Xena incontra Peleo, futuro sposo della principessa; vede inoltre Gordio, consigliere del re, e Bromio, capo delle guardie, che parlano tra loro sospettosamente. Intanto la vera principessa sta imparando a vivere come una comune cittadina, aiutata in questo da Olimpia.\nFilemone scopre la vera identit\u00e0 di Xena, e comincia a preoccuparsi per Danae, ammettendo infine di esserne innamorato; Timus attenta nuovamente alla vita di \"Danae\", ma viene sconfitto e interrogato: il mandante \u00e8 Bromio. Questi viene arrestato, ma successivamente si impicca nella sua cella. Il giorno seguente, Xena e Danae si riscambiano i ruoli, cos\u00ec Xena riparte con Olimpia e Danae si prepara al matrimonio con Peleo; nel frattempo, Gordio, il vero colpevole, prepara un nuovo tentativo di uccidere Danae, ora che Xena \u00e8 partita. Filemone, una volta capito che Bromio \u00e8 stato ucciso, avverte Danae e questa lo manda a chiamare Xena. In realt\u00e0, \u00e8 proprio Xena ad aver allontanato Filemone, mentre Danae \u00e8 ancora con Olimpia. Cos\u00ec durante le nozze Xena sventa l'ultimo tentativo di uccidere la principessa e sconfigge Gordio e i suoi uomini. Filemone, pensando di parlare con Xena, rivela a Danae quello che prova per lei, e quando questa gli rivela la sua identit\u00e0, sono loro due a sposarsi e a unire i due regni.\nXena e l'elmo di Plutone.\nTrama.\nIl fantasma di Marcus (\"Xena e l'amore per Marcus\") chiede aiuto a Xena: nell'Oltretomba \u00e8 il caos, e le anime dei buoni sono in pericolo. La guerriera decide cos\u00ec di intervenire, e si tuffa nel lago Alconiano, portale per l'aldil\u00e0, lasciando Olimpia sulle sue sponde. Sulle rive del fiume Acheronte, Caronte conferma la storia di Marcus: le anime dei malvagi hanno invaso i Campi Elisi, mentre gli innocenti sono stati relegati nel Tartaro. La colpa \u00e8 da imputare a Forbante, uomo malvagio che ha rubato l'elmo dell'invisibilit\u00e0 al suo possessore, il dio Plutone, ora confinato nel suo palazzo senza poteri. Xena scopre anche che Marcus, una volta morto, \u00e8 stato mandato negli Inferi ed \u00e8 commossa: se riusciranno a rimettere le cose a posto, il suo amico passer\u00e0 l'eternit\u00e0 nel tormento.\nXena si reca cos\u00ec nei Campi Elisi, dove scopre il piano di Forbante: tornare in vita per riprendere a uccidere giovani spose. Quando viene scoperta, la guerriera riesce a far ribellare i seguaci di costui - tra cui c'\u00e8 anche Tosseo (\"Xena e la Morte in catene\") - scatenando cos\u00ec una lotta per il possesso dell'elmo. Nella confusione che ne segue, lei e Marcus fuggono e si dirigono verso il palazzo di Plutone; egli rivela che se uno spirito tornasse nel mondo dei viventi con il suo elmo, ritornerebbe in vita, e potrebbe quindi essere ucciso. Plutone concede a Marcus di tornare in vita per due giorni, cos\u00ec che possa aiutare Xena a fermare Forbante. Intanto, quest'ultimo \u00e8 tornato sulla Terra e ha preso Olimpia come ostaggio; la poetessa riesce a tenergli testa fino al ritorno di Xena e Marcus, ma il pazzo riesce a fuggire. I tre si mettono immediatamente sulle sue tracce, e quando sentono di un matrimonio che sar\u00e0 celebrato a breve, capiscono che Forbante vi si recher\u00e0 per uccidere la sposa. Xena convince il padre della fanciulla a scambiarsi con lei durante il bagno rituale, mentre Forbante ascolta, protetto dall'invisibilit\u00e0. Quella notte, il pazzo penetra nella stanza della sposa, ma \u00e8 sorpreso quando al suo posto trova Xena, che aveva immaginato che la conversazione con il padre della fanciulla fosse stata spiata. I due iniziano a lottare, e quando Forbante si rimette l'elmo, Xena gli getta addosso una coperta e lo uccide. Recuperato l'elmo, lei e Xena lo riportano a Plutone. Come ricompensa, il dio accetta di rigiudicare il guerriero, dato che l'ha aiutato; cos\u00ec gli concede di accedere ai Campi Elisi assieme alle anime dei giusti. Xena torna sulla Terra, consapevole che un giorno lo rincontrer\u00e0.\nXena e il Re dei ladri.\nTrama.\nXena cattura Autolico, il famoso Re dei ladri, a cui chiede aiuto per recuperare uno scrigno contenente la pi\u00f9 potente arma del mondo, rubato dal signore della guerra Scirone alla gente di Kelton; questi intende metterlo all'asta. Cos\u00ec, il ladro si traveste dal famigerato assassino Sinterio, e insieme a Xena, che finge di essere la sua concubina, si imbarca sulla nave per raggiungere l'isola del signore della guerra; tra i loschi passeggeri della galea, vi sono il tenente di Scirone, Archelao, e Prognese. Quest'ultimo, per vendicare la morte del fratello, ucciso dal vero Sinterio, cerca di uccidere Autolico e Xena buttandoli in mare. I due riescono a salvarsi e sconfiggono Prognese. Durante il banchetto organizzato da Scirone, questi mostra lo scrigno che ha rubato, che \u00e8 protetto da un complicato meccanismo difensivo, e promette di mostrare l'arma il giorno dopo. Avendo Autolico bisogno di un diversivo, Xena comincia a danzare sensualmente, mentre il ladro prende il calco della chiave della stanza in cui lo scrigno \u00e8 custodito.\nPi\u00f9 tardi, i due si recano nella sala dello scrigno, ma sono sorpresi di trovare Scirone morto sul baule; sono ancora pi\u00f9 sorpresi quando trovano il vero scrigno nella loro stanza, e riescono a eludere il controllo delle guardie fingendo di amoreggiare. Quando Archelao fa allontanare la galea dall'isola per non far fuggire nessuno, Xena e Autolico riescono a far tornare lo scrigno al suo posto; cos\u00ec il tenente fa riavvicinare la nave all'isola. Il giorno dopo, Archelao si presenta ai due accompagnato dai suoi uomini e da un uomo sconosciuto che regge Olimpia, svenuta; costui, che le tocca una tempia con le dita, si presenta come il vero Sinterio, e i due sono costretti a rivelare le loro vere identit\u00e0. Dopo una battaglia, i tre riescono a fuggire, ma Olimpia viene nuovamente catturata. Xena affronta Sinterio in un duello in cui utilizzano solo le dita (entrambi sono abili a far pressione in alcuni punti particolari del corpo); quando la guerriera sembra star per soccombere, riesce a uccidere il rivale facendogli pressione sul cuore. Archelao ordina ai suoi uomini di uccidere Xena, e questa viene aiutata da Autolico; quando il tenente apre lo scrigno, ne esce una sfera di luce che lo uccide, incenerendolo. Lo scrigno viene riconsegnato alla gente di Kelton, che rivela che nel baule erano custodite le tavole dei dieci comandamenti, e dopo che Xena e Olimpia hanno salutato Autolico, scoprono che questi ha riconsegnato la ricompensa alla gente del villaggio.\nXena e il guerriero Melicerte.\nTrama.\nXena e Olimpia rimangono vittime di un'imboscata, e quest'ultima rimane paralizzata dalla paura quando un carro rischia di travolgerla; sconvolta per questo fatto, decide di prendersi una pausa dai suoi vagabondaggi con Xena e tornare per un breve periodo a Potidea. Durante il cammino, si imbatte in un villaggio completamente distrutto; uno dei sopravvissuti le spiega che il guerriero Damaste ha sterminato tutta la sua famiglia perch\u00e9 non gli hanno pagato i tributi che ormai da anni erano costretti a dargli; la prossima tappa del malvivente sar\u00e0 Potidea. Olimpia si affretta a raggiungere il suo villaggio per avvertirne gli abitanti, ma quando arriva i suoi concittadini le riservano un'accoglienza molto festosa, per poi ricredersi quando si rendono conto che \u00e8 lei: in realt\u00e0 stanno aspettando il famoso guerriero Melicerte, che hanno assoldato per sconfiggere Damaste. Olimpia rimane costernata quando questi giunge al villaggio completamente ubriaco.\nIl giorno dopo arrivano gli uomini di Damaste, ma l'\"eroe\" \u00e8 ancora ubriaco; grazie a uno stratagemma, Olimpia e la sorella Leuca riescono a farli allontanare, spaventandoli col corpo di Melicerte, svenuto per il troppo alcool. Ripresosi, questi aiuta Olimpia e Leuca a perlustrare la foresta attorno al villaggio per trovare i punti strategici dove tendere delle trappole all'armata di Damaste. Separatesi da Melicerte, le due parlano del tempo trascorso divise: Leuca \u00e8 gelosa del fatto che Olimpia si sia allontanata per seguire Xena, ma Olimpia la rassicura: lei \u00e8 sua sorella, e nessuno pu\u00f2 prendere il suo posto. Una volta riappacificatesi, le due si accorgono che Melicerte \u00e8 stato catturato dagli uomini di Damaste, che vuole renderlo suo alleato. Olimpia si reca all'accampamento del brigante per aiutare il guerriero, ma viene catturata; Melicerte, fingendo di essere amico di Damaste, chiede Olimpia come concubina, e i due riescono a fuggire dall'accampamento. Tornati al villaggio, organizzano una serie di trappole per dare il benvenuto all'armata. Ma il giorno dopo, quando Damaste e i suoi uomini giungono a Potidea, Olimpia si rende conto che Melicerte \u00e8 scomparso con i denari promessigli come ricompensa se avesse aiutato il villaggio. Delusa ma comunque decisa a contrastare il malvivente, lei e i concittadini sconfiggono gli uomini di Damaste; quando per\u00f2 le cose si mettono male, Melicerte fa ritorno: era andato a comprare dei giavellotti, con cui sconfigge definitivamente Damaste e i suoi uomini. Olimpia, anche su esortazione di Leuca, riparte per riprendere i suoi viaggi con Xena. Tornata al luogo dell'imboscata di inizio episodio, riesce a cavarsela da sola; solo dopo la principessa guerriera le si mostrer\u00e0, complimentandoso per la sua bravura. Le due, di nuovo insieme, ripartono come se non si fossero mai separate.\nXena e il sacrificio di Ilio.\nTrama.\nIlio fugge di casa dopo che la madre Zora l'ha avvertito che il padre Antenore, su ordine di Dio, ha deciso di sacrificarlo. Xena e Olimpia lo difendono da un gruppo di fanatici religiosi guidati da Meneo, fratello del fanciullo, e lo portano al sicuro in una caverna, dove Olimpia bader\u00e0 a lui mentre Xena chieder\u00e0 spiegazioni ai genitori di Ilio. Parlando con Antenore, Xena scopre che questi vuole ucciderlo solo perch\u00e9 Dio glielo ha ordinato, lo stesso Dio che mesi prima gli aveva chiesto di rendere Ilio suo successore al posto di Meneo. Mentre Olimpia accetta da Ilio del pane alle noci, Xena si reca dalla madre del fanciullo; questa d\u00e0 a Xena dell'altro pane alle noci da dare al figlio, e Xena scopre che \u00e8 stato drogato con dei semi di papavero. Tornata alla caverna, scopre che Olimpia \u00e8 svenuta e che Ilio \u00e8 scomparso. Dopo aver fatto riprendere Olimpia, che \u00e8 molto \"confusa\", Xena va alla ricerca del fanciullo, ormai gi\u00e0 catturato dai fanatici e pronto per essere sacrificato sulla cima del monte. La guerriera riesce a evitare che ci\u00f2 accada, nonostante una voce avverte Antenore che se Ilio non morir\u00e0 prima del tramonto, conseguenze terribili si abbatteranno su di lui. Riportato Antenore a casa, Xena avverte Zora che anche lui \u00e8 stato drogato da Meneo. Olimpia arriva, ancora confusa e convinta di essere a capo di un esercito, e con lei giungono anche Meneo e i suoi uomini. Ilio scappa, ma Olimpia viene presa in ostaggio e appesa sopra un pozzo insieme a Xena. Mentre le due si liberano, Ilio e Antenore sono arrivati all'altare sacrificale. Xena trova Meneo nel suo nascondiglio vicino al luogo del sacrificio: \u00e8 lui a produrre la voce rimbombante tramite una specie di megafono, che getta subito lontano dalla portata della guerriera. Xena e Meneo cominciano a combattere, mentre Olimpia tenta di recuperare l'oggetto e mentre Antenore \u00e8 ormai pronto a sacrificare il figlio. Sconfitto il rivale, Xena va alla ricerca di Olimpia, che non riesce a raggiungere il megafono. Dopo aver spezzato il pugnale di Antenore, una voce lo avverte di fermarsi: questa era una prova per testare la sua lealt\u00e0, e lui l'ha brillantemente superata. Ilio torna con la sua famiglia, e Xena si complimenta con l'amica per aver fatto una buona imitazione della voce di Dio; Olimpia dice di non aver fatto nulla, non \u00e8 riuscita a recuperare il megafono: le due alzano lo sguardo al cielo, incredule e stupite.\nXena e il padre perduto.\nTrama.\nMentre spiano l'accampamento del malvagio Cidone, che ha rapito un gruppo di fanciulle di Efidna, un villaggio vicino, Xena e Olimpia vedono un guerriero avvicinarvisi e chiedere la liberazione delle prigioniere. Quando sembra che stia per avere la peggio, Xena interviene e lo salva. Olimpia li raggiunge, ed entrambe sono sorprese quando il guerriero si presenta come Erilo, il padre di Xena. Quest'ultima non gli crede, e se anche l'uomo fosse realmente suo padre, lei non vorrebbe averci niente a che fare: infatti il padre della guerriera abbandon\u00f2 lei e sua madre quando era ancora fanciulla. Il trio si dirige comunque all'accampamento di Cidone per liberare le fanciulle, ed \u00e8 solo grazie a Erilo se il piano va a buon fine. Mentre riportano le fanciulle al villaggio, Xena ha l'opportunit\u00e0 di ricambiare il favore quando suo padre viene attaccato da due contadini che lo accusano di aver rubato un cavallo; in realt\u00e0 questi aveva vinto l'animale in una scommessa.\nIntanto, al suo accampamento, Cidone \u00e8 infuriato con Marte quando questi lo informa che il comando della sua armata \u00e8 destinato a passare a Xena. Intenzionato a ucciderla, il signore della guerra invia Teagene, un assassino, a cercarla. Xena e il mercenario si scontrano, e la guerriera ha la meglio; rismarmiatolo, questi cerca di fuggire, ma viene ucciso da Erilo; Olimpia \u00e8 allibita perch\u00e9 non capisce come si pu\u00f2 uccidere un uomo disarmato, ma Erilo la corregge: Teagene aveva un pugnale nascosto ed era pronto a usarlo. Olimpia decide di lasciare Xena e il padre da soli per un po', cos\u00ec che possano conoscersi meglio, e decide di riaccompagnare le fanciulle a Efidna. I due cos\u00ec passano del tempo insieme, e Xena comincia a fidarsi del padre. Quando vengono attaccati da alcuni soldati di Cidone, scoprono che questi sta portando la sua armata a Efidna; Erilo insiste per recarvisi, perch\u00e9 vuole farsi perdonare dalla gente a cui aveva recato dei torti in passato.\nIntanto Olimpia raggiunge il villaggio e aiuta gli abitanti a prepararsi all'attacco di Cidone. Quando Xena la raggiunge, Erilo viene subito riconosciuto e gettato in prigione. Xena supplica gli abitanti di risparmiarlo finch\u00e9 non avr\u00e0 sconfitto Kirilus, e parte per sconfiggere il nemico. Affrontatolo, riesce ad avere la meglio e diviene nuovo comandante dell'armata. Ritornata al villaggio con quelli che ora sono i suoi uomini, \u00e8 sbalordita quando vede il padre legato a dei pali e lasciato l\u00ec come cibo per gli avvoltoi. Mentre Marte informa Cidone che era solo una pedina usata per far tornare Xena la malvagia guerriera di un tempo, lei, piena di collera, ordina ai suoi uomini di distruggere il villaggio. Liberato il padre Xena ordina di uccidere il responsabile di tale atrocit\u00e0, ma Olimpia la fa rinsavire: \u00e8 diventata crudele come coloro contro cui ultimamente combatteva. Erilo si risveglia e incita Xena a vendicarlo; la guerriera si insospettisce, finch\u00e9 scopre che quello che crede essere suo padre \u00e8 in realt\u00e0 Marte. Il dio minaccia di ucciderla, ma quando Xena ammette che preferirebbe morire piuttosto che diventare il suo primo guerriero, Marte la risparmia e se ne va, dicendole che si rivedranno presto. Xena e Olimpia riprendono cos\u00ec il loro viaggio.\nXena e la freccia avvelenata.\nTrama.\nMentre Olimpia si allena col suo bastone, Xena sente un urlo vicino ed accorre in soccorso di una fanciulla: i soldati del signore della guerra Talmodio stanno attaccando la fabbrica di acqua frizzante del mago Sinfronio. Xena interviene in soccorso e riesce a respingere i soldati, ma, mentre combatte, una donna sconosciuta nascosta su un albero la ferisce con una freccia avvelenata. Xena scopre che il mago Sinfronio \u00e8 in realt\u00e0 Salmoneo, che ha venduto a Talmodio cinture e armi fasulle. Mentre Xena accetta di aiutare l'amico, Talmodio viene a sapere dal suo tenente Ness dell'interferenza della guerriera e il suo odio verso Salmoneo aumenta. Xena respinge un altro attacco dei soldati di Talmodio, ma quando affronta il guerriero comincia a sentire gli effetti del veleno e riesce a fuggire solo grazie al tempestivo intervento di Olimpia. Cos\u00ec, con l'aiuto di Salmoneo, organizzano un piano per difendere il villaggio e far credere a Talmodio che Xena sia ancora in ottima forma: Olimpia si veste cos\u00ec con l'armatura dell'amica, si tinge i capelli di nero e raggiunge gli uomini del signore della guerra, facendosi poi inseguire al villaggio dove Xena rompe una botte piena d'acqua frizzante che si riversa sui soldati, e i contadini li colpiscono con dei tappi di sughero sparati dalle bottiglie contenenti il liquido.\nXena si indebolisce sempre pi\u00f9, e dice a Olimpia che, se dovesse morire, lei vuole essere sepolta accanto a suo fratello, Linceo.\nOlimpia si reca nell'accampamento di Talmodio lanciando degli scacchi infiammati contro i suoi uomini. Mentre cerca di fuggire, per\u00f2, cade da Argo in una tinozza d'acqua e viene cos\u00ec scoperta e catturata. Mentre viene salvata da Argo, Xena combatte contro due uomini di Talmodio, Nymis e Kalus, entrati furtivamente nella fabbrica di Salmoneo. Olimpia torna al villaggio e trova Xena accasciata al suolo, morta. Distrutta e senza parole, riesce a organizzare un gruppo di contadini per costruire un muro di difesa; intanto lei si recher\u00e0 a cercare Iolao, che si trova l\u00ec vicino, per ottenere il suo aiuto. Quando \u00e8 partita, Salmoneo trova il coraggio di consegnarsi a Talmodio e gli promette inoltre di consegnargli il corpo di Xena, se questi risparmier\u00e0 la sua gente. In viaggio, Olimpia sente dire da dei soldati che un cittadino si \u00e8 consegnato a Talmodio; ritorna cos\u00ec alla fabbrica e vede i soldati del guerriero portare via il corpo di Xena. Intanto Salmoneo scopre che Talmodio non ha alcuna intenzione di rispettare il patto e che intende vendere i cittadini come schiavi. Olimpia irrompe nell'accampamento e, nonostante le sue accresciute abilit\u00e0, viene catturata. Il corpo di Xena viene legato a due cavalli per essere smembrato; ma la principessa guerriera si risveglia improvvisamente e lei e Olimpia sconfiggono l'armata. Xena spiega che il veleno che l'aveva colpita era molto raro, e per poterne uscire doveva lasciarlo agire; doveva arrivare ad essere completamente paralizzata, prima di poter rimettersi. Le due amiche riprendono il loro viaggio, sebbene Xena sia ancora turbata dal fatto di non aver scoperto chi l'ha colpita con la freccia.\nXena e la vendetta di Callisto.\nTrama.\nUna spietata guerriera sta spargendo terrore distruggendo villaggi; a una vecchia sopravvissuta le rivela il suo nome: Xena. Intanto Xena e Olimpia sono in una taverna, e qui la guerriera viene accusata da Melanzio di aver ucciso suo figlio. Xena, che \u00e8 innocente, risparmia l'uomo e inizia a indagare con Olimpia. Le due arrivano in un villaggio che \u00e8 sotto assedio e qui iniziano a combattere. Xena lancia il suo chakram per fermare i soldati, ma questo viene preso al volo dalla malvagia guerriera: il suo nome \u00e8 Callisto, e secondo lei \u00e8 stata Xena stessa a crearla. Nel combattimento che ne segue, Callisto chiede a Xena se il nome Cirra le ricorda nulla; Xena, che aveva distrutto il villaggio nel suo passato, cerca di finire la nemica, ma questa fugge. Allora usa il suo tocco paralizzante per interrogare Teodoro, ufficiale di Callisto, che le rivela che la famiglia della donna era stata massacrata quando Xena aveva distrutto il suo villaggio. Ora, determinata a vendicarsi, Callisto vuole uccidere l'oracolo di Delfi con il chakram di Xena, facendo cos\u00ec ricadere la colpa dell'assassinio sulla principessa guerriera.\nNel frattempo nel suo accampamento, Callisto riceve la visita di un guerriero, Corilo, che vuole unirsi alla sua armata; per farlo, gli dice Callisto, deve riuscire a catturare e a portarle Olimpia. L'uomo prova in tutti i modi a rapire la giovane, ma viene facilmente sconfitto, rivelandosi un autentico incapace. Il giorno seguente, Xena e l'amica si recano a Delfi e qui sventano il tentato omicidio dell'oracolo; Xena insegue Callisto e alla fine riesce a catturarla. Intanto Melanzio - che ora crede nell'innocenza di Xena - organizza con gli altri abitanti di uccidere la donna responsabile della morte del figlio. Quando Xena si rifiuta di consegnargli Callisto, questi incendia la prigione in cui la donna \u00e8 rinchiusa; riuscita a fuggire, la guerriera cattura Olimpia e Xena la insegue fino al suo accampamento: qui trova Olimpia e Corilo - che ha fallito la missione di Callisto e per questo deve essere punito - legati sopra dei pali appuntiti. Incendiata la corda che li tiene in vita, Callisto comincia a lottare contro Xena usando le scale sospese presenti nell'accampamento. Xena riesce a salvare i due ostaggi e non permette che Callisto muoia, aumentando se possibile l'odio che la folle guerriera nutre nei suoi confronti. Xena riconsegna Callisto nelle mani degli abitanti di Delfi e Melanzio promette a Xena che ora Callisto subir\u00e0 un regolare processo.\nXena e la maschera di Codro.\nTrama.\nMentre sono in viaggio, Xena e Olimpia vengono attaccati da due uomini mascherati; dopo averli sconfitti, Xena scopre che sono gli uomini di Codro, l'uomo che un tempo attacc\u00f2 il suo villaggio, Anfipoli, e che la port\u00f2 a diventare una spietata guerriera. Determinata a ucciderlo, Xena si reca nel villaggio vicino, che \u00e8 assalito dagli uomini del signore della guerra. L'arrivo dei soldati del re, sotto il comando di Esaco, mette in fuga i criminali, tra i quali Xena riconosce suo fratello Tereo. Raggiuntolo, questi le spiega di essersi unito al criminale solo per potergli sembrare alleato e poi ucciderlo; Xena accetta di unirsi a lui e insieme a Olimpia escogitano un piano. Tereo porta cos\u00ec Xena all'accampamento di Codro fingendo di averla catturata, ma Iante, tenente del criminale, vuole presentarla di persona al suo capo. Riuscita a fuggire, informa il fratello e Olimpia che Codro per comunicare usa dei piccioni col sigillo imperiale, e Tereo suppone che possa avere degli infiltrati nel castello del re.\nRiusciti a superarne le difese, Xena e Tereo sono sorpresi di scoprire che il re non \u00e8 altri che Codro stesso: questi si \u00e8 tramutato in criminale per arricchirsi, e come re ha aumentato le tasse, fingendo di usarle per difendere il villaggio dai nemici. I due fuggono prima di essere catturati e lasciano Olimpia a guardia del villaggio. Tereo \u00e8 infuriato perch\u00e9 non sono riusciti a uccidere il malvivente e rivela a Xena che durante l'assedio di Anfipoli lui fugg\u00ec, impaurito; quando venne a sapere che loro fratello Linceo era morto, dedic\u00f2 la sua vita a vendicarlo. Tereo riesce a raggiungere l'accampamento di Codro senza farlo sapere a Xena; questa, scopertolo, lo insegue e lo trova incatenato a un palo e circondato da balle di fieno cosparse di olio. Capendo di essere in trappola, Xena si consegna a Iante, che porta lei e il fratello nelle prigioni del castello. Riusciti a fuggire, Xena manda un messaggio con una colomba reale a Iante, ordinandogli di attaccare il castello. Iniziata la battaglia, Xena porta Esaco e Codro legati dal re (Codro) e gli ordina di ritirare i suoi uomini: quando il re ordina agli invasori di ritirarsi, la sua vera identit\u00e0 viene svelata e Xena offre a Tereo l'opportunit\u00e0 di ucciderlo. Questi non ci riesce, capendo che ucciderlo non servirebbe a nulla; saluta poi la sorella, dicendole che si recher\u00e0 ad Anfipoli per salutare la loro madre Irene.\nXena e il risveglio di Olimpia.\nTrama.\nXena e Olimpia sono dirette ad Atene; lungo il cammino si ritrovano nel territorio in cui si combatte una guerra civile tra Etoli e Tessalici. Sentendo dei rumori, le due trovano la loro amica Anfitea (\"Xena e la lotta tra centauri e amazzoni\"), in procinto di partorire. L'amazzone spiega loro che lei e il suo sposo, il centauro Sileo, si stavano recando ad Atene per far nascere loro figlio, ma sono caduti in un'imboscata degli Etoli; il suo sposo \u00e8 stato cos\u00ec ucciso, e lei, ferita, si \u00e8 nascosta nella foresta. Determinata a porre fine al conflitto, Xena va dal capo degli Etoli, Meleagro, mentre lascia Anfitea con Olimpia. Feritolo e catturatolo, la guerriera lo porta nel tempio di Esculapio dei Tessalici assieme ad Olimpia e all'amica amazzone.\nIl tempio \u00e8 pieno di feriti e morti, ma Xena disapprova il fatto che i feriti Etoli vengano lasciati morire. Si mette cos\u00ec all'opera, con l'aiuto di Olimpia e di due giovani sacerdoti, Ippocrate e Democrito (che si innamora di Olimpia), nonostante la disapprovazione dell'alto sacerdote, Galeno. Quando questi si accorge che Xena sta usando l'altare del dio per curare i feriti, le ordina di andarsene; la guerriera riesce a sconfiggere facilmente le guardie Tessaliche e continua a lavorare.\nQuando un soldato con la gamba in gangrena viene portato nel tempio, Xena si fa aiutare da Meleagro per l'amputazione. Intanto Olimpia esce dal tempio per cercare il fratello del ferito, mentre Meleagro scopre da Anfitea cosa le hanno fatto i suoi uomini.\nPoco dopo, Olimpia viene riportata nel tempio gravemente ferita, e Meleagro \u00e8 sorpreso di scoprire che la giovane non ha voluto uccidere il suo assalitore. Prima di svenire, la giovane amazzone chiama Anfitea e le dona la sua eredit\u00e0 di amazzone e il suo diritto di divenire principessa amazzone. Mentre Xena medica l'amica, Democrito organizza un gruppo per mettere in salvo donne e bambini, ma viene colpito da una freccia. Galeno \u00e8 costretto a chiedere aiuto a Xena, che estrae la freccia e blocca l'emorragia.\nAnfitea ormai sta per partorire, proprio mentre i Tessalici cominciano a bombardare il tempio per evitare l'avanzata degli Etoli. Dato che il bambino \u00e8 girato al contrario, Xena \u00e8 costretta a fargli un cesareo, e viene alla luce un centauro, che Anfitea chiama Xenan, in onore di Xena. Meleagro manda dei messaggeri ad avvertire i suoi uomini che la guerra \u00e8 finita, mentre Olimpia inizia ad avere delle convulsioni e smette di respirare. Xena inizia subito a farle la respirazione bocca a bocca, non arrendendosi neanche quando le viene detto che ormai la sua amica \u00e8 morta. La sua perseveranza ha effetto: Olimpia (dopo vari tentativi) si risveglia e Xena la abbraccia. In conseguenza di questo avvenimento Galeno comincia a pensare che Xena sia una dea, ma lei gli risponde che \u00e8 stata la forza di volont\u00e0 di Olimpia a permetterle di risvegliarsi. La guerra \u00e8 finita, Olimpia e Democrito si rimettono perfettamente e Xena rivela a Meleagro di essere stata lei a ferirlo, per evitare che facesse qualcosa di cui potesse poi pentirsi. Xena riparte con Olimpia, senza che Democrito avesse avuto modo di rivelarle il suo amore. Durante il viaggio Olimpia racconta a Xena dello strano sogno che ha fatto sui Campi Elisi."}
{"id": "1219456", "revid": "287204", "url": "https://it.wikipedia.org/wiki?curid=1219456", "title": "Tim Skold", "text": ""}
{"id": "1219458", "revid": "1543377", "url": "https://it.wikipedia.org/wiki?curid=1219458", "title": "Episodi di Xena - Principessa guerriera (seconda stagione)", "text": "La seconda stagione della serie televisiva Xena - Principessa guerriera \u00e8 stata mandata in onda per la prima volta negli Stati Uniti dal 30 settembre 1996 al 12 maggio 1997. Il DVD della stagione \u00e8 stato pubblicato a partire dal 2 settembre 2003; in Italia, come per le altre stagioni del telefilm, non \u00e8 stato pubblicato.\nIn questa stagione ci sono diverse rivelazioni sul passato di Xena, a cominciare dal primo episodio, in cui si scopre che ha un figlio (egli non conosce l'identit\u00e0 della madre) da lei affidato alla comunit\u00e0 dei centauri per proteggerlo dai suoi nemici. Ancora, nel suo passato Xena si \u00e8 imbattuta in Giulio Cesare, suo amore-odio, che l'ha condotta sulla via della malvagit\u00e0. Inoltre assistiamo al ritorno di Callisto, che uccide lo sposo di Olimpia ed \u00e8 a sua volta uccisa da Xena. Si viene inoltre a conoscenza dell'esistenza di due sosia della principessa guerriera: una principessa (Danae) e una prostituta (Melania), entrambe identiche alla protagonista e che portano a situazioni davvero esilaranti.\nA partire dalla seconda stagione, iniziano ad essere presenti dei cicli di puntate, nel senso che un tema viene sviluppato su diversi episodi invece che in uno solo, come succedeva per la prima stagione, dove ogni puntata aveva una storia autoconclusiva.\nEsempi sono l'uccisione di Callisto da parte di Xena, che si ripercuote anche negli episodi successivi; oppure lo \"scambio corporale\" tra la stessa Callisto e Xena (episodio 7, \"Xena Contro Callisto e Marte\"); quest'ultimo \u00e8 per\u00f2 stato dovuto al fatto che Lucy Lawless (Xena) aveva avuto un incidente, cadendo da cavallo durante uno show e riportando fratture multiple al bacino. Per rimediare al danno, la produzione decise di far interpretare Xena da Hudson Leick (Callisto) per alcuni episodi (episodi 7 e 8), per poi mandare in onda episodi precedentemente gi\u00e0 girati con la Lawless e permettendole quindi di ristabilirsi completamente. A causa dell'incidente, la fine dell'episodio 7 fu rigirata per permettere alla Leick di interpretare Xena nell'episodio successivo.\nXena e il figlio dei centauri.\nTrama.\nXena e Olimpia si recano nel villaggio di centauri che un tempo l'armata della principessa guerriera attacc\u00f2; qui subiscono un attacco di Deione, che un tempo era il braccio destro di Xena, e riescono a metterlo in fuga. Un gruppo di centauri guidati da Caleipo le raggiunge e guarda la guerriera in maniera ostile; mentre Xena cerca di spiegare loro di essere l\u00ec per proteggerli ed evitare che Deione rubi la leggendaria pietra di Issione, una figura incappucciata l'attacca da un albero. La guerriera evita l'assalto, ma \u00e8 sorpresa di vedere che l'aggressore \u00e8 Seleuco, il figlio che lasci\u00f2 ai centauri ancora neonato perch\u00e9 lo crescessero lontano dalla guerra e dai nemici della madre. Questi la odia: l'accusa di essere l'assassina di suo padre, Aristarco, un guerriero secondo lui nobile, che per\u00f2 in passato era stato amante e alleato di Xena, ma si era alleato con i centauri quando questa aveva cercato di rubare la pietra di Issione.\nOlimpia dice a Xena di rivelare a Seleuco di essere sua madre, ma lei rifiuta. Senza saperlo, le due sono spiate da Teresio, uno degli uomini di Deione che riesce a leggere le labbra della guerriera; riferisce cos\u00ec al suo capo che Xena ha un figlio. Intanto Xena spiega all'amica perch\u00e9 deve impedire che il suo vecchio alleato si impossessi della pietra: Issione, padre dei centauri, vi racchiuse tutto il male della sua gente quando aveva dovuto scegliere se diventare nobili o malvagi; cos\u00ec chiunque entri in possesso dell'oggetto, si impossesserebbe di tutta quella malvagit\u00e0. Xena visita la tomba di Aristarco e vi trova Seleuco, che l'accusa ancora della sua morte; Xena cerca di rivelargli chi sia in realt\u00e0, ma prima di farlo Seleuco fugge.\nXena nota un fascio di luce e trova cos\u00ec Teresio; interrogatolo, scopre che Deione sa ormai che ha un figlio e sa anche che ormai \u00e8 troppo tardi per evitarne il rapimento. Si reca cos\u00ec all'accampamento del guerriero e, sconfittolo facilmente, gli ruba la chiave: quando sta per liberare Seleuco, la gabbia in cui \u00e8 intrappolato fa cedere il terreno sottostante e madre e figlio cadono nella finora inesplorata caverna di Issione. Deione ne trova cos\u00ec l'ubicazione e trova il modo di raggiungerli, mentre Olimpia fa uscire Xena e Seleuco dalle grotte con una corda. Deione vede che l'altare dove dovrebbe trovarsi la pietra \u00e8 vuoto, ma quando la spada di Seleuco gli sfugge di mano, la pietra di Issione si stacca da essa: quella spada era appartenuta infatti ad Aristarco, che aveva trovato la pietra prima di morire e l'aveva nascosta nel manico della spada.\nDeione si trasforma cos\u00ec in un orrendo e crudele centauro e si prepara ad attaccare il villaggio di Caleipo. Intanto, Xena ha fatto costruire un'enorme balestra per sconfiggere il nemico; quando questi arriva, lo confronta e iniziano a lottare. Mentre combattono, Deione rivela a Xena chi \u00e8 il responsabile della morte di Aristarco: \u00e8 stato proprio lui. Irata, la principessa guerriera taglia la corda della balestra e scaglia un tronco d'albero appuntito contro il centauro, che muore. Ora Seleuco sa che Xena \u00e8 innocente, e la vede come amica. Ma lei \u00e8 triste, perch\u00e9 non vuole dirgli di essere sua madre e deve abbandonarlo di nuovo; l'unica consolazione che ha \u00e8 vedere il figlio decidere di non diventare un guerriero e gettare la sua spada in un lago.\nXena e i tre volti del destino.\nTrama.\nXena e Olimpia si trovano al tempio delle Parche, per ricordare l'anniversario della morte di Linceo, fratello della principessa guerriera; mentre sono l\u00ec, il tempio viene attaccato da dei briganti mascherati; dopo aver ucciso il loro capo, Carponio, le due li mettono in fuga, ma Xena \u00e8 costretta a ucciderne uno ed \u00e8 costernata quando scopre che si tratta solo di un ragazzo. Le Parche le appaiono e le offrono un premio per aver salvato il loro tempio; Xena dice che rinnega il giorno in cui ha versato la prima goccia di sangue, e le Parche promettono che tutto torner\u00e0 come allora. Per annullare tutto, dovr\u00e0 solo versare una goccia di sangue.\nXena si ritrova vestita da contadina, ed \u00e8 allibita di vedere suo fratello Linceo, ucciso da Codro anni prima; comprende cos\u00ec che quella sarebbe la sua vita se non avesse mai ucciso. Arriva anche il suo fidanzato, Aristarco, che le chiede di scegliere una data per le nozze. Xena sceglie di accettare questa nuova opportunit\u00e0 di rifarsi una vita; scopre per\u00f2 che Cleonide (\"Xena e la lotta tra centauri e amazzoni\") - che ha sterminato quasi tutte le amazzoni e ha venduto le restanti come schiave - e Mesenzio (\"Xena e l'amore per Marcus\") sono in questa vita alleati con il signore della guerra Carponio. Inoltre scopre che la madre \u00e8 morta dopo l'attacco di Codro contro Anfipoli.\nLa sua intenzione di non combattere pi\u00f9 \u00e8 messa a dura prova quando vede Olimpia, ora schiava di Mesenzio: infatti, non essendo mai esistita la principessa guerriera, Xena non ha mai liberato l'amica da Draco e questi l'ha venduta come schiava; decide cos\u00ec di liberarla e si nasconde in un carro di merci diretto al castello del signore della guerra. Una volta intrufolatasi, trova Olimpia e faticosamente ottiene la sua fiducia; le due riescono a fuggire e Xena nasconde l'amica in casa sua. Mentre organizza un piano con Linceo per fermare un attacco di Mesenzio, i suoi uomini li sorprendono, guidati da Cleonide e Carponio. Linceo \u00e8 sbalordito quando Xena non combatte, e vengono tutti fatti prigionieri con l'eccezione di Aristarco: li ha traditi. Fortunatamente questi comprende l'errore commesso e riesce a farli fuggire; Linceo \u00e8 comunque deciso ad affrontare i tre signori della guerra, ma Xena rifiuta di usare le armi. Quando Olimpia, che in questa vita ha perso tutto il suo animo gentile e buono, uccide Mesenzio senza piet\u00e0, Xena capisce che non pu\u00f2 cambiare il destino e uccide Carponio. Si ritrova cos\u00ec fuori dal tempio delle Parche, quando sta per uccidere il ragazzo mascherato; questa volta per\u00f2 riesce a non ucciderlo e lo fa fuggire.\nXena e Davide contro Golia.\nTrama.\nXena e Olimpia si recano a trovare Golia, un gigante amico di Xena che una volta l'aveva salvata. Mentre i due amici si rincontrano, vedono un gruppo di Israeliti arrestati per aver cacciato nel territorio dei Filistei, guidati da Dagon. Xena chiede all'amico di aiutarla a liberarli, ma il gigante pensa solo a vendicare la sua famiglia, uccisa dal gigante Gamaliele; per questo ha accettato di lavorare per Dagon, che conosce dove si nasconde quest'ultimo. Quando Olimpia si reca segretamente a trovare i prigionieri, uno di loro, Davide, copre un tunnel che hanno iniziato a scavare per fuggire. La giovane li rassicura: Xena non \u00e8 pi\u00f9 malvagia e li aiuter\u00e0 a fuggire. Purtroppo un soldato di Dagon scopre il tunnel e condanna a morte Davide e anche Olimpia. Xena riesce a salvarli in tempo rompendo l'ascia del boia col chakram, per poi mettere in salvo gli Israeliti. Il capo del popolo, Saul, \u00e8 lieto di riabbracciare i figli Davide e Gionatan, e quando Xena sente dire che i Filistei li stanno per attaccare, organizza uno scontro con l'amico Golia, anche se controvoglia. Dagon convince Golia ad accettare: solo se vincer\u00e0 gli riveler\u00e0 il luogo dove si nasconde Gamaliele. Il gigante si presenta con un elmo che gli copre la fronte, suo unico punto debole. Durante lo scontro Dagon ordina ai suoi uomini di attaccare la gente Israelita; Xena si allontana dal gigante e riesce a metterne in salvo una buona parte, ma Gionatan rimane ucciso e Davide \u00e8 ben deciso a vendicarsi. Il giorno seguente le due armate si confrontano e Davide, armato di una fionda, affronta Golia; gli Israeliti rivolgono degli specchi verso il gigante e questi riflettono la luce del sole: accaldato, Golia \u00e8 costretto a togliersi l'elmo e Davide gli lancia un sasso sul suo punto debole. Xena \u00e8 addolorata per la morte dell'amico, e promette in sua memoria di vendicare la sua morte e quella della sua famiglia, andando in cerca di Gamaliele.\nXena e le baccanti.\nTrama.\nXena e Olimpia salvano il loro amico Corilo (\"Xena e la vendetta di Callisto\") da un branco di lupi che lo hanno inseguito in un bosco sacro a Bacco, dio del vino e dei banchetti; questi ha una missione di vitale importanza: aiutare la testa di Orfeo a ricongiungersi al suo corpo; infatti egli \u00e8 stato maledetto dal malvagio dio, e lui \u00e8 l'unico in grado, con la sua musica, di far addormentare Bacco e la sua schiera di baccanti. Il trio realizza subito che i rapimenti avvenuti di recente ai danni di fanciulle sono da imputare al dio, che intende renderle sue serve facendo bere loro il suo sangue; cos\u00ec partono per fermare il dio. La testa di Orfeo rivela loro che per fermarlo ha bisogno della sua lira, tenuta nascosta nella casa di Melodio. Quando raggiungono il villaggio in cui vive, trovano per\u00f2 il suo corpo impiccato e vengono a sapere che la lira \u00e8 stata rubata. Xena lascia Olimpia a proteggere Orfeo e Corilo, mentre lei va alla ricerca degli assalitori; incontra cos\u00ec due baccanti, che hanno rubato la lira a due ladri dopo aver loro succhiato il sangue. Vedendo la principessa guerriera, le due fuggono. Intanto Olimpia lascia Orfeo e Corilo per andare alla festa del villaggio; Corilo la segue e la vede ballare con due donne, in realt\u00e0 baccanti.\nNel suo covo, Bacco \u00e8 pronto a trasformare un altro gruppo di fanciulle in mostri e promette che tra queste ci sar\u00e0 anche Xena. Quest'ultima intanto arriva al cimitero delle Driadi, creature volanti e uniche in grado di sconfiggere le baccanti. Loro devono solo recuperare un osso dei mostri; quando ci riescono, per\u00f2, Olimpia compie la sua trasformazione in baccante, dopo essere stata morsa durante la festa al villaggio. Xena non vuole ucciderla, cos\u00ec Olimpia riesce a fuggire verso il nascondiglio di Bacco. Xena, Corilo e Orfeo la seguono e si ritrovano al cospetto del dio, proprio quando Olimpia \u00e8 in procinto di bere il sangue della divinit\u00e0. Col chakram, Xena rompe il bicchiere che la giovane teneva in mano; Corilo corre a prendere la lira di Orfeo e inizia a suonarla, tenendo a bada le baccanti, mentre Xena trafigge Bacco con l'osso di Driade. Il dio per\u00f2 non muore: solo una baccante pu\u00f2 farlo. Xena dice cos\u00ec a Olimpia di morderla, e, una volta baccante, uccide definitivamente la divinit\u00e0. Orfeo si riprende il suo corpo, le fanciulle ritornano in loro e Xena e Olimpia ripartono insieme.\nXena e il ritorno di Callisto.\nTrama.\nCallisto (\"Xena e la vendetta di Callisto\") riesce a evadere di prigione grazie alla sua forza e alla sua astuzia; trovato Corilo, gli dice di avvertire Xena: avrebbe dovuto ucciderla quando poteva, e ora il sangue che verser\u00e0 ricadr\u00e0 sulle sue mani.\nXena e Olimpia sono accampate per la notte e vengono raggiunte da Perdicca, il promesso sposo di Olimpia; questi annuncia di non voler pi\u00f9 pensare alla guerra, e chiede alla giovane di sposarlo. Olimpia non sa cosa rispondere, e Xena chiede al guerriero di seguirle nel cammino. Il giorno dopo, il trio incontra Corilo che li avverte della fuga di Callisto, e il quartetto si dirige nel villaggio che la folle guerriera sta devastando. Salvata una bambina, Xena si ritrova in svantaggio verso Callisto, che decide di non ucciderla ancora: prima vuole farla soffrire. La folle fugge, mentre Olimpia conforta Perdicca - che ha dovuto uccidere ancora - e accetta di sposarlo. Il matrimonio viene celebrato nel tempio del villaggio, e dopo Xena si separa dall'amica insieme a Corilo. Callisto \u00e8 molto lieta di venirlo a sapere, e parte subito; Xena e Corilo non la trovano nel suo accampamento, cos\u00ec interrogano Teodoro, il suo generale: la donna \u00e8 andata da Olimpia. Xena riparte subito ed evita alla nemica di uccidere la giovane appena in tempo. Le due guerriere cominciano a lottare ma, quando sta per essere sconfitta, Callisto si dirige verso Perdicca e lo ferisce a morte. Olimpia \u00e8 sconvolta e stringe il cadavere dello sposo, mentre Callisto scappa ridendo.\nDopo il funerale del suo sposo, Olimpia decide di dedicare tutta la sua vita a vendicarsi; Xena la supplica di non trasformare il suo amore in odio, ma l'amica non cede e insiste per farsi insegnare l'uso della spada. Nel loro accampamento, Xena prega per la prima volta gli dei perch\u00e9 Olimpia non uccida Callisto; l'amica la sente e, pi\u00f9 tardi, le dice che ha deciso di tornare a casa per il lutto dello sposo; in realt\u00e0 si introduce da sola nella roccaforte di Callisto, ma non riesce a ucciderla quando le si trova davanti, nonostante la nemica sia addormentata. Viene cos\u00ec fatta prigioniera, e Xena, non trovandola, capisce quello che ha fatto. Callisto la cattura e la obbliga ad assistere al rogo dell'amica, ma l'intervento di Corilo distrae la guerriera e d\u00e0 a Xena il tempo per liberare Olimpia. Callisto fugge su un carro e Xena la insegue; la prima rompe una ruota del carro della seconda, che \u00e8 costretta a saltare su quello della rivale. Le due finiscono entrambe in un terreno di sabbie mobili: Xena con la sua astuzia riesce a liberarsi, ma non salva Callisto e la guarda sprofondare nella terra, nonostante questa l'avesse supplicata di aiutarla.\nXena e l'intrigo a corte.\nTrama.\nRe Licaone (\"Xena e la principessa di Trezene\"), sentendo che ormai la sua ora \u00e8 vicina, convoca Xena affinch\u00e9 il passaggio di corona da lui a sua figlia Danae - perfettamente uguale alla principessa guerriera - avvenga pacificamente.\nOlimpia, pensando di essere in anticipo rispetto a Xena, \u00e8 sorpresa quando sente in una taverna Corilo vantarsi della notte appena passata in compagnia della principessa guerriera. Avvertitolo di smetterla di raccontare menzogne, si reca a corte; qui \u00e8 ancora pi\u00f9 allibita quando trova l'amica in compagnia di un uomo di nome Agesilao. Dopo averle raccontato quello che Corilo va dicendo sul suo conto, Xena la fa sbattere in prigione. Rimasta sola con Agesilao, la donna si rivela essere Melania, una prostituta e altra sosia della principessa guerriera, convinta dal malvagio uomo a sostituirsi alla principessa Danae per comandare il regno. Le tre donne - guerriera, principessa e vagabonda - hanno lo stesso aspetto, ma delle personalit\u00e0 completamente differenti.\nIl giorno dopo, Xena si reca alla taverna ed \u00e8 importunata da un gruppo di uomini, di cui si libera; Alcibiade, uno degli uomini di Agesilao, \u00e8 l\u00ec per impedirle di raggiungere il castello, ma Xena lo sconfigge facilmente. A palazzo, incontra Melania travestita da principessa Danae, che \u00e8 stata rapita e nascosta su ordine di Agesilao. Incontrato Corilo, lo atterra dopo che questi ha cercato di palparla; i due si nascondono quando Melania e Agesilao si avvicinano parlando del piano. Cos\u00ec vanno alle prigioni e liberano Olimpia, per poi recarsi alla ricerca della principessa. Sulla strada per il palazzo, Alcibiade incontra Xena travestita da Melania travestita da Danae e, fingendo di aver catturato Olimpia, si fa portare nel luogo dove la principessa \u00e8 tenuta prigioniera. Sconfitti gli uomini di Agesilao, le tre donne tornano a palazzo. Danae e Filemone, il suo sposo, vengono nascosti in una stanza segreta mentre Xena va a salvare il loro pargolo, rapito da Agesilao. Fingendosi Melania, il suo piano funziona finch\u00e9 non arriva Corilo, che rovina tutto. Intanto Melania attacca Olimpia, ma viene sopraffatta; le due vengono interrotte da re Licaone, molto debole; Olimpia chiede a Melania di badare a lui, fingendosi sua figlia, ma in realt\u00e0 finisce col raccontargli commossa la sua triste infanzia. Alcibiade \u00e8 fuggito col bambino, inseguito da Xena; il soldato sta per legare la cesta del neonato a un candeliere sospeso sopra delle fiamme; quando Xena fa cadere goffamente la spada, Agesilao capisce che in realt\u00e0 \u00e8 Danae, e la obbliga a collaborare. Xena interviene, ma \u00e8 in realt\u00e0 Melania, che viene smascherata quando il falso chakram di legno che aveva con s\u00e9 si spezza. Arrivata la vera Xena, questa mette in salvo il bambino e sconfigge Agesilao e i suoi uomini. Re Licaone decide di graziare Melania e la nomina sua cuciniera personale; Corilo, che ne \u00e8 innamorato, resta con lei, mentre Xena e Olimpia riprendono il loro viaggio.\nXena contro Callisto e Marte.\nTrama.\nXena e Olimpia inseguono Teodoro, tenente di Callisto, per assicurare lui e i suoi uomini alla giustizia; ma qualcosa turba la principessa guerriera: sono notti ormai che i suoi sogni vengono ossessionati da Callisto e Marte, che la incolpano della morte della donna. Le due raggiungono Teodoro in un villaggio deserto, e qui salvano Corilo appena in tempo.\nQuella notte Xena sogna nuovamente Callisto che la invita a seguirla negli Inferi; qui, con l'aiuto di Marte, le fa confessare la sua colpa e riesce cos\u00ec a scambiare i loro corpi: ora Callisto torna in vita nel corpo della principessa guerriera, mentre Xena rimane intrappolata nell'Oltretomba nel corpo di Callisto. Di nuovo in vita, quest'ultima avverte Olimpia che \"Callisto\" intende attaccare Anfipoli per uccidere la madre di Xena, Irene; cos\u00ec le due si mettono in viaggio. Il piano della folle guerriera \u00e8 quello di far uccidere Xena da Olimpia, facendole credere che sia Callisto.\nIntanto Xena ottiene da Plutone un giorno per tornare sulla Terra e fermare Callisto; questa, intanto, ha convinto Olimpia a uccidere \"Callisto\" quando la vedr\u00e0, puntando tutto sul senso di colpa che attanaglia Xena dopo averla uccisa. Le insegna quindi a lottare col bastone per uccidere, attaccandogli un pugnale e trasformandolo in una lancia. Lungo il cammino, Callisto, avvertita da Marte, ferisce Argo per far perdere tempo a Xena; il piano funziona: la principessa guerriera \u00e8 costretta a curare l'animale, ostacolata da Corilo, che \u00e8 tradito dal suo aspetto. Mentre ci\u00f2 accade, Callisto giunge nel nascondiglio di Teodoro e lo uccide, prendendo il comando dell'armata e ordinandogli di attaccare Anfipoli e catturarne gli abitanti. Xena e Callisto si trovano faccia a faccia in una foresta; mentre combattono, Olimpia punta la lancia alla testa di Xena, credendola Callisto. La principessa guerriera riesce a ottenerne la fiducia, ma Callisto fugge col chakram. Xena, Olimpia e Corilo la inseguono nel suo nascondiglio, dove Callisto progetta di bruciare la gente di Anfipoli cos\u00ec come Xena uccise tutta la gente del suo villaggio, Cirra. Xena e la perfida guerriera lottano di nuovo, e quando il tempo a disposizione della principessa guerriera sta per scadere, fa svenire Callisto con una freccia avvelenata. Le due sono nuovamente nell'Oltretomba, e questa volta \u00e8 Xena a obbligare la nemica ad affrontare tutte le persone innocenti che ha ucciso in passato. Alla fine, la folle guerriera resta bloccata negli Inferi, ma Xena rimane intrappolata nel suo corpo.\nXena e i dieci guerrieri.\nTrama.\nXena (ancora nel corpo di Callisto) e Olimpia siedono attorno a un fuoco; la giovane sembra molto pi\u00f9 scontrosa del solito. Le due sono interrotte da Corilo, che recapita a Xena un invito indirizzato alla vera Callisto; Xena \u00e8 sospettosa, perch\u00e9 il mittente \u00e8 Marte e lui sa bene che Callisto \u00e8 di nuovo negli Inferi. Cos\u00ec il trio parte per il villaggio vicino, e la guerriera \u00e8 ancora pi\u00f9 sorpresa quando vede due guerrieri, nemici tra loro, trattarsi come se fossero fratelli. Mentre lei fa un giro del villaggio, Olimpia si reca al mercato, ma qui la giovane scatena volontariamente una rissa. Xena \u00e8 sorpresa: non capisce come i gentili siano diventati violenti. In una taverna, trovano un ubriaco seduto al bancone: \u00e8 Marte, la cui immortalit\u00e0 \u00e8 sparita e ora soffre come ogni mortale. Questi spiega a Xena che qualcuno ha rubato la sua spada e, senza pi\u00f9 un dio della guerra, le persone pacifiche come Olimpia hanno perso il controllo della rabbia; solo i guerrieri riescono ancora a controllarsi. Marte le promette che se lo aiuter\u00e0, le restituir\u00e0 il suo vecchio corpo. Cos\u00ec i due, lasciati indietro Olimpia e Corilo, si dirigono al punto d'incontro indicato dalla lettera e sulla strada mettono fuori gioco un guerriero, rubandogli poi l'invito per Marte. All'incontro, trovano altri otto guerrieri e tutti salpano su una galea. Giunti a un castello, i dieci guerrieri vengono accolti da Sisifo, colui che ha rubato la spada a Marte dopo essere fuggito dall'Oltretomba. Egli promette la spada di Marte a colui che riuscir\u00e0 a uccidere il malvagio mostro che vive sotto il castello; consegna dopo dei numeri ai guerrieri che indicano l'ordine in cui affronteranno la bestia: la prima \u00e8 Xena. Mentre gli altri guerrieri si uccidono tra loro per vincere la spada, Xena scopre che Marte ha cambiato personalit\u00e0 con la perdita dell'immortalit\u00e0. Intanto, Olimpia e Corilo, che hanno perso il controllo, si intrufolano nel castello tramite un passaggio sotterraneo e si ritrovano faccia a faccia col mostro: \u00e8 solo una ventola che produce uno spaventoso rumore.\nGli unici due guerrieri rimasti in vita, Tegason e Virgilius, attaccano Xena e Marte, ma questi sopravvivono. Sisifo appare e ordina a \"Callisto\" di uccidere Marte per vincerne la spada, ma Olimpia e Corilo intervengono e rivelano la verit\u00e0 sul mostro. Xena capisce tutto: costretto a spingere per l'eternit\u00e0 una roccia, Plutone gli aveva promesso che se avesse mandato dieci uomini a farlo al suo posto, sarebbe tornato in vita. Sisifo \u00e8 costretto cos\u00ec a tornare nell'Oltretomba, mentre Marte ritorna divinit\u00e0; Olimpia e Corilo tornano in loro, e Marte scompare senza ridare a Xena il suo corpo.\nAl tramonto, sulla spiaggia, Olimpia dice a Xena che la seguir\u00e0 sempre, in qualunque corpo lei sia, ma quando si gira a guardarla vede che \u00e8 tornata nel suo corpo.\nXena e il solstizio d'inverno.\nTrama.\nXena e Olimpia giungono nel regno di re Senor; Olimpia \u00e8 eccitata perch\u00e9 \u00e8 il solstizio d'inverno, quindi le due decidono di dividersi per cercare un regalo da donare all'altra. Quando sono distratte, per\u00f2, il giovane Linnesio ruba a Xena il chakram e fugge; interessate, le due lo seguono fino all'orfanotrofio dove il giovane vive. Qui fanno la conoscenza di Maia, la responsabile dei fanciulli rimasti orfani, e vedono il chakram in cima ad un albero adornato con dei fiocchi. Improvvisamente le guardie del re irrompono con lo scrivano Senticle: Maia e i bambini devono essere sfrattati perch\u00e9 non hanno pagato le tasse; quando vedono le decorazioni per il solstizio, decidono anche di arrestarli. Xena, ripreso il chakram, lo usa per legare i soldati con i fiocchi e poi interroga lo scrivano; questi riferisce a lui e Olimpia che il re ha deciso di vietare ogni festeggiamento in occasione del solstizio dopo che aveva perduto la sposa nel giorno del solstizio di molti anni prima. Olimpia decide di far capire al re che sbaglia a vietare la festivit\u00e0, e convince Xena ad attuare un piano privo di violenza.\nQuella notte la principessa guerriera entra nella stanza del re e gli intima di lasciar perdere l'orfanotrofio; quando Senor chiama le guardie, Xena fugge dalla finestra e finisce in una stanza impolverata decorata per il solstizio. Nella sala vede un dipinto del re con la sposa, la regina Astrea, che indossa un particolare medaglione. Intanto Olimpia compra delle vesti al mercato, ma spende anche tutti i soldi del regalo di Xena per un asino che stava per essere spellato.\nXena, con l'aiuto dell'amica e di Senticle, si intrufola nuovamente nella stanza del re travestita da Cloto, la Parca del passato; con l'inganno porta il re nella stanza visitata precedentemente e qui Olimpia, travestita da Astrea, lo convince di essere un'ombra del passato; il piano rischia di saltare quando l'asino, che teneva Olimpia sollevata per aria tramite una corda, sente un fischio e si allontana, facendo cadere la giovane. Xena rimedia subito dando al re del vino in cui ha sciolto del sonnifero e lo esorta a cambiare vita, e che il fatto che la regina sia morta non deve indurlo ad essere crudele col suo popolo. Il re fa in tempo a rispondere che la moglie non \u00e8 morta, ma solo fuggita, prima di svenire.\nPoco dopo, Xena torna dal re, vestita ora come Lachesi, Parca del presente; convince cos\u00ec il re a travestirsi da comune popolano e a fare un giro con lei per il villaggio. I due vanno all'orfanotrofio, dove i bambini li accolgono con parole di disprezzo per il sovrano, ma incantandolo anche (senza saperlo) con i loro canti del solstizio. Mentre i due condividono la festa con gli orfani, Olimpia \u00e8 con Senticle nel suo magazzino, dove scopre che l'uomo era un tempo un giocattolaio, ma fu allontanato dalla sua professione con la proibizione della festa del solstizio. Olimpia lo convince a portare tutti i giochi rimasti l\u00ec agli orfani per renderli felici, e per non far scoprire l'uomo lo fa travestire con un vestito rosso e una barba finta.\nAll'orfanotrofio giungono le guardie del re, che non riconoscono il sovrano e tentano di arrestarlo; Xena riesce a bloccare l'ingresso dell'edificio e, con l'aiuto dei bimbi, di Olimpia e di Senticle - entrati tramite il camino con i giochi - organizzano la difesa dell'orfanotrofio, usando i giocattoli che l'uomo ha con s\u00e9. Intanto Senor \u00e8 svenuto, e Xena lo porta al sicuro assieme a Maia; Xena riconosce in lei uno strano comportamento e vede al suo collo un medaglione familiare. Comunque le chiede di portare a termine il piano, mentre lei pensa ai bambini; Maia finge cos\u00ec di essere Atropo, la Parca del futuro, e il re, svegliatosi, comprende di dover cambiare subito se non vuole morire solo. Torna cos\u00ec nel salone dell'orfanotrofio e aiuta Xena e i bambini contro le guardie. Sconfitti i soldati, Maia - ancora incappucciata - si avvicina al re, ma toltasi il mantello viene riconosciuta per chi \u00e8 in realt\u00e0: \u00e8 la regina Astrea, che si occupa degli orfani da quando ha abbandonato lo sposo. Tornati insieme felici come un tempo, Xena e Olimpia si allontanano dal villaggio col nuovo amico asinello. Ma quando incontrano un uomo e una donna (con un neonato) diretti a occidente, ma senza cavalcatura, Olimpia dona loro il suo asino, anche se dispiaciuta. Xena le d\u00e0 il suo dono: \u00e8 una pecorella di legno; la giovane dice per\u00f2 all'amica che lei non ha un regalo, ma la principessa guerriera risponde che \u00e8 lei stessa il suo regalo. Le due si allontanano in cerca di nuove avventure, mentre dietro di loro l'uomo e la donna si allontanano con il bambino e l'asinello e una stella molto luminosa brilla sopra le loro teste.\nXena e le antiche pergamene.\nTrama.\n1940 - Janice Covington \u00e8 una giovane e determinata archeologa, responsabile di uno scavo in Macedonia, alla ricerca della chiave per aprire una tomba in cui crede essere contenute le pergamene che narrano della vita di Xena, la leggendaria principessa guerriera. Allo scavo giunge una donna, Melinda Peppas, che viene subito circondata da uomini armati; Janice la salva e mette in fuga i soldati con una mitragliatrice; Melinda \u00e8 venuta a offrire il suo aiuto all'archeologa dopo aver trovato un suo telegramma tra gli appunti del defunto padre, in cui Janice chiedeva all'uomo il suo consulto per tradurre gli antichi simboli della tomba. Le due vengono presto raggiunte da uno scavatore, a cui hanno piantato un pugnale nella schiena. Janice spiega a Melinda che anche John Smythe, un uomo spietato al servizio dei nazisti, \u00e8 intenzionato a mettere le mani sulla tavoletta che indica il luogo in cui \u00e8 nascosta la chiave.\nL'archeologa \u00e8 sorpresa quando Melinda corregge una sua traduzione di una pergamena in cui si narra la battaglia tra Xena e Callisto, ma le due sono interrotte da Jacques S'er, un tenente francese. Questi offre il suo aiuto per evitare che le pergamene, che potrebbero contenere antichi segreti mistici, cadano in mani sbagliate. L'arrivo del malvagio Smythe interrompe il loro incontro: lui e i suoi uomini hanno la tavoletta, e chiede a Janice di tradurla; molto astutamente, l'archeologa gli propone una errata traduzione, ma viene subito corretta goffamente da Melinda, che apre cos\u00ec l'ingresso della tomba. Janice \u00e8 furiosa, e viene spinta insieme alla donna e a S'er nell'interno dell'edificio: facendo ci\u00f2, attivano una trappola che trasforma le scale in uno scivolo, intrappolando il trio nel sottosuolo; senza saperlo, i tre sono intrappolati insieme a Smythe e i suoi uomini.\nBen presto scoprono che la tomba \u00e8 in realt\u00e0 quella di Marte, il dio della guerra; mentre la ispezionano, Melinda trova le famose pergamene, e inizia a leggerne il contenuto, raccontando agli altri alcune delle avventure di Xena. Trova anche la met\u00e0 di uno strano oggetto metallico: il chakram. L'altra met\u00e0 \u00e8 stata trovata da Smythe, che si avvicina al trio con una pistola in mano e intima loro di consegnargli pergamene e frammento. Melinda e gli altri fuggono fino a giungere davanti alla tomba di Marte; qui, durante lo scontro che ne segue, i due pezzi di chakram si riuniscono. Marte esce dal suo sarcofago e uccide Smythe e i suoi uomini quando questi cercano di attaccarlo; spiega poi al trio sopravvissuto che solo un discendente di Xena pu\u00f2 farlo uscire dalla tomba. Janice crede di essere lei la designata, ma Marte smorza subito il suo entusiasmo: lei \u00e8 discendente di Olimpia, mentre Melinda discende da Xena. Jacques si rivela essere Jack, venditore di spazzole nel New Jersey nonch\u00e9 discendente di Corilo.\nImprovvisamente, lo spirito di Xena invade il corpo di Melinda: la donna si batte con Marte, fino a quando non lo sconfigge e non lo reimprigiona di nuovo nella sua tomba. Ora che il dio \u00e8 di nuovo caduto nel suo sonno eterno, Xena esce dal corpo della sua discendente.\n1996 - Ted Kleinman, discendente di Jacques, \u00e8 nell'ufficio di Robert Tapert, produttore di Hollywood; vedendosi rifiutare diverse idee che aveva in mente, estrae dalla sua valigetta le pergamene scritte da Olimpia sulla vita di Xena, e propone al produttore una serie televisiva sulla principessa guerriera.\nXena e il concorso di bellezza.\nTrama.\nSalmoneo chiede l'aiuto di Xena e Olimpia perch\u00e9 lo aiutino a mantenere la pace durante la gara di bellezza che ha organizzato. Infatti qualcuno sembra intenzionato a mandare a monte il trattato di pace stipulato tra il tiranno di Messene, il reggente di Skiros e il re di Parnassus, attaccando le concorrenti alla competizione. Xena decide cos\u00ec di travestirsi da Venere di Anfipoli per trovare il colpevole e proteggere le fanciulle, mentre Olimpia finger\u00e0 di essere Aspasia, la protettrice di Xena.\nSubito questa deve salvare la vita della Venere di Messene quando rischia di essere uccisa dalla freccia scagliata da una balestra collegata all'arpa che la fanciulla suona; intanto Olimpia fa la conoscenza degli altri protettori. Questi, sentito che una nuova concorrente \u00e8 stata aggiunta, si recano dall'organizzatore del concorso, l'arconte Criso, e protestano con lui.\nXena si reca in una sauna, dove fa la conoscenza della Venere del Messini, della Venere di Parnassus e dell'antipatica Venere di Skiros; quando queste se ne vanno, Xena scopre di essere stata chiusa nella stanza. Riuscita a uscire dalla finestra, capisce di essere stata intrappolata affinch\u00e9 si presentasse in ritardo alla prima prova obbligatoria del concorso, ma riesce ad arrivare in tempo, indossando una parrucca bionda per non farsi riconoscere come la principessa guerriera. Xena capisce ben presto che la responsabile \u00e8 la Venere del Peloponneso, e scopre che in realt\u00e0 \u00e8 un uomo; questi le spiega di averla rinchiusa perch\u00e9 temeva che Xena avesse scoperto il suo segreto, ma la guerriera gli promette di non rivelarlo a nessuno.\nI tre protettori si affrontano e promettono di dichiararsi guerra se dovesse avvenire un altro incidente; uno di questi comincia a sospettare della Venere di Anfipoli. Durante il suo numero, l'affronta: lei \u00e8 Xena; viene per\u00f2 sorpreso dall'arrivo della Venere del Peloponneso, vestita da principessa guerriera, che dice al protettore che lei non \u00e8 una principessa, ma una regina. Il suo numero \u00e8 cos\u00ec accolto dal pubblico con enorme entusiasmo.\nXena giunge all'ultima prova, la prova dei talenti, e riesce a salvare la Venere di Skiros prima che una trave la uccida; la guerriera affronta il responsabile: Criso; questi riesce per\u00f2 a toglierle la parrucca e a rivelare la sua vera identit\u00e0. Xena lo sconfigge facilmente. Risolto il mistero, il concorso pu\u00f2 continuare: la vincitrice \u00e8 la Venere del Peloponneso. Xena e Olimpia ripartono: la giovane vorrebbe scrivere un racconto su questa avventura, pensando di intitolarlo \"Sotto la veste della vincitrice\", ma Xena la convince a modificarlo.\nXena e Giulio Cesare.\nTrama.\nXena e Olimpia raggiungono una valle verde e pacifica; quel luogo per\u00f2 \u00e8 solo sinonimo di morte e distruzione per la principessa guerriera, in quanto anni prima attacc\u00f2 e distrusse il villaggio che si trovava l\u00ec. La guerriera lascia l'amica indietro per visitare pi\u00f9 da vicino i resti del villaggio, e subito le tornano alla mente i ricordi dell'assalto, tra cui una fanciulla in lacrime per la perdita della famiglia - fanciulla che diverr\u00e0 poi la spietata Callisto. Tornata indietro, Xena non riesce a ritrovare Olimpia; vede il suo bastone, e inizia a cercarla. La trova prigioniera di una trib\u00f9 di barbari assieme ad altre persone. La guerriera libera gli ostaggi e combatte i nemici, ma una bambina rimane indietro per vedere Xena all'opera. Quando il capo dei barbari, Sitacles, aziona una trappola mortale, Xena - colpita da un medaglione che la bambina ha indosso e che le rievoca ricordi del suo passato - mette in salvo la bambina, ma quel gesto le impedisce di proteggersi e viene scagliata da un tronco mobile contro un'arma conficcata in un albero. Olimpia mette fuori gioco il barbaro, nonostante venga ferita alla gamba con un pugnale. L'amica \u00e8 quasi incosciente, e un rivolo di sangue le scorre sul volto. Con le ultime forze rimastele, dice a Olimpia di portarla sul monte Nestos, e poi sviene. I ricordi riaffiorano alla mente della principessa guerriera.\nDieci anni prima, dopo aver sconfitto Codro ed essere stata cacciata da Anfipoli per aver condotto alla morte i suoi abitanti, Xena \u00e8 divenuta un brigante che assalta i nemici del suo villaggio per proteggerlo. In una delle sue scorribande, cattura un giovane romano; intenzionata a chiedere un riscatto, \u00e8 sorpresa quando questi le dice di alzare la cifra. Xena lo interroga: egli \u00e8 Giulio Cesare. Affascinata dall'uomo, Xena lo conduce sulla sua nave e lo fa legare all'albero maestro. Intanto nel presente Olimpia, con l'aiuto di Argo, sta portando l'amica sul monte Nestos, ma non capisce quale direzione prendere, e l'amica sta solo delirando.\nNuovamente fra i ricordi del passato, sulla nave di Xena un clandestino mette fuori gioco i suoi uomini, tra cui i suoi tenenti - Vicerius e Telos - e le immobilizza la gamba con le dita; Xena la cattura e le fa spiegare da Giulio Cesare, nel dialetto gallico, quello che vuole: imparare a paralizzare i nemici con le mani. La clandestina non ha altra scelta, e Xena si rivela un'allieva molto capace: ben presto impara a utilizzare il tocco paralizzante, che diverr\u00e0 una sua specialit\u00e0. Successivamente, la guerriera invita Cesare nella sua cabina: qui gli propone un'alleanza; infatti il giovane sembra molto sicuro del suo destino, cio\u00e8 governare il mondo, ed \u00e8 proprio questo che affascina maggiormente Xena (al termine della loro conversazione arrivano infatti a baciarsi appassionatamente). Giunti su una spiaggia, la guerriera libera Cesare, ma i due si promettono di rivedersi ancora.\nNel presente Olimpia \u00e8 sempre pi\u00f9 in difficolt\u00e0 quando deve superare un passo di montagna innevato, ma riesce a resistere e a continuare il suo viaggio.\nAncora in flashback, Xena \u00e8 di nuovo in mare, quando un suo uomo vede una nave in lontananza: \u00e8 Cesare. Le due navi si affiancano, ma quando sembra che tra i due stia per scoppiare nuovamente la passione, Cesare ordina ai suoi uomini di catturare tutti gli uomini di Xena e la guerriera stessa; Xena \u00e8 incredula. Pi\u00f9 tardi, sulla stessa spiaggia dove si erano detti addio, Cesare fa crocifiggere l'ex alleata e i suoi uomini; in pi\u00f9, ordina di spezzarle le gambe. Quella notte, una figura incappucciata libera Xena, dopo aver sconfitto le guardie: \u00e8 la gallica che le ha insegnato il tocco paralizzante. La donna la porta su un valico di montagna fino alla casa del guaritore Nestore, la stessa casa che viene visitata nel presente da una ormai distrutta Olimpia. Xena, nel presente, supplica l'uomo di non farlo e di lasciarla morire, per poi svenire.\nGrazie ad un altro tuffo nel passato della principessa guerriera, ecco che si scopre per quale motivo ella si era tramutata nella donna spietata ed insensibile che la port\u00f2 a commettere tutte le atrocit\u00e0 dalle quali (all'inizio della prima stagione della serie) ha deciso di redimersi. Nestore riallinea le ossa delle gambe di Xena, per permetterle di camminare nuovamente. Mentre sono in attesa, le guardie di Cesare - il quale ha saputo della fuga di Xena - irrompono nella casa per uccidere la guerriera. Quando una freccia sta per colpirla, Velia - la donna gallica, che ha indosso lo stesso medaglione della bambina incontrata all'inizio dell'episodio - le fa da scudo e per questo muore, donandole un ultimo sorriso. Il volto di Xena si pietrifica, e la rabbia esplode in lei. Usando le gambe e i capelli come armi, mette fuori gioco i soldati.\nNel presente, Nestore avverte Olimpia: il cuore di Xena sta rallentando.\nDi nuovo nel passato, Xena cattura uno dei soldati e per la prima volta usa il tocco paralizzante per uccidere. Mentre la Xena del presente muore, quella del passato dice al soldato di avvertire Plutone: una nuova Xena \u00e8 nata, con un unico scopo per vivere, vale a dire la morte. La Xena attuale si ritrova in una specie di limbo legata ad una croce; qui le appare Velia, che la esorta a continuare a combattere valorosamente, seguendo cos\u00ec il suo destino, e dimenticare il passato. Sentendo i pensieri di Olimpia, Xena si convince: deve trovare un modo per ritornare da lei.\nXena alla ricerca dell'ambrosia.\nTrama.\nOlimpia si risveglia di soprassalto; ormai sono notti che continua a rivedere in sogno la morte di Xena. Pi\u00f9 tardi \u00e8 in una foresta con il sarcofago dell'amica, quando viene attaccata da alcuni briganti decisi a vendere il corpo della principessa guerriera; grazie al tempestivo arrivo di Iolao, la giovane riesce a mettere in fuga i malviventi. Iolao, dopo essere venuto a sapere della sorte di Xena, la conforta; poi riparte per portare la brutta notizia a Hercules. In un tempio, Autolico, il re dei ladri, ruba con un astuto stratagemma il sacro pugnale del dio Febo, quando avverte dentro di s\u00e9 una forza sconosciuta; nel villaggio, capisce di essere posseduto dallo spirito di Xena quando comincia a comportarsi in un modo decisamente insolito. Specchiandosi in una botte piena d'acqua, non vede il suo riflesso, ma quello della principessa guerriera, che gli spiega il suo piano: impossessarsi dell'ambrosia per ritornare in vita.\nOlimpia prosegue il cammino verso Anfipoli, decisa a riportare il corpo di Xena a sua madre Irene; infatti l'amica aveva espresso il desiderio di essere sepolta accanto al fratello Linceo. Mentre \u00e8 in viaggio, Olimpia viene circondata da cinque amazzoni, che depongono le loro spade sul sarcofago di Xena: una di queste \u00e8 Anfitea, cara amica della giovane; Olimpia apprende che la regina Melanippe \u00e8 morta, uccisa in un duello leale da Velsinea, ora regina; comunque \u00e8 costretta a lasciare alla giovane il trono, in quanto principessa amazzone dopo aver ricevuto il diritto di casta da Temi, sorella della defunta regina. Olimpia accetta di stare per un po' con le amazzoni, per poi riprendere il viaggio. Al villaggio amazzone, Anfitea le parla di Velsinea: \u00e8 la figlia adottiva di Melanippe, che lasci\u00f2 il villaggio quando la regina nomin\u00f2 sua erede Temi invece che lei; tornata dopo anni e sfidata la madre adottiva per la corona di regina, la sconfigge e uccide. Anfitea chiede a Olimpia di restare come regina: Velsinea vuole guidare le amazzoni ad un'altra guerra contro i centauri, e cos\u00ec lei e suo figlio Xenan, un centauro, sarebbero costretti a prendere posizione; Olimpia non sa cosa fare, ma viene incoraggiata sulla sua scelta dalla manipolatrice Velsinea: deve solo rinunciare al trono in suo favore. Olimpia si reca poi a visitare il sarcofago di Xena, e decide di dire addio per sempre all'amica: per farlo, far\u00e0 eseguire al suo corpo il funerale delle amazzoni sulla pira funebre; poi riporter\u00e0 le sue ceneri a sua madre, e infine torner\u00e0 dalle amazzoni, per governare il suo popolo; Anfitea \u00e8 molto felice di questa sua scelta, ma non Velsinea, che ritiene Olimpia non degna di quel rango. Ma questo non basta alle altre: Olimpia viene incoronata regina delle amazzoni.\nPoco prima della cremazione del corpo di Xena, Autolico si intrufola nella capanna dove \u00e8 custodito il corpo per rubarlo; Olimpia lo scopre e, non credendo alle sue parole, lo fa sbattere in prigione. Grazie all'intervento di Xena, il ladro riesce ad evadere e ad evitare che il corpo della guerriera venga bruciato; convinta da alcune abilit\u00e0 che solo Xena conosce - come lanciare e riafferrare il chakram - Olimpia segue Autolico nella fuga. Velsinea prende il comando: ordina che i fuggiaschi vengano seguiti; quando Anfitea si oppone, Velsinea pone un ultimatum al resto della trib\u00f9: che si schierino o dalla sua parte o da quella di Anfitea. In maggioranza, fa sbattere Anfitea in prigione con chi le resta leale. Intanto Autolico e Olimpia si fermano in una radura, e Xena parla tramite il corpo di Autolico; spiega cos\u00ec all'amica il suo piano, e Olimpia \u00e8 ora pienamente convinta delle parole di Autolico. Dopo aver lasciato il sarcofago della guerriera nel fiume, i due si recano nella grotta dove \u00e8 custodita l'ambrosia; capendo che il pugnale di Febo \u00e8 la chiave per raggiungere il cibo degli dei, cercano di arrampicarsi sulle liane per raggiungere l'insenatura dove infilarlo, ma vengono catturati da Velsinea. Di ritorno al villaggio amazzone, Velsinea prende il pugnale e fa sbattere nuovamente Autolico in prigione assieme a Olimpia. Qui escogitano un piano: grazie a un ferretto del corsaletto dell'amazzone Solari, riescono ad evadere di nuovo; quest'ultima va a recuperare il corpo di Xena insieme ad Anfitea, mentre Olimpia e il ladro tornano alla caverna dell'ambrosia, giusto in tempo per vedere Velsinea che afferra il cibo. Impossessatasi del corpo di Olimpia, Xena interviene per fermarla: facendo ondeggiare la liana su cui si tiene l'amazzone, la guerriera fa cadere il cibo degli dei nel fuoco sotto di loro e comincia a lottare contro la nemica, facendola precipitare sugli spuntoni che si trovano alla base delle funi. Usando un pezzo di ambrosia che le \u00e8 rimasto nel corsaletto, Olimpia corre al corpo di Xena; dopo averle dato il frammento, l'amica torna in vita. Riabbracciata l'amica, Xena ringrazia Autolico per averla aiutata: in fondo \u00e8 davvero un brav'uomo. Nella caverna dell'ambrosia, una mano raggiunge un pezzo del cibo degli dei risparmiato dal rogo.\nXena contro Velsinea.\nTrama.\nXena e Olimpia sono pronte a ripartire, e la giovane consegna ad Anfitea la sua maschera da regina amazzone: sar\u00e0 lei a governare il suo popolo in sua assenza. La cerimonia viene interrotta da Velsinea, seriamente ferita ma ancora viva; quando le viene proposto di farsi aiutare, lei rifiuta perch\u00e9 ha gi\u00e0 tutto ci\u00f2 che le serve: l'ambrosia. Estratto il frammento recuperato nella caverna, lo mangia e diviene una dea. Subito comincia a lanciare fulmini contro le amazzoni, e in particolare contro Olimpia, che odia in quanto le ha portato via il trono di regina. Xena e le amazzoni, dopo essere riuscite a mettersi in salvo all'interno di una caverna, progettano un piano per sconfiggere la malvagia amazzone. Mentre Solari e un gruppo di volontarie vanno da Velsinea, Xena e Olimpia discutono su come ucciderla; \u00e8 necessario l'aiuto di un immortale, ma essendo Hercules troppo distante, l'unica soluzione \u00e8 liberare Callisto - divenuta immortale in \"Hercules e il frutto guaritore\". Olimpia non ne vuole sapere, dopo che la folle guerriera ha ucciso il suo sposo, Perdicca, ma alla fine deve accettare. Mentre loro due si recano a liberare Callisto, Solari affronta Velsinea: saputo che ora \u00e8 una dea, lei e altre sue compagne vogliono servirla; per dimostrarlo le hanno portato Anfitea come sacrificio. In realt\u00e0 \u00e8 una trappola: Velsinea avanza per uccidere la regina e finisce in una fossa; vedendo che \u00e8 tutto inutile, le amazzoni fuggono.\nXena si cala nel labirinto dove \u00e8 imprigionata Callisto tramite un'apertura, e ben presto la trova; la folle guerriera non vuole starla a sentire, ma quando Xena le dice che le dar\u00e0 l'ambrosia, la rivale accetta di aiutarla. Subito fuori dal labirinto, Callisto dimostra le sue capacit\u00e0 da immortale trafiggendosi con la spada senza sanguinare per niente. Successivamente il gruppetto fa tappa in un villaggio, dove Callisto obbliga Xena a raccontare pubblicamente dell'attacco a Cirra, il villaggio dove la famiglia di Callisto mor\u00ec. Intanto Velsinea raggiunge il tempio della dea Diana, ed essendo ora una sua pari, si dichiara sua nemica e distrugge la costruzione. Xena, Olimpia e Callisto giungono in una gola circondata da pietre pericolanti; il loro piano \u00e8 seppellire Velsinea con alcune di esse, per rallentarla. Quando la malvagia arriva, il trio \u00e8 nascosto dietro delle rocce; Callisto salta fuori e lancia il chakram di Xena come avvertimento, per poi proporre all'amazzone un'alleanza contro Xena e Olimpia: le sta tradendo. La principessa guerriera esce allo scoperto ed esorta Callisto a colpire, cos\u00ec Velsinea l'allontana con un fulmine; anche Olimpia salta fuori da dietro le rocce e le tre iniziano a fare di tutto per far sprecare energie all'amazzone. Attiratala sotto le pietre pericolanti, Xena recupera il chakram e le fa crollare sulla guerriera, seppellendola. Sapendo che si liberer\u00e0 il fretta, il trio si dirige verso un fiume di lava, nella speranza di imprigionare l\u00ec Velsinea per sempre. Accampate per la notte, su sua richiesta Callisto spiega a Olimpia - che in quegli istanti l'aveva vista piuttosto turbata - quello che ha provato mentre Xena raccontava dell'attacco a Cirra: niente; pensava alla madre e al padre, che sono morti, ma erano solo pallidi ricordi. Il giorno dopo, Velsinea raggiunge l'accampamento del trio, ora abbandonato; si trasforma poi in un vortice e riparte all'inseguimento.\nXena, Olimpia e Callisto raggiungono un villaggio abbandonato, e si chiedono se sia il caso di usare la giovane poetessa come esca; mentre parlano, una raffica di vento spinge Olimpia a terra e la trascina verso il vortice che \u00e8 in realt\u00e0 Velsinea. Callisto la salva e parte verso il fiume di lava, mentre Xena e Olimpia la seguono; qui vengono raggiunte dalla perfida amazzone, che allontana Xena con un cenno di dita e sta per uccidere Olimpia. La giovane finisce su un ponte di corde sotto il quale scorre il fiume di lava, mentre Callisto strappa a Velsinea la sacca che contiene l'ambrosia e la lancia in aria; Olimpia l'afferra e la lancia a sua volta, su esortazione di Xena, a Callisto, che diventa una dea. Le due divinit\u00e0 iniziano a lottare, lanciandosi fulmini con le dita; Xena taglia le corde e salva Olimpia, mentre le due donne precipitano nel fiume di lava, continuando comunque a lottare. Xena e Olimpia si riuniscono, e la giovane si chiede se mentre cadeva Callisto si sia pentita di tutto quello che ha fatto.\nXena contro il gigante.\nTrama.\nXena e Olimpia vengono attaccate da alcuni uomini mentre stanno dormendo; Xena si sveglia in tempo e usa pentole e padelle per mettere in fuga i briganti. Olimpia \u00e8 infuriata: la sua amica ha usato l'unica padella buona per friggere per sconfiggere i nemici. Xena interroga il capo degli uomini, Largo: sono stati mandati da Zagreo per impedire che la principessa guerriera lo ostacoli mentre attacca il villaggio Pireto, dove \u00e8 diretto per compiere una razzia. Le due partono per il villaggio, e sulla strada incontrano Timeo, un uomo il cui villaggio, Lares, \u00e8 minacciato da un gigante; questi ha chiesto dei soldi per la sua protezione, soldi che la popolazione non pu\u00f2 pagare. Due villaggi sono in pericolo, cos\u00ec Xena lascia scegliere alla sorte quale aiutare, sebbene Olimpia abbia stilato una lista con pro e contro. Il trio si dirige cos\u00ec verso Lares con Timeo; quando si fermano a pescare, \u00e8 chiaro subito come Timeo si sia innamorato della principessa guerriera, nonostante Olimpia abbia cercato inutilmente di convincerlo a evitare. Pi\u00f9 tardi, Xena si arrabbia con l'amica dopo che questa ha usato il chakram per preparare il pesce da mangiare. Xena manda Timeo da Zagros con un messaggio: non intende intralciare il suo operato a Pireto se lui non la intralcer\u00e0 a Lares. Le due, con un falso cartello d'indicazioni, riescono a deviare il percorso del gigante. Lungo il cammino, Olimpia si infuria con l'amica perch\u00e9 ha usato le sue pergamene per pulirsi dopo essere andata in \"bagno\". Arrivate al villaggio, Xena e Olimpia fanno la conoscenza di Minia, la donna di Timeo, che tratta Xena come una dea; offre loro la sua vasca da bagno per aiutarle a trovare un piano contro il gigante. Timeo torna a Lares e dice a Xena che Zagreo non attaccher\u00e0 Pireto per cercarla; Xena, che lo aveva previsto, ne \u00e8 ben lieta. Minia intanto comincia a ingelosirsi della principessa guerriera quando capisce che il suo uomo si \u00e8 infatuato di lei, nonostante Olimpia la rassicuri sul fatto che Xena non le porter\u00e0 mai via Timeo. Baratta anche con lei la frusta dell'amica in cambio di una padella per friggere, cos\u00ec Minia inizia ad esercitarsi per imitare le mosse di Xena e riaccendere la passione per lei in Timeo. La principessa guerriera \u00e8 infuriata quando lo scopre. Andata in cerca di prove, vede un'impronta del gigante, e da questa capisce che non \u00e8 altri che Gamaliele, il gigante che ucciso la famiglia di Golia (\"Xena e Davide contro Golia\"). Quando capisce che sta per arrivare un temporale e che quindi il piano escogitato da Olimpia - usare degli specchi per riflettere la luce del sole, come Xena aveva fatto contro Golia - non funzioner\u00e0, ne escogita un altro. Costruisce cos\u00ec un aquilone a cui ha legato la fibbia di una cintura: il suo piano \u00e8 attirare i fulmini e incenerire cos\u00ec Gamaliele. Mentre Olimpia tenta di convincere Timeo a lasciar perdere Xena, quest'ultima d\u00e0 alcuni consigli a Minia. Zagreo arriva a Lares e dice a Xena che Gamaliele ha distrutto la sua armata; dimostrando un atteggiamento folle, quando vede Minia vestita di pelle la scambia per una copia di Xena e l'attacca; la donna riesce coraggiosamente a sconfiggerlo, e Timeo, riconquistato dalla sua donna, la segue in casa. Mentre Gamaliele si avvicina, Xena si arrampica su un albero e gli lega l'aquilone alla cintura per poi farsi inseguire; quando il temporale si scatena, Xena gli manda i saluti di Golia, prima che il gigante venga fulminato. Vendicata la morte del suo amico e della sua famiglia, Xena e Olimpia ripartono, dopo essersi chieste scusa a vicenda per aver usato pergamene e frusta per vendicarsi l'una dell'altra.\nXena e l'eroico Corilo.\nTrama.\nXena \u00e8 stata chiamata per un'urgenza, lasciando cos\u00ec indietro Olimpia; presto questa incontra l'amico Corilo, ma riesce a liberarsene mandandolo a controllare il sentiero alle loro spalle. Intanto nel suo tempio, Venere, la dea dell'amore, litiga con il figlio Cupido per una delle relazioni che ha creato: la principessa Ileandra e il principe Serpedonte si sono innamorati, e la loro unione - con rispettiva unione dei regni dei due padri, re Laocoonte e re Biante - causerebbe la distruzione di alcuni suoi templi posti al confine dei due paesi. Quando Cupido non ha alcuna intenzione di annullare l'amore che i due giovani provano, Venere decide di intervenire personalmente; sfidata dal figlio, che l'accusa di far intervenire sempre eroi come Hercules, la dea decide di scegliere un comunissimo uomo. La sua scelta per\u00f2 ricade su Corilo: Venere gli mostra una collana con un campanello appeso e gli dice di portarla alla principessa Ileandra come dono di nozze.\nIntanto, Olimpia sente delle grida e accorre in aiuto di cinque fanciulle minacciate da un gruppo di furfanti; tra queste, c'\u00e8 la principessa Ileandra, che sta per incontrare Serpedonte per fuggire insieme. Venere appare e fa suonare un campanellino: un Corilo completamente diverso da quello che conosce Olimpia entra in scena e mette in fuga i briganti; la principessa rimane del tutto affascinata dal suo salvatore. Quando Venere fa tintinnare nuovamente il campanello, Corilo torna quello di sempre e dimentica tutto quello che \u00e8 successo. Su richiesta di Ileandra, Olimpia e l'amica l'accompagnano all'incontro con l'amato Serpedonte, dove i due progettano di sposarsi immediatamente. Mentre il principe va a cercare un sacerdote, Venere fa suonare nuovamente il campanello e Ileandra perde completamente la testa per l'eroe Corilo; quando Serpedonte torna, lo sfida a duello per il cuore dell'amata. Quando prende dalla principessa il campanello che Corilo le aveva portato, il tintinnio fa tornare il giovane normale; ma dura poco, perch\u00e9 Serpedonte lo lancia proprio a lui e Corilo torna ad essere coraggioso ed eroico, sconfiggendo il principe, che fugge con la collana. Olimpia comincia a insospettirsi, pensando che Corilo sia vittima di qualche incantesimo.\nIntanto una delle fanciulle che erano con Ileandra, Aria, racconta ai re Laocoonte e Biante di aver visto la principessa con un altro uomo, e i due sospendono immediatamente i preparativi per il matrimonio. Serpedonte torna dal padre e gli riferisce di essere stato sconfitto da Corilo; quando re Laocoonte decide di far giustiziare il giovane, il principe gli chiede di lasciarlo stare, in quanto Ileandra l'ha preferito a lui. Nonostante ci\u00f2, il re manda un gruppo di guerrieri in cerca della principessa e di Corilo. Inizialmente il giovane affronta con coraggio la pattuglia di soldati, ma quando sente il tintinnio della briglia del re, si impaurisce e si arrende. Lui e Olimpia vengono condannati a morte nonostante le suppliche della confusa Ileandra.\nIn prigione, Olimpia capisce dalle parole di Corilo che dietro a tutto ci deve essere Venere, cos\u00ec fugge e l'affronta nel suo tempio; ma la dea non ha alcuna intenzione di sciogliere l'incantesimo fatto a Corilo, cos\u00ec Olimpia \u00e8 costretta a salvare da sola Corilo. Con una pietra fa suonare una campana, facendo tornare Corilo eroico; egli riesce a liberarsi e affronta Serpedonte e suo padre. La battaglia si sposta fino al tempio di Venere, dove la dea \u00e8 costretta a vedere i suoi preziosi vasi andare in frantumi. Alla fine, segue la richiesta di Olimpia e libera Corilo dall'incantesimo. Ileandra e Serpedonte possono finalmente sposarsi, e a Corilo non resta altro che farsi confortare da Xena, tornata dagli amici.\nXena e l'ingiusta condanna.\nTrama.\nOlimpia riceve la chiamata dell'amico Melicerte (\"Xena e il guerriero Melicerte\"), cos\u00ec si reca con Xena nel villaggio dell'uomo. Olimpia \u00e8 molto fiera del suo amico, che ha anche smesso di bere; quando sente il nome del guerriero, un gruppo di cittadini guidati da Sullus le attacca, ma viene facilmente sconfitto. Le due vanno cos\u00ec nel tribunale del villaggio, dove trovano Melicerte incatenato; irrompono in tempo per sentire la condanna che gli viene inflitta dal giudice Eumeo: la pena di morte, per aver ucciso un uomo a sangue freddo.\nNella sua cella, Melicerte racconta alle amiche come \u00e8 finito nei guai: l'inverno prima, un uomo di nome Admeto fu trovato morto e della colpa fu accusato proprio lui. Olimpia gli crede ciecamente, mentre Xena, conoscendo la reputazione di Eumeo, crede che sia davvero colpevole. Xena va cos\u00ec a parlare col giudice, che le spiega che fu la testimonianza di Rea, un'anziana donna, a colpevolizzare Melicerte: quella notte, vide Admeto uscire da una stalla e Melicerte fuggire barcollando con una spada insanguinata in mano. Olimpia, pi\u00f9 tardi, torna nella prigione con un carro pieno di cibo e vino imbottiti di sonniferi: infatti, aspettandosi la reazione delle guardie, riesce a metterle fuori gioco e a far fuggire Melicerte. Purtroppo viene scoperta e sta per essere linciata, quando Xena interviene; la guerriera ottiene il permesso di partire alla ricerca dell'evaso con Olimpia, e le due partono all'inseguimento di Melicerte. Trovatolo ai confini di una foresta, Olimpia lo avverte di fuggire e si frappone tra l'amico e Xena. La principessa guerriera riesce a superarla con un balzo e attacca il guerriero, ma le loro forze sono quasi pari. Olimpia interviene e chiede a Xena di non riportare l'amico al villaggio, ma Melicerte si arrende. Confessa poi che quella notte era ubriaco, e quindi non ricorda nulla. Olimpia \u00e8 molto delusa. Il piano di Xena ora \u00e8 un altro: vuole andare nella caverna dove si nascose Melicerte dopo l'omicidio, per esaminare la spada che ha ucciso Admeto. Qui, riconosciuta l'arma, ha la prova dell'innocenza dell'amico: \u00e8 stata infatti proprio lei a uccidere Admeto. Racconta ai due che l'inverno scorso aveva salvato un uomo chiamato Elysha dallo stesso Admeto, e nella lotta quest'ultimo era rimasto colpito con la sua stessa spada. A cavallo, poi, il suo corpo era tornato al villaggio e Melicerte aveva solo estratto la spada dal suo corpo. Xena parte cos\u00ec alla ricerca di Elysha e scopre da lui che Eumeo \u00e8 solo un uomo avido di giustizia, capace di incolpare innocenti a morte pur di avere un capro espiatorio. Xena gli chiede cos\u00ec di tornare con lei al villaggio, ma questi \u00e8 troppo spaventato e fugge. Intanto Olimpia e Melicerte sono stati catturati e riportati al villaggio, cos\u00ec quando Xena torna alla caverna questa \u00e8 vuota. Capito cosa deve essere successo, la guerriera parte per liberarli.\nIn prigione, Olimpia e Melicerte si dicono addio: \u00e8 l'ora dell'esecuzione. I soldati vengono a prendere il guerriero, e Olimpia, ben decisa a essere l'ultimo viso che l'amico veda, guarda la morte di Melicerte dalla finestra della cella. Eumeo \u00e8 nelle sue stanze e si fa portare il corpo del guerriero; questi per\u00f2 comincia a parlargli e ad alzarsi dalla bara. Eumeo si rivolge cos\u00ec al boia, che per\u00f2 in questo caso \u00e8 Xena: durante l'esecuzione, si era nascosta sotto il patibolo, cos\u00ec quando il boia aveva fatto aprire la botola, Melicerte le era caduto sulle spalle, fingendosi morto. Messo fuori gioco il giudice e gettatolo in prigione, Xena e Olimpia dicono addio al loro amico, deciso a riportare la pace nel villaggio, a cominciare dalla distruzione del patibolo.\nXena e il matrimonio di Olimpia.\nTrama.\nXena e Olimpia giungono in un villaggio; mentre la guerriera si reca alla taverna, la giovane poetessa decide di fare compere al mercato. Mentre si guarda attorno, viene aggredita da due uomini; fuggendo dopo averli sconfitti, viene catturata da un terzo uomo. Preoccupata per l'amica, Xena inizia a cercarla, finch\u00e9 non incontra Palemone, un guerriero che dichiara di averla uccisa. I due iniziano a lottare, e nello scontro Xena rimane parzialmente accecata da un liquido contenente linfa di ortica. Quando Palemone non l'attacca, Xena capisce che non ha realmente ucciso Olimpia; cos\u00ec lo cattura e usa il tocco paralizzante per farsi dire dov'\u00e8 la sua amica: quando Palemone non cede, lo libera dalla pressione e, legandolo ad un'asta di legno, se lo porta dietro. Intanto Olimpia si ritrova in un castello, dove Alcesio, ministro di re Cleto, le spiega che \u00e8 stata condotta l\u00ec per volere del sovrano: questi l'ha infatti scelta come sua sposa. Viene cos\u00ec lasciata alle cure di Euristeo, un uomo della corte che cerca di insegnarle le maniere di una regina. Alcesio viene avvertito da Lagos, uno dei suoi uomini, che Xena sta arrivando. Intanto, la guerriera e Palemone sono nella foresta, e Xena comincia ad avere degli strani problemi agli occhi; i due parlano della reputazione di Xena quando era una spietata guerriera, e Palemone rivela che vuole diventare proprio cos\u00ec. Quando i due vengono attaccati da Lagos e dai suoi uomini, Xena libera Palemone per ottenere il suo aiuto: \u00e8 ormai diventata completamente cieca. Il guerriero non vuole ucciderla ora, non avrebbe senso ora che non pu\u00f2 difendersi. Xena lo incatena nuovamente: ora vedr\u00e0 lui per lei. Gli spiega anche che la sua cecit\u00e0 \u00e8 temporanea, ma diventer\u00e0 permanente se non risciacquer\u00e0 gli occhi con della segale egizia stemperata in acqua entro il giorno dopo. I due ripartono, diretti alla foresta, ma non vedendo dove va, Xena cade da una sporgenza che si affaccia su un fiume. Palemone l'aiuta dopo essersi fatto promettere che quando riacquister\u00e0 la vista potranno sfidarsi. Mentre riprendono il cammino, Palemone continua a mostrare ammirazione per la Xena del passato, perch\u00e9 era invincibile e lui vuole diventare proprio cos\u00ec; ma la principessa guerriera si infuria: quella non \u00e8 pi\u00f9 lei, e lei non vuole pi\u00f9 perdere tempo a ricordare la spietata donna che era.\nIntanto, al castello Olimpia \u00e8 stata trasformata da Euristeo in una quasi perfetta regina, e mentre viene presentata alla corte, Alcesio si accerta che il falegname di corte abbia compiuto la sua opera: una tomba su cui \u00e8 raffigurato il volto della giovane. Olimpia comunque convince Euristeo a mostrarle la stanza di re Cleto. Giunta nella camera del sovrano, \u00e8 sorpresa di vedere che \u00e8 in realt\u00e0 morto; Alcesio la sorprende e le spiega tutto: il re \u00e8 affogato accidentalmente nel bagno reale; secondo un'antica tradizione, se il re non ha moglie, il suo titolo passa al parente pi\u00f9 stretto, ma se \u00e8 sposato, il nuovo re sar\u00e0 il suo ministro - e cio\u00e8 Alcesio stesso - mentre la regina dovr\u00e0 seguire lo sposo nell'Oltretomba.\nIl matrimonio fra Olimpia e il cadavere del re viene celebrato, mentre Xena e Palemone riescono a distrarre le guardie e a superare le mura; subito dopo la cerimonia, Olimpia e il corpo del re vengono sigillati in due sarcofagi separati. Il re viene bruciato, e Olimpia viene posta sul rullo che trasporter\u00e0 il suo sarcofago nelle fiamme. Entrati nel castello, Euristeo - che \u00e8 stato legato ad un muro - rivela a Xena dove \u00e8 stata portata Olimpia; la principessa guerriera, con l'aiuto dell'uomo e di Palemone, sconfigge le guardie di Alcesio e il ministro stesso. Olimpia viene tirata fuori dal sarcofago appena in tempo, e capisce subito che gli occhi di Xena hanno qualcosa che non va; ma ormai \u00e8 troppo tardi per raggiungere Atene, unico luogo vicino dove trovare della segale egizia. Fortunatamente, Euristeo la coltiva nel suo orto ed \u00e8 ben felice di darne un po' alla principessa guerriera. Xena torna a vedere, ed \u00e8 stupita quando Palemone non vuole pi\u00f9 sfidarla, perch\u00e9 ora ammira il coraggio che la nuova Xena dimostra.\nXena e il ritorno di Ulisse.\nTrama.\nMentre camminano su una spiaggia, Xena e Olimpia aiutano il coraggioso Ulisse, re di Itaca, a sconfiggere un gruppo di pirati. Sconfitti i nemici, l'uomo spiega loro che i pirati hanno ricevuto da Nettuno, il dio del mare, la promessa di ottenere la sua isola come ricompensa se riusciranno a impedirgli di tornare a casa. Non appena Xena accetta di aiutarlo, il dio esce dalle acque e avverte la guerriera di starne fuori: questa \u00e8 una lotta tra lui e Ulisse, iniziata dopo che l'eroe aveva accecato suo figlio Polifemo; avverte anche Ulisse che ormai a Itaca nulla lo attende, dato che sua moglie Penelope \u00e8 morta. I due rifiutano, e Nettuno li avvisa: per raggiungere Itaca, che \u00e8 un'isola, dovranno attraversare il mare e le insidie che lui porr\u00e0 contro di loro. Cos\u00ec escogitano un piano per rimpossessarsi della galea di Ulisse, ora in mano ai pirati. Olimpia si traveste con una parrucca e un abito molto provocante; in questo modo riesce a distrarre i pirati e a permettere a Xena e a Ulisse di salire a bordo. Fatta allontanare la nave, stordiscono i briganti e il trio salpa alla volta di Itaca. Ulisse, rimasto ferito per proteggere Olimpia, viene curato da Xena e l'interesse reciproco tra i due \u00e8 alto, ma cercano entrambi di negare i loro sentimenti. I due parlano del chakram, e Ulisse rivela che anche lui ha un'arma simile: un arco che solo lui \u00e8 in grado di tendere. Il trio \u00e8 costretto ad affrontare una tempesta inviata dal dio del mare - fin troppo per Olimpia, che ha scoperto di soffrire il mal di mare - e Xena suggerisce di procedere lungo la costa, evitando cos\u00ec il mare aperto; per farlo, dovranno per\u00f2 attraversare il territorio dell'isola delle sirene, creature che attirano i naviganti con la loro voce melodiosa per farli infrangere sugli scogli che circondano l'isola. Xena lega Ulisse all'albero maestro per non farlo attirare in trappola; ma quando il melodioso canto delle sirene comincia a sedurlo, con un enorme forza rompe le corde che lo legano. Olimpia e Xena lottano contro di lui per evitare che si getti in mare, e ci riescono solo quando la principessa guerriera inizia a cantare per contrastare la voce delle sirene. Quella notte, Ulisse dice a Xena di essersi innamorato di lei e che vuole che diventi la sua regina quando raggiungeranno Itaca. Xena non riesce ad ammetterlo, ma anche lei \u00e8 innamorata dell'eroe. Olimpia e Xena parlano: la giovane ha capito tutto, ed esorta l'amica a seguire il suo cuore, senza badare a lei, proprio come Xena le aveva detto di fare quando Perdicca le aveva chiesto di sposarla; Olimpia \u00e8 comunque risoluta a seguire Xena ovunque vada. Giunto a Itaca, il trio salva un amico di Ulisse, Eumeo, da un gruppo di pirati; questi \u00e8 sorpreso di vedere l'amico, perch\u00e9 lo credeva morto, e lo informa che Penelope \u00e8 viva e che i proci la stanno obbligando a scegliere un nuovo re. Xena escogita cos\u00ec un piano: invia Eumeo a incontrarsi con Penelope per ricordargli dell'arma di Ulisse; quando si reca dai pirati, la regina porta con s\u00e9 l'arco: chi riuscir\u00e0 a tenderlo, sar\u00e0 il nuovo re. Ulisse si traveste da contadino, mentre Xena e Olimpia da serve di corte; i tre si intrufolano a corte attraverso un passaggio sotterraneo. Dopo il fallimento dei pirati, Ulisse si fa avanti per provare a tendere l'arco: ci riesce, ma solo grazie all'aiuto di Xena, nascosta sotto un tavolo. Toltosi il mantello che gli copriva il volto, l'eroe rivela la sua identit\u00e0 e scoppia una battaglia; aiutato dalle due amiche, Ulisse sconfigge i pirati. La vittoria per\u00f2 non \u00e8 dolce per il re: ancora innamorato di Xena, le offre di abbandonare tutto per lei, ma lei rifiuta perch\u00e9 non potrebbe mai portarlo via dalla sua sposa Penelope e dal suo regno.\nXena e il ritorno al passato.\nTrama.\nXena e Olimpia sono sulla riva di un fiume a pescare, quando dalle acque spunta un guerriero ferito: ha un'ascia conficcata nel petto; ormai per\u00f2 \u00e8 troppo tardi: l'uomo fa in tempo a riferire che la sua armata \u00e8 stata distrutta dall'Orda, per poi morire. Xena capisce subito che sono in grave pericolo; mentre altri corpi galleggiano nel fiume, degli uomini con le facce pitturate cercano di circondarle, ma le due riescono a fuggire. Trovata una canoa, seminano i selvaggi grazie al chakram di Xena, con cui la guerriera buca la loro imbarcazione. Momentaneamente in salvo, Xena racconta a Olimpia come un tempo la sua armata si ritrov\u00f2 a dover fronteggiare l'Orda e fu completamente distrutta. Poco dopo, le due vedono dei soldati ancora vivi legati a delle croci; Olimpia vorrebbe aiutarli, ma Xena dice che ormai non possono fare pi\u00f9 niente. Le due salvano per\u00f2 un uomo morente dalle acque; inseguiti nuovamente dagli uomini dell'Orda, i tre riescono a fuggire grazie all'intervento delle truppe ateniesi guidate da Menticle e Marzio, con cui raggiungono la fortezza dei guerrieri ateniesi, dove il soldato ferito muore. Qui i soldati rimasti non vogliono pi\u00f9 ascoltare gli ordini di Marzio, dato che ormai sono tutti condannati; ma questi li minaccia e li manda sugli spalti.\nOlimpia sente i feriti dell'Orda, i cui corpi giacciono fuori dalle porte della fortezza, invocare \"kaltaka\"; uno degli ateniesi, Garel, pensa che sia il loro dio della guerra. Il soldato, cos\u00ec come tutti gli altri, \u00e8 amareggiato ed \u00e8 sicuro che la sua ora sia vicina; Xena riesce a rincuorare i guerrieri rivelando il suo nome, ed essi sono ben felici di seguirla contro l'Orda. Xena parla con Menticle e Marzio, e scopre da loro che il loro comandante, Galapolo, era partito in cerca di aiuti, ma quegli aiuti non giungeranno mai: sono gli uomini visti da Xena e Olimpia galleggiare nel fiume; inoltre, anche Galapolo \u00e8 morto: \u00e8 l'uomo che le due hanno salvato e portato l\u00ec al forte. Mentre Xena fa rinascere in lei la spietata guerriera che era un tempo per distruggere l'Orda, Olimpia, costernata dal cambiamento dell'amica, si occupa dei feriti. La principessa guerriera ordina ai soldati di mettere i corpi dei soldati morti sugli spalti, cos\u00ec da far credere ai nemici che hanno ricevuto i rinforzi; inoltre manda Marzio a chiedere aiuti, e per proteggerlo lancia delle fiasche che contengono un gas fumogeno nel campo di battaglia. L'Orda arriva e i soldati iniziano una dura battaglia; Xena ne cattura uno, mentre gli altri si allontanano, e lo porta al forte per interrogarlo. Quando \u00e8 ovvio che questi non parla perch\u00e9 non conosce la loro lingua, Olimpia supplica l'amica di non ucciderlo; lei accetta, ma l'avverte: non deve mai pi\u00f9 osare mettere in discussione i suoi metodi davanti ai suoi uomini. Olimpia rimane sempre pi\u00f9 senza parole.\nLa giovane capisce il significato di \"kaltaka\" quando il prigioniero indica la sua bisaccia: non \u00e8 una divinit\u00e0, \u00e8 l'acqua. Decisa a non perdere il proprio spirito come \u00e8 successo a Xena, esce di nascosto dal forte per dar da bere ai feriti, ateniesi e dell'Orda. Credendo che sia in atto una tregua, i nemici si avvicinano per recuperare i loro feriti e i loro morti. Lo stesso fanno gli ateniesi, e Olimpia \u00e8 sconvolta quando trova Marzio gravemente ferito. Vedendo il gesto dell'amica, Xena capisce di essersi trasformata in quella che era un tempo; cos\u00ec si fa portare il prigioniero nemico e gli restituisce l'ascia: ha infatti capito che il guerriero non l'attaccher\u00e0 mai, perch\u00e9 ha capito che lei \u00e8 il capo. Cos\u00ec capisce che l'unico modo per battere l'Orda \u00e8 sconfiggere il loro comandante. Xena si scusa con Olimpia per come l'ha trattata, e le manda altri uomini per assisterla mentre cura i feriti.\nPi\u00f9 tardi, Xena e il capo dell'Orda si sfidano: la principessa guerriera sconfigge il nemico, e quando torna al forte i guerrieri dell'Orda uccidono il loro ex comandante, per poi ritirarsi. Marzio - ripresosi - e Menticle dicono a Xena e Olimpia che intendono abbandonare quei territori, e le due amiche riprendono i loro viaggi.\nXena e la galea maledetta.\nTrama.\nXena e Olimpia sono su una nave che, a causa di una tempesta, si infrange su degli scogli; mentre Xena viene trascinata a riva dalle onde, Olimpia \u00e8 terrorizzata quando si ritrova sulla galea maledetta del marinaio Cecrope: come dice la leggenda, chiunque vi salga a bordo non potr\u00e0 mai lasciarla per l'eternit\u00e0. I suoi timori vengono confermati quando il capitano della nave naufragata si getta in acqua e viene barbaramente ucciso. Xena, scoperto dove si trova la sua amica, decide di salire a bordo del vascello; prima deve sconfiggere i pirati guidati da Beante, che stanno riparando la loro nave sull'isola; questi \u00e8 intenzionato a catturare la principessa guerriera, dato che la taglia sulla sua testa \u00e8 molto alta.\nNello stesso momento, Olimpia \u00e8 occupata col suo mal di mare; quando Atreo, uno dei marinai, cerca di farla guarire con dei metodi disgustosi, il malessere peggiora; la giovane viene \"salvata\" dal gentile Ifito. Pi\u00f9 tardi, Olimpia viene a conoscenza di tutta la storia di Cecrope: quando Nettuno, dio dei mari, e Minerva, dea della guerra e della saggezza, si erano confrontati per diventare dio protettore della citt\u00e0 di Atene, la scelta era stata lasciata a Cecrope; quando questi scelse la dea, Nettuno lo pun\u00ec condannandolo a navigare per mare fino alla morte, a meno che non trovi prima l'amore; per ricompensarlo, per\u00f2, Minerva gli fece il dono dell'immortalit\u00e0, sperando che prima o poi lui trovi quell'amore.\nQuando Xena fugge ai pirati e riesce a salire sulla galea di Cecrope, Beante, credendo che voglia impossessarsi del leggendario tesoro del marinaio, decide di inseguire la nave. Sulla galea, Xena rimprovera Cecrope per aver perso ogni speranza di poter camminare nuovamente sulla terraferma; cos\u00ec l'uomo le racconta un'altra parte della sua storia: per evitare che la maledizione si spezzasse, Nettuno lo aveva separato dall'amata Dalia creando un gorgo davanti al suo villaggio, impedendogli quindi di riabbracciare l'amata. Xena per\u00f2 lo convince a dirigersi in quella direzione, perch\u00e9 magari proprio il gorgo \u00e8 la chiave per rompere la maledizione. \nXena, vedendo Olimpia in difficolt\u00e0 a causa del mal di mare, le mostra un punto sul polso dove premere: in questo modo il mal di mare le passa; sfortunatamente, per\u00f2, la giovane abusa di questo rimedio, e alla fine perde la capacit\u00e0 di distinguere i sapori - infatti, da quando lo usa, ha iniziato a mostrare una certa passione per il polpo crudo.\nLa nave di Beante intanto li ha raggiunti, e quando sta per iniziare la battaglia, il dio Nettuno emerge dalle acque: questi concede a Xena e Olimpia di abbandonare la nave se non cercheranno di liberare Cecrope; quando Xena rifiuta, il dio fa scoppiare un violento temporale. Le casse presenti nella stiva della nave si slacciano dai loro sostegni e, quando una sta per schiacciare Cecrope, uno dei suoi uomini e forse suo unico amico, Ifito, lo salva sacrificandosi, anche se sapeva che, essendo immortale, il marinaio non poteva morire. Quella notte, Nettuno visita Cecrope e gli chiede di gettare la principessa guerriera nel gorgo; se lo far\u00e0, lui scioglier\u00e0 la maledizione. Quando accetta, il dio fa cessare la tempesta e la galea si dirige verso il gorgo. Raggiuntolo, Xena si arrampica sulla guardina per trovare il modo di attraversarlo; da qui, vede la nave di Beante risucchiata dalla corrente e distrutta. Quando anche la galea su cui si trova sta per subire la stessa sorte, Nettuno riappare e ordina a Cecrope di dargli la principessa guerriera; il marinaio, per\u00f2, rifiuta e si getta nel gorgo. Essendo immortale, sopravvive e lui e la sua ciurma - pi\u00f9 Xena e Olimpia - raggiungono la riva: la maledizione \u00e8 spezzata, non per l'amore che qualcuna ha mostrato per Cecrope, ma per l'amore che lui ha dimostrato quando ha cercato di salvare la vita dei suoi amici.\nXena e il figlio di Cupido.\nTrama.\nMentre Cupido, il dio dell'amore, \u00e8 impegnato con la sposa Psiche, loro figlio Bliss ruba un arco e delle frecce del padre.\nXena e Olimpia si trovano in un villaggio per proteggere le vergini di Hestia, minacciate dal signore della guerra Draco (\"Xena e la giovane Olimpia\"), deciso a venderle come schiave a Ligasio, un mercante di schiavi; mentre camminano per le strade, parlano del potere dell'amore, ignare che Bliss sta volteggiando sulle loro teste e sta creando delle strane coppie. Corilo raggiunge le due, intenzionato ad aiutarle contro Draco; quando questi arriva, Xena viene colpita da una freccia di Bliss e gli si getta tra le braccia, lasciando senza parole Olimpia e Corilo.\nSebbene stupito, Draco inizia subito una battaglia con la principessa guerriera, ben intenzionata a non ferire l'uomo che ama. Il guerriero, ben deciso a non farsi scappare l'opportunit\u00e0 di vendere le vergini, si allontana. Xena rivela agli stupiti Olimpia e Corilo che vuole aiutare Draco a cambiare per poi unirsi per difendere il bene. I due tornano al tempio per proteggere le guerriere mentre Xena va all'accampamento di Draco; qui chiede al guerriero di unirsi a lei per seguire il bene, ma Draco non ne vuole sapere. Xena se ne va, e Draco dice a uno dei suoi uomini, Crisante, di ordinare a un soldato di fingere di essere lui e farlo allontanare; intanto, quando Xena sar\u00e0 distratta, loro attaccheranno il tempio.\nDraco cattura Olimpia e Corilo, poi entra nel tempio con i suoi uomini; quando trova una vergine, cerca di catturarla, ma lei oppone resistenza: \u00e8 Xena, che ha messo fuori gioco i soldati e ha travestito le vergini da semplici paesane. Uscita dal tempio, Xena vede i due amici legati insieme ad un palo; lei li slega, proprio quando Olimpia viene colpita da una freccia di Bliss: trovandosi davanti Corilo, la giovane perde completamente la testa per lui. Xena si allontana e sfida Draco a braccio di ferro, mentre Olimpia e Corilo si appartano e inventano una canzone su Corilo il Magnifico. Quando le due amiche si confidano ci\u00f2 che provano per i due uomini, ognuna pensa che l'altra abbia perso completamente il senno. Mentre le due parlano, Draco fa suonare le campane del tempio e riesce a catturare tutte le vergini; Olimpia e Xena arrivano sul luogo. Quando Draco estrae la spada, Xena \u00e8 ben decisa a non combattere contro di lui. Olimpia gli dice che l'amica \u00e8 innamorata di lui, ma mentre Draco si volta verso di lei, viene colpito da una freccia di Bliss e se ne innamora. Olimpia lo respinge e si scatena una battaglia: Xena rinchiude le vergini nel tempio al sicuro, ma Olimpia si accorge che Corilo \u00e8 rimasto fuori; vedendo che l'amato \u00e8 stato catturato da Draco, si arrende e viene portata via. All'accampamento del signore della guerra, Olimpia resiste a tutti i suoi corteggiamenti; ma quando Draco capisce che Olimpia \u00e8 innamorata di Corilo, si prepara per farlo giustiziare. Intuendo le mosse del guerriero, Xena libera l'amico e lo manda a cercare Cupido, dopo aver capito che potrebbe esserci lui dietro a tutto; poi libera Olimpia e tornano al villaggio. Le due tornano al tempio, ma qui Draco minaccia di bruciare il tempio con tutti quelli che vi sono dentro se la guerriera non gli consegner\u00e0 le vergini. Quando arriva Ligasio e pretende di avere la principessa amazzone che Draco gli aveva promesso e Olimpia viene portata fuori dal tempio abbigliata come guerriera, Draco capisce che \u00e8 stata Xena a scrivergli una falsa missiva. Quando Draco rifiuta di consegnargli Olimpia, i due cominciano a battersi. Olimpia mette in salvo le vergini in alcune grotte, ma sono inseguite dagli uomini di Draco. Bliss le raggiunge e colpisce le vergini, che cominciano a inseguire i guerrieri. Intanto la battaglia tra Draco e Licasio si sposta al tempio, con Xena e Olimpia che li seguono. Corilo raggiunge la giovane e i due si abbracciano; improvvisamente arriva Cupido, che rimanda a casa il figlio Bliss e, imbarazzato, chiede scusa a Xena. Per evitare che Giove venga informato del guaio combinato, il dio accetta di riportare tutti alla normalit\u00e0; Xena per\u00f2 gli chiede di lasciare Draco innamorato di Olimpia, dopo che questi ha promesso di aiutare la gente. Inoltre non pu\u00f2 neanche aiutare Corilo, dato che questi \u00e8 realmente innamorato di Olimpia, e lui non pu\u00f2 farci niente. Quella notte, il giovane \u00e8 tristissimo quando Olimpia ritiene ridicola l'idea di essere innamorata di lui, e non c'\u00e8 nulla che Xena possa dirgli per farlo stare meglio."}
{"id": "1219459", "revid": "174925", "url": "https://it.wikipedia.org/wiki?curid=1219459", "title": "Teorema di Riesz-Fischer", "text": "In matematica, in particolare in analisi reale, il teorema di Riesz\u2013Fischer stabilisce che in uno spazio completo ogni successione a quadrato sommabile definisce una funzione quadrato sommabile. In particolare, il teorema determina le condizioni per cui gli elementi di una successione in formula_1 sono i coefficienti di Fourier di un qualche vettore di formula_2. Dal teorema segue inoltre che una funzione \u00e8 a quadrato integrabile se e solo se la serie dei coefficienti di Fourier converge nello spazio formula_1.\nA causa dell'importanza del fatto che formula_2 sia un insieme completo, a volte con \"teorema di Riesz\u2013Fischer\" si denota il teorema che ne stabilisce la completezza stessa.\nIl teorema \u00e8 stato formulato indipendentemente dal matematico ungherese Frigyes Riesz e dal matematico austriaco Ernst Fischer nel 1907, ed \u00e8 una forma pi\u00f9 forte della disuguaglianza di Bessel. Si pu\u00f2 adoperare per dimostrare l'identit\u00e0 di Parseval per le serie di Fourier.\nIl teorema.\nSiano: formula_5 una base ortonormale e completa di vettori in uno spazio di Hilbert formula_6 (completo e con formula_7 prodotto interno) e sia formula_8 una successione.\nLa sommatoria di numeri formula_9 converge se e solo se la sommatoria (serie di Fourier) di vettori formula_10 converge ad un (unico) vettore formula_11 nella topologia indotta dal prodotto scalare, quadratico, dello spazio. Gli elementi della successione siano i coefficienti di Fourier di formula_12 : \u00e8 formula_13.\nIn modo equivalente si traspone tutto il discorso nello spazio delle funzioni quadrato sommabili. Data la base completa formula_14, l'appartenenza di formula_15 all'insieme delle successioni a quadrato sommabili comporta l'esistenza di una funzione formula_12 tale che formula_17 per ogni formula_18.\nConseguenze.\nIl teorema implica che se l\"'N\"-esima somma parziale della serie di Fourier corrispondente a una funzione formula_12 \u00e8 data da:\ndove formula_21 \u00e8 l\"'n\"-esimo coefficiente di Fourier:\nallora:\ndove:\n\u00e8 la norma-formula_2\nViceversa, se formula_26 \u00e8 una successione bilatera di numeri complessi, ossia il suo indice spazia da formula_27 a formula_28, tale che:\nallora esiste una funzione formula_12 a quadrato integrabile tale che i valori formula_31 sono i coefficienti di Fourier di formula_12.\nCompletezza di \"L\"\"p\".\nLa dimostrazione che lo spazio formula_33 \u00e8 completo si basa sui teoremi che caratterizzano la convergenza delle serie di funzioni integrabili secondo Lebesgue. Quando formula_34 la disuguaglianza di Minkowski implica che formula_33 \u00e8 uno spazio normato. Per provare che formula_33 \u00e8 completo, cio\u00e8 che \u00e8 uno spazio di Banach, \u00e8 sufficiente provare che ogni serie di funzioni formula_37 in formula_38, con formula_39 che pu\u00f2 essere la misura di Lebesgue, tale che:\nconverge nella norma di formula_33 a qualche funzione formula_42. Per formula_43, la disuguaglianza di Minkowski e il teorema della convergenza monotona implicano che:\ne quindi:\n\u00e8 definita quasi ovunque rispetto a formula_39 e appartiene a formula_38. Il teorema della convergenza dominata \u00e8 allora sfruttato per mostrare che la somma parziale della serie converge a formula_12 nella norma di formula_33:\nIl caso formula_51 richiede alcune modifiche a causa del fatto che la \"p\"-norma non \u00e8 pi\u00f9 subadditiva. Si comincia con l'assunzione che:\ne si usa ripetutamente il fatto che:\nIl caso formula_54 si riduce a una semplice questione riguardante la convergenza uniforme al di fuori di un insieme di misura nulla rispetto alla misura formula_39."}
{"id": "1219463", "revid": "124098382", "url": "https://it.wikipedia.org/wiki?curid=1219463", "title": "Episodi di Xena - Principessa guerriera (quarta stagione)", "text": "La quarta stagione della serie televisiva Xena - Principessa guerriera \u00e8 stata trasmessa per la prima volta negli Stati Uniti dal 28 settembre 1998 al 17 maggio 1999. Il DVD di questa stagione \u00e8 stato pubblicato a partire dal 15 giugno 2004; in Italia \u00e8 inedito, cos\u00ec come i cofanetti delle altre stagioni.\nNell'inizio di stagione, Xena lotta contro Antinea (sciamana conosciuta nel suo passato) per trovare l'amica Olimpia, \"morta\" alla fine della terza stagione. Tramite alcune visioni da lei inviatele, Xena scopre che Olimpia \u00e8 viva. In particolare un'immagine sar\u00e0 ricorrente per tutta la stagione: la crocifissione di Xena e Olimpia su una montagna innevata. Questa \u00e8 la stagione che segna un cambiamento drastico nelle protagoniste, che ricercano il proprio cammino in direzioni diverse, ma sempre insieme: Xena deve riscattarsi dalle colpe combattendo per il bene, Olimpia decide di non combattere per seguire la \"Via dell'Amore\". La scelta di una via \u00e8 data dagli insegnamenti di Belur, santone indiano con tratti molto somiglianti a Ges\u00f9. Nella puntata \"Xena e le idi di marzo\", Callisto ritorna dall'averno per tentare Xena con promesse di liberazione dalle colpe del suo passato; in cambio, lei deve semplicemente promettere di non uccidere Cesare (in procinto di proclamarsi imperatore), abbandonare la \"Via dei Guerrieri\" e seguire Olimpia nella \"Via dell'Amore\". Xena rifiuta, e combatte contro i soldati di Cesare per liberare Olimpia, Andromeda (giovane amazzone conosciuta in questa stagione), Belur e altri suoi seguaci; purtroppo viene sconfitta e crocifissa con Olimpia.\nXena nel Regno delle Ombre.\nTrama.\nXena raggiunge Plutone in un villaggio per sapere che sorte \u00e8 toccata alla sua amica Olimpia dopo la morte; non avendola trovata nell'Oltretomba greco, Plutone le suggerisce di cercarla nell'Oltretomba delle Amazzoni. Cos\u00ec la guerriera si separa da Argo e intraprende il lungo cammino verso la Siberia, continuando a sentire la voce di Olimpia nel vento. In una caverna, Xena ricorda il suo passato. Mentre era con Aristarco nella loro tenda, un loro guerriero entr\u00f2 con la sciamana Antinea e la sua giovane apprendista Anisia; la donna promise di aiutare i due a sconfiggere le Amazzoni, dato che lei era una di loro, ma Aristarco rifiuta. Quando per\u00f2 la sciamana si congratula con Xena per la sua futura maternit\u00e0, la guerriera si meraviglia perch\u00e9 non ne ha mai parlato a nessuno. Nel presente, Xena sta continuando il viaggio, quando trova il corpo di una giovane donna appeso a un albero; mentre si prepara a darle una degna sepoltura, viene attaccata da un gruppo di siberiani, che riesce a sconfiggere. Pi\u00f9 tardi, Xena brucia il corpo della giovane ed emette urla strazianti mentre le ritornano alla mente i ricordi di Olimpia. Da lontano, un gruppo di giovani Amazzoni la osserva; Yante, una di loro, dice che non devono temerla perch\u00e9 ha ucciso il loro nemico. Ma Eteria, quella che sembra essere il capo del gruppo, ha gi\u00e0 sentito quelle urla: tempo prima, Xena e Aristarco attaccarono il suo villaggio, e il guerriero la salv\u00f2 prima che la principessa guerriera potesse ucciderla. Il gruppo guarda Xena mentre questa si avvicina al suo cavallo e lo uccide; poi ne beve il sangue ed entra nel Regno delle Ombre, l'Oltretomba delle Amazzoni. Qui le tornano alla mente le promesse fattele da Antinea: lei l'avrebbe aiutata a divenire la Dominatrice di Nazioni, colei che avrebbe conquistato tutto il mondo. A riportarla al presente \u00e8 Melanippe, la regina delle Amazzoni: Antinea ha maledetto il suo popolo, chiudendo l'accesso dei Cancelli dell'Eternit\u00e0, ingresso al loro Oltretomba. Mentre le due parlano, Yante ed Eteria spostano al sicuro il corpo della guerriera; Yante vorrebbe ucciderla, ma Eteria la ferma: Antinea aveva predetto che la giovane avrebbe un giorno preso possesso dei poteri di Xena, cos\u00ec la guerriera decise di ucciderla, ma fu fermata da Aristarco; Eteria pensa per\u00f2 che Xena non l'avrebbe mai fatto. Intanto Melanippe spiega a Xena che Olimpia \u00e8 oltre i Cancelli, ma la guerriera decide di tornare nel mondo dei vivi per trovare Antinea e fermare la maledizione. Si rimpossessa cos\u00ec del suo corpo, e riconosce subito in Eteria la bambina che un tempo cerc\u00f2 di uccidere; Xena libera uno dei guerrieri siberiani, mandandolo da Antinea per avvertirla che stanno arrivando. Le giovani Amazzoni sanno che la sciamana mander\u00e0 loro contro il feroce Vendicatore, un guerriero invincibile, cos\u00ec si preparano alla battaglia. Nei pressi di una foresta, il gruppo viene attaccato dalla truppa di Antinea, che per\u00f2 sconfiggono facilmente; a un certo punto giunge un uomo a cavallo: \u00e8 il Vendicatore. Questi mostra i poteri che la sciamana gli ha concesso facendo rivivere a Xena i momenti di dolore del suo passato; quando ricorda la crocifissione da parte di Cesare, cade a terra con un dolore atroce alle gambe. Alla fine sconfigge il guerriero, mentre lo spirito di Antinea esce dal corpo non del Vendicatore, ma del suo cavallo. Xena \u00e8 stupita dai nuovi poteri della sciamana, e dichiara che va fermata a ogni costo.\nXena e i Cancelli dell'Eternit\u00e0.\nTrama.\nXena e le giovani Amazzoni costruiscono un bonya, una specie di sauna, per spurgare corpo e mente; mentre Xena ed Eteria si rilassano, la guerriera racconta il suo primo incontro con Melanippe, la regina delle Amazzoni: Xena la stava spiando per ucciderla, ma la regina la scopr\u00ec e la insegu\u00ec per ucciderla; Aristarco la ferm\u00f2 in tempo, e le chiese la pace in cambio della vita di Xena. Quella notte, il gruppo esegue la danza che permetter\u00e0 loro di liberare i loro spiriti, mentre Antinea evoca gli spettri dei guerrieri recentemente uccisi da Xena perch\u00e9 attacchino la guerriera e le sue alleate. Lo spirito di Xena esce dal suo corpo, e mentre incita le Amazzoni a fare altrettanto, gli spiriti evocati da Antinea si impossessano di loro; gli spiriti posseduti di Yante ed Eteria cominciano a lottare contro la guerriera, che torna nel suo corpo per aiutare le Amazzoni a liberarsi degli spiriti malvagi, che vengono cos\u00ec sconfitti. Pi\u00f9 tardi, Xena spiega al gruppo che Antinea si nasconde al cimitero delle Amazzoni, perch\u00e9 dai loro corpi trae la sua energia; cos\u00ec proteggono l'accampamento con un cerchio magico in cui i poteri di Antinea non dovrebbero entrare. Per\u00f2, quella notte, Xena viene morsa da un ragno posseduto dalla sciamana che le provoca delle allucinazioni: questo si trasforma prima in Olimpia, poi nella stessa Antinea che le mostra una scena del passato: una notte, mentre Xena e Aristarco dormivano, lei entr\u00f2 nella loro tenda e maledisse loro figlio, perch\u00e9 non conoscesse mai l'amore del padre e della madre. Al presente, Xena uccide il ragno e cade svenuta, mentre lo spirito di Antinea si allontana. Il giorno dopo, il gruppo si reca al cimitero delle Amazzoni; Xena racconta che Melanippe le propose di divenire parte della sua trib\u00f9, ma lei rifiut\u00f2 perch\u00e9 accecata dalle promesse di Antinea. Cos\u00ec uccise la regina e gli altri capi trib\u00f9, rendendo le Amazzoni un popolo sparso in piccoli villaggi; in pi\u00f9, Antinea bevve il loro sangue, rafforzandosi sempre pi\u00f9. Dopo essersi presa tutta la responsabilit\u00e0, Xena sorprende Yante, Eteria e le altre con il tocco paralizzante, e poi lo usa anche su di lei. Prima di morire, i loro spiriti escono dai loro corpi e si riuniscono in quello della principessa guerriera, mentre invece quelli degli spiriti maligni si fondono a quello di Antinea. Le due cominciano a lottare, e la sciamana invia a Xena altre immagini, ma questa volta del suo futuro: vuole ucciderla facendole vivere la sua morte. Tra queste visioni, in particolare si vedono un villaggio in fiamme con Xena al centro; Xena ai piedi di alcune scale, sconfitta da un guerriero; infine una particolare montagna innevata, con Xena legata a una croce. In questa ultima visione, Xena si volta verso una figura dai corti capelli biondi accanto a lei, anch'essa legata a una croce come lei: \u00e8 Olimpia. Mentre sulle sue mani compaiono i segni della crocifissione, Xena ritrova le forze e sconfigge Antinea, uccidendola. Xena fa rinvenire le giovani Amazzoni, e dice a Yante - ora nuova sciamana della trib\u00f9 - la nuova parola d'ordine per le Amazzoni morte: \u00e8 Amore. Mentre Melanippe e le sue guerriere possono finalmente varcare i Cancelli dell'Eternit\u00e0, Xena saluta Eteria, ora regina della trib\u00f9, con una nuova speranza nel cuore: se Olimpia morir\u00e0 con lei in futuro, significa che ora \u00e8 viva.\nXena contro il Distruttore.\nTrama.\nCorilo \u00e8 nel santuario di Dahak, dove ogni giorno porta dei fiori sul luogo in cui Olimpia \u00e8 \"morta\"; a un tratto, Xena fuoriesce dal cratere, informando l'amico che l'amica \u00e8 ancora viva. Incredulo, il guerriero la segue a Potidea, villaggio della giovane. Appena arrivati, Corilo viene distratto da uno spettacolo di marionette mentre Xena ha una strana sensazione; alle sue spalle, improvvisamente, compare Olimpia, e le due amiche si riuniscono in un commovente abbraccio. La giovane le spiega che durante la caduta, era finita in una nicchia, mentre sua figlia Speranza \u00e8 caduta nel fuoco di sotto. Le due vengono interrotte da Corilo: un uomo \u00e8 stato ucciso brutalmente, e Olimpia racconta che \u00e8 una cosa gi\u00e0 successa di recente, ma mai a un essere umano; tutti credono che il responsabile sia un orso, ma Xena non \u00e8 convinta e insieme a Olimpia escogita un piano. Le due vanno con Corilo alla fattoria della famiglia della giovane, dove i suoi genitori, Erodoto ed Ecuba, accolgono molto freddamente la guerriera, ma molto calorosamente Corilo. Pi\u00f9 tardi, Xena e Olimpia si recano nel granaio per creare una trappola contro l'essere che ha ucciso il contadino; quando quasi all'alba questi appare, Xena lo allontana con una lanterna e poi fuggono in casa, seguite dal mostro. Al sorgere del sole, per\u00f2, questo fugge via, e Xena avverte gli altri di averlo ferito. Mentre Olimpia, leggermente ferita, viene curata da sua sorella Leuca e da Ecuba, Xena avverte Corilo che il mostro \u00e8 in realt\u00e0 il Distruttore, e quella che credono Olimpia \u00e8 in realt\u00e0 Speranza. Corilo non le crede, ma Xena gli dice che nel granaio il mostro non ha mai cercato di attaccare \"Olimpia\". Nello stesso momento, Leuca informa Speranza che Xena ha ferito il mostro, cos\u00ec lei si reca al suo nascondiglio, portando con s\u00e9 la zia per darla in pasto al figlio. Le due vengono raggiunte da Xena, cos\u00ec Speranza cambia piano: recandosi su un ponte pericolante, usa i suoi poteri per farlo quasi crollare e lancia Leuca su di esso, per poi \"andare a chiamare suo padre\"; Xena salva Leuca, e poi riparte alla ricerca di Speranza. Questa intanto \u00e8 nella caverna dove il Distruttore si nasconde, e scopre che Xena non l'ha ferito; capendo di essere stata scoperta, escogita un piano. Corilo vede Speranza allontanarsi e la segue; lo stesso fa Xena, dalla parte opposta. Quando sta per attaccarla, Xena capisce che ha seguito la vera Olimpia, mentre Corilo \u00e8 stato catturato e legato davanti alla caverna del mostro. Xena e l'amica finalmente si riuniscono, e la guerriera l'avverte del pericolo che corrono; Olimpia si nasconde per non far sospettare nulla a Speranza, mentre Xena torna a casa sua. Qui trova Speranza piena di lividi che l'accusa di averla picchiata; Erodoto ed Ecuba la cacciano di casa. Xena corre cos\u00ec al nascondiglio del Distruttore dove salva Corilo; poi si fa seguire dal mostro. Intanto la giovane avverte Leuca del pericolo che lei e la sua famiglia corrono, per poi affrontare direttamente Speranza; le due si scambiano parole dure, e Olimpia riesce a fuggire. Quando Xena raggiunge il granaio della fattoria, Olimpia si avvicina al Distruttore fingendosi Speranza; il mostro si calma, e Xena lo colpisce alla schiena con la spada. Quando arriva Speranza, suo figlio crede che l'abbia tradito e la infilza con una delle sue lunghe unghie. Madre e figlio muoiono in un lungo abbraccio, mentre Xena e Olimpia li guardano. Finalmente le due sono di nuovo insieme; Olimpia dice di essere molto confusa, ha bisogno di risposte. Xena la rassicura: per lei \u00e8 lo stesso, e cercheranno di chiarire i dubbi che le tormentano insieme.\nXena e la fuga di Argo.\nTrama.\nXena e Olimpia sono in una grande palude alla ricerca di Argo; Olimpia scopre di avere un'infezione della pelle ad un piede, e scopre anche che Xena ha i pidocchi. Le due vedono in lontananza Argo, ma quando Xena la chiama si allontana; cos\u00ec la guerriera pensa che ce l'abbia con lei perch\u00e9 l'ha abbandonata quando \u00e8 andata a cercare Olimpia. Corilo le raggiunge e dice loro che un villaggio vicino l'ha assunto per combattere dei predoni; intuendo che l'amico ha bisogno di loro, Xena e Olimpia decidono di seguirlo. Mentre l'infezione della giovane si diffonde, raggiungendo la pancia, la principessa guerriera si gratta sempre pi\u00f9 nervosamente la testa, ma \u00e8 troppo orgogliosa per ammettere di avere i pidocchi. Quando iniziano ad avere fame, Olimpia cerca di catturare un coniglio, ma questo si rivela una preda molto difficile: non appena la giovane si avvicina, questo le mostra dei denti molto affilati e l'attacca al collo. Intanto Corilo mostra a Xena un pugnale che i predoni hanno lasciato al villaggio, e la guerriera intuisce che devono essere Sciiti. Pi\u00f9 tardi, il trio \u00e8 in una caverna a mangiare la zuppa di radici cucinata da Corilo; il guerriero decide di andare a cercare Argo, mentre Olimpia conforta Xena e usa il suo chakram per grattarsi la schiena. Scopertala, la guerriera le lega le mani e va a creare una frana alle loro spalle per bloccare gli Sciiti; quando Corilo torna alla caverna, Olimpia si fa slegare le mani e poi gli vomita addosso. Quando riprendono il viaggio, Olimpia corre dietro a un cespuglio perch\u00e9 la zuppa di Corilo le ha provocato un'infezione dello stomaco, e lo stesso succede anche a Xena. Quando arrivano al villaggio, i suoi abitanti sono disgustati quando le due cominciano a grattarsi e spidocchiarsi; Xena d\u00e0 al taverniere una lista di rimedi per le loro malattie, e poi si reca con Olimpia nelle terme del villaggio. Olimpia si copre da capo a piedi di sterco di bue, un rimedio per la sua infezione, mentre Xena le spiega che gli Sciiti vogliono solo il fuoco greco, un olio nero che \u00e8 molto prezioso (l'attuale petrolio). Corilo le raggiunge e informa che tutti al villaggio hanno il loro stesso virus intestinale. Quella sera, le due amiche sono nella loro stanza; Xena dice che probabilmente il taverniere \u00e8 in combutta con gli Sciiti, perch\u00e9 la sua taverna \u00e8 l'unico edificio a non essere stato attaccato; intanto Olimpia beve dei semi di lino, ma Xena l'avverte che erano da usare sulla pelle, non da bere: ora avr\u00e0 la bocca intorpidita per alcuni giorni. Pi\u00f9 tardi, uno Sciita le attacca, ma Xena lo sconfigge facilmente: \u00e8 Eurialo, fratello del capo degli Sciiti, Alceste; egli dice loro che suo fratello intende attaccare il villaggio su due fronti, e le informa che verr\u00e0 presto a liberarlo. Mentre Xena progetta un piano, gli Sciiti attaccano e liberano Eurialo; Xena \u00e8 senza parole quando vede che il cavallo di Alceste \u00e8 Argo. L'armata si ritira, e Olimpia conforta l'amica; ma la guerriera ha gi\u00e0 in mente un piano: Corilo sar\u00e0 la loro arma segreta. Il giorno dopo, Xena cattura il cuoco dell'armata e lo sostituisce con Corilo; poi lascia Olimpia di vedetta mentre lei entra nella tenda in cui \u00e8 tenuto Argo. La cavalla \u00e8 restia a seguirla, e inizia a nitrire; vedendo dei guerrieri avvicinarsi, Olimpia cerca di fischiare, ma non ci riesce a causa della bocca impastata, e non pu\u00f2 intervenire perch\u00e9 le si avvinghiano i capelli in un cespuglio di rovi. Xena viene cos\u00ec circondata, ma se la cava comunque da sola, e fugge con l'amica. Alceste la insegue da solo a cavallo di Argo, dato che tutti i suoi uomini sono stati colti dal virus provocato dalla zuppa di Corilo. Lo Sciita raggiunge la guerriera, ma Argo non intende attaccarla e lo fa volare a terra. Xena lo sconfigge definitivamente, e finalmente pu\u00f2 ripartire con Olimpia e Argo.\nXena e la battaglia di Farsalo.\nTrama.\nXena e Olimpia intervengono in favore di Flogonte, un mercenario greco al servizio di Cesare, per salvare il suo villaggio dalla sua stessa armata. I due condottieri romani si sono spinti in Grecia per combattere la loro guerra civile, e Xena intende accontentarli. La guerriera convince la popolazione del villaggio a nascondersi nelle caverne l\u00ec vicino, ma prima devono bruciare il villaggio e ucciderne il bestiame, per non lasciare nulla in mano al nemico. Si verifica cos\u00ec la prima delle visioni della sciamana Antinea (\"Xena e i Cancelli dell'Eternit\u00e0\"): Xena \u00e8 in mezzo al villaggio arso dai suoi stessi abitanti. Xena, usando uno stendardo che raffigura il simbolo di Pompeo, fa credere a Cesare che egli abbia conquistato una collina; l'altro lato dello stendardo porta per\u00f2 il simbolo di Cesare, cos\u00ec Pompeo crede che sia il suo rivale ad aver preso possesso del colle; nella lotta tra i due eserciti che ne segue, fa rubare ai suoi uomini alcune delle catapulte dei romani; Cesare comincia cos\u00ec a sospettare del coinvolgimento di Xena. Pi\u00f9 tardi, Olimpia parla con la sposa di Flogonte, la quale le rivela che mentre era in guerra il suo sposo le scriveva lettere amare sulla sua posizione, perch\u00e9 vedeva nella battaglia un mostro insanziabile, lo stesso mostro che ora l'ha seguito fino a casa. La principessa guerriera e Flogonte, intanto, si recano all'accampamento di Cesare: spiandolo, vengono a sapere che il generale ha un piano di riserva affidato al suo braccio destro, Bruto. Purtroppo Flogonte viene catturato, e per salvarlo Xena non sente tutta la strategia di Cesare. La guerriera chiede a Olimpia di guidare lei gli uomini in battaglia, perch\u00e9 lei non sar\u00e0 presente e lei lo conosce molto bene, dato che ha gi\u00e0 avuto a che fare con lui in Britannia (\"Xena contro il testimone di Dahak\"); ma Olimpia rifiuta di condurre a morte certa degli uomini innocenti. Il comando passa cos\u00ec a Flogonte, mentre Xena si reca a un incontro segreto con Pompeo; i due vengono presto raggiunti da Cesare e i suoi uomini, ma \u00e8 una trappola: a un suo segnale, gli uomini di Flogonte cominciano a bombardare la zona con le catapulte. Xena, Cesare e Pompeo finiscono cos\u00ec nelle grotte sotterranee del luogo. Gli uomini del soldato greco attaccano l'esercito di Pompeo, indossando armature molto simili a quelle dei soldati di Cesare, per fare in modo che i due eserciti si attacchino; ma quando le armate cesariane si ritirano, Olimpia capisce che \u00e8 una trappola: ordina cos\u00ec di attaccare gli eserciti, e la guerra civile si scatena. Vedendo Flogonte in pericolo di vita, la giovane afferra una lancia per colpire il suo assalitore, ma sbaglia mira e Flogonte viene ucciso. Xena lascia Pompeo e Cesare a battersi nelle grotte, e quando raggiunge il campo di battaglia trova Olimpia accanto al cadavere di Flogonte. Gli eserciti di Cesare e Pompeo sono distrutti, e i due decidono di tornare a Roma per riformare le loro forze. Al rito funebre di Flogonte e degli altri abitanti morti, la sposa del guerriero si avvicina a Xena con suo figlio, ringraziandola per avergli salvati, e affermando che ricorder\u00e0 il suo sposo come un semplice pescatore, perch\u00e9 per lei era quello; Olimpia \u00e8 in preda ai sensi di colpa per non aver salvato il guerriero; parlando con Xena, capisce in lacrime che la sua morte \u00e8 servita per un bene superiore e che \u00e8 valsa la pena combattere.\nXena e la leggenda delle due muse.\nTrama.\nXena e Olimpia raggiungono un villaggio e salvano una fanciulla prima che venga frustata brutalmente; le due amiche rimangono senza parole quando scoprono che la giovane \u00e8 Dafne (\"Xena e l'anfora di Apollo\"), colpevole di aver danzato: anni prima, il villaggio era bruciato durante una festa e da allora la danza era stata bandita; ma col passare del tempo, il bando era stato inteso come questione religiosa, voluto dall'ingiusto sindaco Isidoro, che lo giustificava come se fosse volont\u00e0 della musa Calliope, la musa della poesia, contraria a Tersicore, la musa del canto e della danza. Xena e Olimpia convincono il sindaco a cacciare Dafne senza flagellarla, cos\u00ec le tre si incamminano lontano dal villaggio; ma Dafne \u00e8 intenzionata a tornare per aiutare Andros, un ragazzo di cui \u00e8 innamorata, e suo padre Teledamo. Cos\u00ec il trio torna al villaggio con l'intenzione di riportarvi la danza e l'allegria. Mentre i cittadini sono in fermento per l'arrivo del famoso riformatore Filippiano, Olimpia comincia a provare una voglia irresistibile di danzare, voglia che le \u00e8 venuta da quando sono giunti in un villaggio cos\u00ec oppressivo. All'arrivo del severo uomo, si scopre che questi \u00e8 in realt\u00e0 Autolico, il re dei ladri, qui su richiesta di Xena; questi comincia subito a fingere di essere peggiore di Isidoro in quanto a fanatismo, criticando le opere pittoriche di Teledamo; inoltre \u00e8 intenzionato a voler proibire anche il canto e la pittura, arti che secondo lui - e Isidoro \u00e8 perfettamente concorde - fuorviano la mente dei giovani, sostituendole con un corso di addestramento militare. Xena sta al gioco e accetta di tenere le lezioni, anche se alcuni genitori sono contrariati, primo fra tutti Teledamo. Quella notte, Dafne e Andros decidono di fuggire insieme e raggiungere Atene, dove il fratello del ragazzo ha trovato lavoro; ma Xena li ferma e li convince a tornare al villaggio per riportare la serenit\u00e0 ai suoi cittadini. Cos\u00ec la guerriera comincia a tenere un corso di addestramento, insegnando ai giovani come difendersi, ma in realt\u00e0 mostrando loro alcuni passi di danza. Ma per Teledamo, che come gli altri genitore e Isidoro non ha compreso nulla, annuncia di non voler permettere che suo figlio sia addestrato a uccidere, e gli rivela che suo fratello non era andato ad Atene per lavoro, ma perch\u00e9 non ne poteva pi\u00f9 delle loro stupide leggi e regole; annuncia cos\u00ec che parteciper\u00e0 alle elezioni, candidandosi contro Isidoro. Il giorno dopo, mentre l'uomo tiene il suo discorso elettorale, Xena salva la vita ad Autolico prima che questi venga colpito da una freccia; Isidoro avvisa gli abitanti: hanno cercato di apportare cambiamenti, e questo \u00e8 il risultato; l'unico modo per mantenere la pace \u00e8 attraverso regole ferree. Ma Xena capisce che il responsabile \u00e8 uno dei suoi uomini, Licinio, che ha cercato di uccidere \"Filippiano\" cosicch\u00e9 Isidoro potesse rimanere sindaco. I giovani raggiungono la piazza del villaggio e iniziano a danzare; a loro si uniscono Olimpia, che finalmente pu\u00f2 scatenarsi in libert\u00e0, Xena e Autolico; i tre mettono fuori combattimento i soldati di Isidoro, e la popolazione si unisce ai festeggiamenti. Teledamo diventa sindaco e la danza viene riammessa nel villaggio, nei cui abitanti torna finalmente la serenit\u00e0.\nXena e l'Isola degli Squali.\nTrama.\nXena si sta facendo massaggiare la schiena da Olimpia perch\u00e9 sente come un enorme peso sulle sue spalle; improvvisamente le due vengono circondate da alcuni uomini che le attaccano: le amiche li sconfiggono facilmente, e quando li interrogano uno di questi mostra a Xena una pergamena con un mandato di comparizione davanti a un giudice. Quando la guerriera chiede spiegazioni, l'uomo le chiede se il nome Talia le ricorda qualcosa. Olimpia non capisce, cos\u00ec Xena le racconta che anni prima aveva ucciso una fanciulla di nome Talia solo perch\u00e9 serviva ai suoi scopi; lasciato all'amica il suo chakram, la principessa guerriera si fa arrestare. Nell'aula del tribunale, mentre diversi testimoni ricordano Talia con parole d'amore, e Olimpia cerca di difenderla, Xena ricorda quello che era successo anni prima: dopo una razzia, Xena cattur\u00f2 gli abitanti del villaggio e ordin\u00f2 che le fanciulle venissero legate in una grotta infestata da granchi carnivori, a meno che i loro concittadini non avessero pagato un lauto compenso per la loro liberazione; Talia si offr\u00ec per risparmiare le altre giovani, e Xena la fece legare per poi andare a farsi dare il riscatto, ma quando torn\u00f2 non trov\u00f2 altro che un braccio insaguinato. Nonostante la difesa di Olimpia, il sindaco del villaggio condanna Xena al carcere a vita sull'Isola degli Squali. Prima che la guerriera parta, Olimpia le chiede perch\u00e9 non si sia difesa: lei risponde che Talia un tempo era come lei, innocente e piena di luce, e lei l'ha uccisa, e ora \u00e8 giusto che deve pagare. Olimpia guarda l'amica salpare, e poi si reca a mangiare in una taverna. Qui incontra un guaritore che ha lavorato finora sull'Isola degli Squali, dove ora ne stanno cercando un altro. La giovane compra cos\u00ec le sue vesti e le sue scorte medicinali. Intanto Xena raggiunge l'Isola, dove il capo delle guardie d\u00e0 alle nuove prigioniere il \"benvenuto\" e mostra loro il trattamento riservato a chi cerca di fuggire: una donna viene trascinata su un patibolo e impiccata per dare l'esempio. La scena viene osservata da una figura incappucciata affacciata a una finestra, il Comandante dell'isola. Quella notte, le altre prigioniere sono stupite quando Xena decide di seppellire la donna invece di mangiare. Il giorno dopo, Xena aiuta una prigioniera sfinita a svolgere i suoi lavori, e il capo delle guardie la insulta chiamandola eroina; la guerriera ribatte dicendo di non essere un'eroina, perch\u00e9 le sue colpe non sono ancora state espiate, e il guardiano la punisce obbligandola a scaricare da sola tutte le botti. Quando la donna da lei aiutata cerca d'intervenire in suo aiuto, Xena la difende dalle guardie, ma il combattimento viene interrotto dal Comandante: \u00e8 Talia. Questa le racconta che, quando l'aveva abbandonata al suo destino, era stata in grado di strapparsi il braccio a morsi per liberarsi; poi ha iniziato a meditare la sua vendetta, finch\u00e9 non l'ha ritrovata. Cos\u00ec fa sbattere Xena in una prigione sotterranea, legata a mani e piedi e lasciata in pasto ai topi. Talia torna nelle sue stanze, dove viene raggiunta da Olimpia, che si finge suo nuovo guaritore. Talia si toglie il braccio finto per mostrarle l'amputazione, che le provoca ancora dolore, e Olimpia riesce a recarle sollievo. Talia \u00e8 molto affascinata dalla giovane, perch\u00e9 vede in lei quella che era un tempo; dalle sue parole, Olimpia capisce di avere di fronte Talia, e le dice che \u00e8 ancora in tempo per ritrovare l'animo buono di un tempo. Mentre Xena si difende a morsi dai topi, Olimpia fa il giro delle prigioniere, seguita strettamente dal capo delle guardie. La giovane lo mette fuori gioco e si fa strada fino alla prigione di Xena, dove lancia il chakram attraverso le sbarre, facendolo cadere nella fossa di sotto. Subito dopo viene per\u00f2 catturata e portata da Talia; secondo le regole dell'Isola, ora \u00e8 condannata a morte. Sulla forca, Olimpia attende la sua sorte, ma Talia non riesce a dare il segnale di ucciderla. Quando il capitano delle guardie prende la decisione per lei, Xena la salva in tempo, ma ormai si scatena una rivolta delle prigioniere, che vogliono uccidere il Comandante. Xena e Olimpia la difendono, finch\u00e9 la rivolta non viene sedata. Talia si sente in debito con Xena, ma la guerriera \u00e8 assalita dai sensi di colpa per le sue azioni passate. Ma Talia le dice che quella \u00e8 stata colpa della vecchia Xena, e che Olimpia le ha ridato la sua capacit\u00e0 di fare del bene, e le permette di tornare in libert\u00e0. Xena sa di non poter giustificare le sue azioni malvagie, e Olimpia le promette che finch\u00e9 saranno insieme non permetter\u00e0 mai che la vecchia Xena si impossessi di quella di ora.\nXena e il segreto di Nerissa.\nTrama.\nXena e Olimpia stanno combattendo contro degli uomini quando vengono raggiunti da un misterioso guerriero, che le sconfigge; quando sta per finirle, il guerriero si toglie il velo che aveva davanti al volto, rivelando di essere una giovane donna, e guarda verso il cielo; poi si rivolge a Xena e Olimpia, chiedendo scusa per il suo errore: le aveva scambiate per mercanti di schiavi, ma i Lumin, gli spiriti che la guidano, le hanno detto che le due sono al servizio del bene. Nerissa spiega loro di essere una serva della Luce, che combatte l'Oscurit\u00e0 affinch\u00e9 il bene trionfi; ora \u00e8 diretta a un villaggio di nome Zoras per liberarne i cittadini, e Xena e Olimpia decidono di unirsi a lei. Subito, tra Olimpia e Nerissa scoppia una forte amicizia: Nerissa \u00e8 incantata dalla purezza e dall'innocenza della giovane, che invece \u00e8 attratta dagli insegnamenti della donna, in cui pensa di vedere una risposta alle sue domande interiori. Raggiunto Zoras, Xena e Nerissa sconfiggono i mercanti di schiavi, e gli abitanti del villaggio sono loro molto riconoscenti; Olimpia accetta di essere avviata sul \"Cammino della Luce\", e vorrebbe seguire Nerissa per aprire con lei un ospizio per i poveri. Quella notte nella mente di Xena riaffiora la visione inviatale da Antinea riguardante la crocifissione sua e di Olimpia; vedendo quanto le due siano affiatate, organizza un piano: lei andr\u00e0 a catturare il capo dei mercanti di schiavi, Mardonio, e poi non torner\u00e0 pi\u00f9 da Olimpia, lasciandola alle cure di Nerissa per evitare che la visione si avveri. Raggiunto il brigante, Xena \u00e8 stupita sentendogli dire che Nerissa d\u00e0 ai suoi prigionieri tre giorni di tempo per convertirsi alla Luce: se non accettano, o se lei capisce che mentono, li uccide senza neanche dargli la possibilit\u00e0 di un processo. La guerriera raggiunge cos\u00ec Olimpia e Nerissa al villaggio che hanno appena liberato, pretendendo spiegazioni. Nerissa ammette tutto, e Xena fa per andarsene con Olimpia, quando la donna l'attacca: ora Olimpia \u00e8 convertita alla Luce, e non permetter\u00e0 alla sua oscurit\u00e0 di sviarla dal giusto cammino. Le due cominciano a lottare, inizialmente dimostrando pari abilit\u00e0, ma in seguito Nerissa si porta in vantaggio e lascia Xena al suolo, ferita e svenuta. Si avvera cos\u00ec la seconda visione inviata dalla sciamana Antinea a Xena (\"Xena e i Cancelli dell'Eternit\u00e0\"). Quando si risveglia, la principessa guerriera scopre che Olimpia e Nerissa sono nascoste in una caverna; d'accordo con l'amica, Xena finge di volerla uccidere, gettandola in un burrone; cos\u00ec distrae Nerissa e iniziano un combattimento pi\u00f9 aggressivo del precedente. Questa volta Xena ha la meglio, e lei e Olimpia lasciano Nerissa in una prigione con i mercanti di schiavi, perch\u00e9 vengano giudicati per i loro crimini. Mentre Nerissa \u00e8 serena e perdona con un sorriso Olimpia per averla tradita, Xena \u00e8 tormentata da ci\u00f2 che il futuro porter\u00e0 alle due amiche.\nXena e la pietra di Issione.\nTrama.\nXena rivela a Olimpia che ha avuto una visione della loro morte per crocifissione su un monte innevato, ma la giovane rimane scettica: sono gli esseri umani a crearsi il loro destino. Nonostante la sicurezza dell'amica, Xena le dice di restare indietro mentre lei avvertir\u00e0 il villaggio di Pella che presto verr\u00e0 attaccato, ma Olimpia non vuol sentire scuse e la segue. Quando raggiungono il villaggio, questo viene attaccato da alcune catapulte, e Xena fa mettere in salvo Olimpia e i soldati. L'impatto di una palla infuocata la fa finire contro un muro, e stordita le torna alla mente il suo passato: lei e Aristarco attaccarono Corinto con la stessa strategia, intrappolando i suoi abitanti tra le loro stesse mura. Finito l'attacco, Xena racconta a Olimpia cosa \u00e8 successo in quel periodo della sua vita. Lei e Aristarco divisero le loro armate perch\u00e9 avevano idee contrarie su come conquistare la citt\u00e0, e dopo uno scontro lei entr\u00f2 nella sua tenda, dove la sua schiava Eumene l'accolse; Aristarco la raggiunse, cercando di convincerla a lasciar perdere l'assalto alla citt\u00e0 per salvare il bambino che Xena portava in grembo. La guerriera per\u00f2 rifiut\u00f2, perch\u00e9 troppo attratta dal potere che la sciamana Antinea le aveva promesso, potere raggiungibile solo trovando la Pietra di Issione. Cacciato Aristarco, Xena ascolt\u00f2 i consigli della serva: il suo vecchio padrone Demetro, ucciso proprio da Xena, fece scavare delle gallerie per far crollare le mura di Rodi, e avvelen\u00f2 il grano per far ammalare la popolazione. Di nuovo al presente, Xena scopre che le scorte di grano sono state avvelenate e che met\u00e0 delle truppe \u00e8 ora ammalata: qualcuno sta usando le stesse tattiche da lei usate in passato. Cos\u00ec organizza con Plistene, comandante dell'armata, un gruppo di soldati per andare ad assicurarsi che la diga del villaggio non sia in mano al nemico; qui, inizia a ricordare un'altra strategia usata in passato: sulle rive del fiume di Corinto, Xena organizz\u00f2 con Deione (\"Xena e il figlio dei centauri\") un attacco a sorpresa alla citt\u00e0. I centauri da lei catturati, guidati da Caleipo - il centauro che ha cresciuto suo figlio Seleuco - furono liberati da Aristarco per portare un messaggio al loro capo, mentre i prigionieri di Corinto furono uccisi e gettati nel fiume. Al presente, i soldati nemici cominciano a uscire dalle acque del fiume e ad attaccare Xena e gli altri; mentre combattono, la guerriera vede in lontananza delle montagne molto simili a quelle della visione della crocifissione. Tornati a Pella, Xena e Olimpia scoprono che le scorte di cibo non basteranno mai. Xena ricorda di quando Seleuco stava per nascere: lei e Aristarco erano ancora insieme proprio per lui; Aristarco progettava di aspettare la nascita di suo figlio per poi portarlo via. Xena fece per\u00f2 catturare alcuni centauri da Deione, e tra essi vi era anche Caleipo. Quando Xena li condann\u00f2 a morte, Aristarco li liber\u00f2 e fugg\u00ec con loro. Per salvare Olimpia, Xena ha organizzato un piano per farla fuggire di segreto dal villaggio, ma la giovane non vuole saperne niente: se \u00e8 suo destino morire, lo accetter\u00e0. Quella notte, Xena \u00e8 nella foresta attorno al villaggio quando nota una galleria sotto le mura. Improvvisamente viene colpita da una freccia avvelenata al collo, e ricorda di come Eumene le diede un infuso di un fiore di un cespuglio di Santra per calmarla durante il parto, dicendole che dopo le avrebbe dato una radice di Kala per farla tornare in s\u00e9. Xena vede davanti a s\u00e9 Eumene con una cerbottana, e poi sviene. Al risveglio, questa le spiega come era divenuta sua schiava solo per apprendere da lei le sue strategie, attendendo il momento in cui avrebbe potuto vendicare la morte del suo sposo, Demetro. Le rivela infine di essere stata lei a uccidere Aristarco: Aristarco raggiunse l'accampamento di Xena per portare in salvo lei e il bambino durante l'attacco dei centauri. Eumene lo scopr\u00ec, e avvis\u00f2 Deione della sua presenza, perch\u00e9 lo uccidesse. Mentre Seleuco nasceva, Aristarco veniva colpito a morte da Deione; Eumene fece salire su un carro Xena e il bambino, e la guerriera, vedendo Aristarco in fin di vita, gli mostr\u00f2 suo figlio, l'ultima cosa che ha visto in vita. Finito il racconto, Xena mostra a Eumene una radice di Kala: l'ha mangiata prima di entrare nella caverna, avendo gi\u00e0 capito chi c'era dietro l'assalto. Xena sta per ucciderla, ma capisce che Aristarco non sarebbe vendicato in questo modo. Gli uomini della donna arrivano, e anche Olimpia e Plistene con i suoi soldati. Vedendo sconfitti i suoi guerrieri, Eumene tira una corda per far crollare la volta del tunnel, ma Xena usa il chakram e la seppellisce sotto di essa. Finito tutto, Xena e Olimpia si accampano per la notte; Xena \u00e8 sicura che se Aristarco fosse vivo sarebbe tutto diverso, ed \u00e8 col cuore pieno di dolore che ricorda di come affid\u00f2 Seleuco al centauro Caleipo, perch\u00e9 crescesse lontano dalla guerra.\nXena e la corona di Minerva.\nTrama.\nAutolico ruba un preziosissimo diamante, e fuggito dal castello si trova davanti Melania; Autolico inizialmente crede che sia Xena; capendo dal suo sguardo di doverlo restituire, lo rigetta nelle finestre del castello. Xena \u00e8 allibita: non pu\u00f2 credere che sia cos\u00ec stupido. Corilo li raggiunge e spiega al ladro che quella che ha davanti \u00e8 Melania, la sosia di Xena, e Autolico se la prende con lui perch\u00e9 ha restituito inutilmente il gioiello. Pi\u00f9 tardi, a una taverna, Corilo e Melania spiegano al ladro il loro piano: intendono intrufolarsi nel castello in cui \u00e8 custodita la chiave che li porter\u00e0 alla famosa Corona di Minerva, nascosta quando il giovane re Cleandro spar\u00ec. Ora il suo regno \u00e8 governato da due tiranni: Ormestin e Krypto. Il piano prevede che Melania entrer\u00e0 nel castello fingendosi Xena, mentre Autolico penetrer\u00e0 per una delle finestre. La prima fase del piano procede bene: il ladro arriva nella sala della chiave, ma nel forziere dove questa dovrebbe essere contenuta c'\u00e8 un bambino. All'improvviso Melania entra nella stanza e fa catturare Autolico dalle guardie, portando via il bambino. In cella, il ladro riceve la visita dell'ancella che si occupava del bimbo, Glafira; questa chiede informazioni su Xena, e Autolico le dice che \u00e8 una donna per bene, non come Melania, che ha rapito il bambino. La vecchia si allontana, dicendo che Melania va avvisata del segreto della chiave. Inoltre un vecchio prigioniero gli dice che \"quando il portale si aprir\u00e0, il bambino non sar\u00e0 pi\u00f9 tra noi\". Raggiunto Corilo, gli spiega che il suo piano era quello di dare una vera famiglia al bambino e anche a s\u00e9 stessa, e il guerriero accetta molto entusiasta, aiutandola ad accudire il beb\u00e8. La sua vita idilliaca sfuma quando Autolico la trova e intende riportare il bambino al castello. Questo per\u00f2 scappa e i due pi\u00f9 Corilo partono alla sua ricerca. Salvatolo, Melania intende ancora tenerlo e crescerlo come suo, e Corilo \u00e8 d'accordo; Autolico invece intende recuperare la Corona, ma vuole trovare il modo di risparmiare il bimbo. Mentre cambiano il pannolino del beb\u00e8, il trio scopre che quello \"usato\" \u00e8 in realt\u00e0 la mappa che conduce al tesoro. Raggiunto il luogo indicato, vengono raggiunti dagli uomini di Ormestin e Krypto: inizia una battaglia, durante la quale il bambino si trascina su un cuscino, trasformandosi nello scomparso re Cleandro. Improvvisamente la vera Xena mette fuori gioco le guardie, ponendo fine alla battaglia, ma i due tiranni fuggono con la Corona di Minerva. I quattro ritornano cos\u00ec al castello con lo scopo di recuperare il cimelio: il gruppetto affronta e sconfigge facilmente Ormestin e Krypto. Sconfitti i tiranni, Cleandro viene raggiunto da Glafira, ora una bella e giovane donna: Xena spiega che Minerva aveva reso il re un bambino per punire la sua crudelt\u00e0, mentre aveva reso vecchia la sua sposa Glafira per darle la saggezza. Infine Xena si congratula con Melania per tutte le buone azioni che, nonostante tutto, ha fatto, ma Melania non \u00e8 felice: lei non pu\u00f2 avere figli, ed \u00e8 per questo che voleva accudire il piccolo Cleandro; Xena riesce a consolarla, dicendole che \u00e8 sicura che anche per lei verr\u00e0 il momento di divenire madre.\nXena e la figlia di Policne.\nTrama.\nDi fronte alla riva di un fiume Xena ricorda i momenti in cui la sua armata venne sconfitta dai barbari. Ancora oggi la principessa guerriera non riesce a perdonarsi l'errore che commise in quella battaglia che cost\u00f2 la vita di molti dei suoi uomini.\nAd un tratto il discorso che Xena stava facendo ad Olimpia viene interrotto dall'arrivo di alcuni barbari in cerca di cibo. Il bardo di Potidea si accorge che tra loro c'\u00e8 una ragazza chiara di capelli e nota la caratteristica piuttosto insolita tra persone di quella trib\u00f9.\nAll'improvviso i barbari vengono attaccati da un guerriero di nome Mirone che \u00e8 in cerca degli scalpi dei barbari. Xena interviene nello scontro fermando Mirone permettendo ai barbari di fuggire con la loro canoa, mentre Olimpia nota che uno di loro ha un oggetto la cui fattura non \u00e8 tipica del loro popolo e scopre che si tratta infatti di un oggetto che apparteneva a Xena.\nLa principessa guerriera inizia a sospettare che la bionda fanciulla che aveva visto poco prima fosse la figlia di Rados, un suo ex soldato e della sua sposa Demia. La figlia dei due venne rapita pi\u00f9 di un lustro fa e da allora di lei non si \u00e8 saputo pi\u00f9 nulla.\nDecisa a saperne di pi\u00f9 Xena si reca al villaggio di Rados insieme a Olimpia.\nI due sposi riconoscono subito l'oggetto trovato dalla poetessa e raccontano a Xena che un giorno, loro figlia, Vanesa, si era allontanata al fiume per giocare e dal quel giorno non ebbero pi\u00f9 notizie di lei. Rados aveva trovato in quella zona il suo abito strappato e bruciato intuendo che i barbari l'avevano uccisa.\nXena confessa loro di aver visto Vanesa tra i barbari e Olimpia propone di andarla a riprendere.\nCon molte difficolt\u00e0 Xena raggiunge Policne, il covo dei barbari, riuscendo a trovare Vanesa e portarla via con s\u00e9, ma la giovane si ribella al loro volere dimostrando di essersi ambientata alla vita dei barbari. Xena e Olimpia scoprono che la giovane non era una schiava come loro pensavano bens\u00ec \u00e8 divenuta Pilee: la figlia adottiva di Cirvik, il capo dei barbari.\nLe due eroine riportano Vanesa alla sua famiglia, ma la giovane si rifiuta di stare con loro e si ribella.\nXena si rende conto che ora che la figlia del capo \u00e8 stata rapita, ben presto il villaggio verr\u00e0 attaccato dai barbari ed \u00e8 necessario organizzare presto una difesa.\nDemia cerca di farsi accettare dalla figlia mentre Rados guarda la situazione in maniera pi\u00f9 dura e si rende conto che in realt\u00e0 sua figlia \u00e8 morta e che la ragazza che Xena ha riportato al villaggio \u00e8 solo la figlia di un barbaro.\nGli uomini del villaggio preparano una difesa contro i barbari e stanno in allerta.\nIntanto Vanesa inizia ad avere ricordi della sua famiglia e nonostante ha ancora dei contrasti accetta la loro presenza.\nXena fa notare alla giovane che presto tra le sue due famiglie ci sar\u00e0 una guerra e vi saranno morti da ambedue le parti. Tuttavia c'\u00e8 un modo per fermare tutto ci\u00f2: lei conosce entrambe le lingue e se facesse da interprete si potrebbe provare una via pacifica con la quale accordarsi.\nIn breve tempo i barbari raggiungono le mura del villaggio: lo scontro \u00e8 alle porte.\nVanesa decide di fare da interprete con Cirvik e gli fa capire che anche tra il mondo civile lei ha una famiglia.\nIl dialogo avviene pacificamente e sembra possibile instaurare una tregua quando Mirone, il mercenario che attacc\u00f2 i barbari all'inizio dell'episodio, aggredisce all'improvviso il capo dei barbari. Xena si intromette ed ingaggia un combattimento col mercenario. Lo scontro \u00e8 vivace ma si consuma in fretta e termina con Mirone che perde la vita con una pugnalata al torace.\nVanesa comprende di avere due famiglie, ma decide di continuare la sua vita a Policne con Cirvik per tornare a trovare la sua famiglia naturale ogni tanto.\nOlimpia si era pi\u00f9 volte domandata se riportare Vanesa dalla sua famiglia naturale fosse stata una cosa giusta e ora che tutto \u00e8 finito sa che era stata la cosa pi\u00f9 giusta da fare: tra i civili e i barbari si era stabilita una tregua, Rados e Demia hanno ritrovato una figlia che credevano morta da tempo e Vanesa si pu\u00f2 dividere tra l'affetto di due famiglie.\nXena e la favola a lieto fine.\nTrama.\nMentre Xena e Corilo dormono ancora nel loro accampamento nella boscaglia Olimpia si fa una doccia.\nUn'aquila sveglia la principessa guerriera, che si lamenta di non essere stata svegliata dalla poetessa come le aveva chiesto; Xena voleva alzarsi all'alba per catturare il brigante Zagros.\nLa principessa guerriera si alza di corsa e cerca una corda ma non trovandola prende il corpetto che Olimpia aveva lasciato appeso ad un ramo. La donna non si accorge di nulla e continua a canticchiare mentre si lava.\nAppena uscito il brigante Zagros \u00e8 gi\u00e0 pronto per nuove scorribande ma Xena piomba nel suo accampamento e lo cattura per fermarlo nuovamente.\nTornata indietro da Corilo e Olimpia, la principessa guerriera scopre che la poetessa \u00e8 in cerca del corsaletto che le aveva sottratto. Quando Olimpia scopre che la veste che stava tanto cercando \u00e8 stata usata da Xena per legare il mercenario, si arrabbia molto e rimprovera la principessa guerriera di aver usato per i suoi sporchi lavori il suo corsaletto preferito e le fa notare che per colpa sua ora \u00e8 costretta ad indossare un sacco!\nNonostante questo piccolo battibecco la compagnia riprende il suo viaggio: Zagros deve essere assicurato alla giustizia al pi\u00f9 presto. Camminando lungo il sentiero il gruppo si avvicina a un tempio di Venere proprio nel momento in cui avviene al suo interno un'esplosione. Incuriosita dall'accaduto la compagnia si reca sul posto e Xena trova a sorpresa con Venere una bambina che gi\u00e0 aveva avuto modo di conoscere tempo addietro: Alesia, la figlia di un re suo amico da anni. La bimba \u00e8 scappata di casa dopo la morte della madre e il secondo matrimonio del padre: la matrigna non le piaceva, ed \u00e8 fuggita in cerca della sua fata buona.\nXena si offre di riaccompagnare la bambina a casa ma sul cammino si accorge che gli uomini di Zagros sono sulle sue tracce. Mentre la principessa guerriera va a fermare la banda di guerrieri Olimpia inizia a raccontare alla piccola Alesia la favola di Cenerina: una fanciulla pura, spensierata e altruista che veniva maltrattata dalla matrigna cattiva e dalla perfida sorellastra. Nell'immaginazione di Olimpia il racconto \u00e8 interpretato da lei stessa, nelle veci di Cenerina, e da Xena e Venere rispettivamente nei panni della matrigna e della sorellastra.\nNel frattempo nel loro castello il padre di Alesia si mobilita preoccupato a organizzare le ricerche della figlioletta mentre la sua sposa si preoccupa delle sorti della piccola e si colpevolizza della sua scomparsa.\nVenere, rimasta sola nel suo tempio, rimane dispiaciuta dalla partenza di Alesia e decide di tornare a farsi viva da lei nella speranza di convincerla a tornare al tempio con lei in modo da allevarla come se fosse figlia sua. La dea compare dalla piccola mentre Olimpia sta continuando il suo racconto e si intromette modificandone la vicenda, rendendola molto pi\u00f9 simile a un racconto d'amore. I personaggi vengono nuovamente mutati: Venere \u00e8 ora la matrigna, Xena la sorellastra e Olimpia incarna Cenerina, ora resa molto brutta e goffa; in questa parte del racconto subentra anche Corilo, nelle veci di un affascinante messaggero del re che invita le fanciulle del villaggio a presentarsi a corte per partecipare a un ballo in nome del principe del regno. Il racconto viene presto interrotto da Xena che, una volta sbarazzatasi dei suoi inseguitori, sopraggiunge dai suoi compagni impedendo a Venere di proseguire a narrare.\nQuesta si allontana mentre la compagnia si accampa per mangiare. Xena e Olimpia cucinano, Corilo invece, incaricato da Olimpia, continua la favola per Alesia.\nIntanto Venere non accetta di essere messa da parte e cerca di disturbare Xena, spingendo gli uomini di Zagros nuovamente tra le sue tracce e proponendole poi un accordo: la possibilit\u00e0 di riavere il brigante tra loro in cambio di Alesia.\nCorilo si immedesima nel protagonista della storia rendendo Cenerina un uomo di nome Tirso. Il patrigno e il fratellastro impediscono al giovane di prendere parte al ballo di corte e lo lasciano a casa quando sopraggiunge Armonia, una fata interpretata da Xena che gli rende l'aspetto di un nobile affinch\u00e9 possa partecipare alla festa e ballare con la principessa, che altri non \u00e8 che Olimpia. Il ballo procede magnificamente e il giovane riesce a far breccia nel cuore della bella principessa, ma l'incantesimo svanisce in fretta costringendo Tirso alla fuga e, preso dalla fretta di andarsene, non si accorge di sottrarre alla principessa una scarpetta.\nCorilo continua il suo racconto, ma Xena lo riporta alla realt\u00e0 e scopre che Alesia non \u00e8 pi\u00f9 nel campo: la piccola \u00e8 fuggita mentre il guerriero continuava il suo racconto senza accorgersi di nulla. Xena attribuisce ad Olimpia la responsabilit\u00e0 della fuga della piccola e parte alla sua ricerca.\nPochi attimi dopo sopraggiunge nell'accampamento una vecchia che sostiene di essere stata aggredita da un gruppo di uomini nei pressi del fiume vicino. Olimpia sospetta degli uomini di Zagros e si reca sul posto lasciando Corilo solo a occuparsi del brigante catturato.\nLa poetessa si allontana cadendo cos\u00ec nel tranello tesole dalla dea dell'amore: la vecchia infatti era Venere, e con un pretesto riesce a far allontanare Olimpia con lo scopo di prendere Alesia e portarla via con s\u00e9. La dea per\u00f2 non era al corrente della fuga della piccola, ma Zagros si offre di ritrovarla in cambio della libert\u00e0. Venere quindi lo libera mentre Xena ritrova la piccola che sta passando un grave pericolo: Alesia \u00e8 scivolata in un dirupo e si \u00e8 retta a una vecchia radice. La principessa guerriera la trae in salvo e la riporta all'accampamento, dove trova Corilo legato e imbavagliato. In questo frangente ritorna anche Olimpia, e Corilo spiega a tutti l'inganno di Venere.\nIl gruppo si rimette in viaggio e lungo il cammino Alesia chiede a Xena di continuare la favola. Ora \u00e8 la principessa guerriera a interpretare Cenerina e rende il personaggio una coraggiosa guerriera tutta d'un pezzo. La matrigna diviene Zagros e due dei suoi uomini le sorellastre. Il principe che ha l'aspetto di Corilo sopraggiunge all'improvviso dicendo che colei che indosser\u00e0 alla perfezione la scarpetta che ha con s\u00e9 diventer\u00e0 la sua principessa. L'uomo domanda a Cenerina di provarsi la scarpetta ma ella rifiuta e lo fa allontanare. La matrigna e le sorellastre, dispiaciute di non essere state scelte dal principe, decidono di impossessarsi delle sue ricchezze rubandogliele. Cenerina dovr\u00e0 fermare la sua famiglia e sopraggiunge la fata (ora interpretata da Olimpia) che le offre il suo aiuto, ma Cenerina la relega a pulire la cucina.\nQuesto suona offensivo ad Olimpia, che accusa Xena di sottovalutarla. Arrabbiata, Olimpia decide di allontanarsi dal gruppo e proseguire il viaggio da sola.\nXena \u00e8 costretta a raggiungere il castello del padre di Alesia da sola e trova entrambi i sovrani legati al loro trono: gli uomini di Zagros sono da poco fuggiti con i gioielli della corona. Xena fa s\u00ec che Alesia e la regina stiano un po' insieme per conoscersi meglio, e poi parte all'inseguimento degli uomini di Zagros.\nOlimpia intanto raggiunge un santuario di Venere e la chiama, per farle notare che ci\u00f2 che sta facendo ora per Alesia in realt\u00e0 \u00e8 solo dannoso per la piccola. Le domanda quindi di non essere egoista e di pensare al bene della bambina facendo ci\u00f2 che \u00e8 davvero giusto per lei.\nXena raggiunge presto i briganti e mentre Alesia riesce finalmente a comprendere la matrigna e accettarla, la principessa guerriera affronta i suoi nemici e li sconfigge grazie anche all'aiuto di Olimpia, che decide di tornare al suo fianco.\nPrima di ripartire con Corilo e Olimpia, Xena trae spunto dalla battaglia avvenuta con gli uomini di Zagros per descrivere come fece Cenerina a sconfiggere la matrigna e le sue sorellastre, proteggendo il principe e ottenendo cos\u00ec un bel lieto fine per la favola.\nPrima che i tre guerrieri salutino Alesia e la sua famiglia, Venere sopraggiunge per dire alla piccola che la sua matrigna le vuole bene e che deve restarle vicina.\nSalutati tutti, Xena, Olimpia e Corilo ripartono insieme per una nuova avventura, mentre la poetessa, ispirata dalla favola di Cenerina, pensa ad una nuova storia da scrivere su un bambino bugiardo (evidente riferimento a \"Pinocchio\").\nXena nel giardino incantato.\nTrama.\nUna grande tempesta coglie Xena e Olimpia, in viaggio verso l'India, e le costringe a ripararsi in una caverna. La principessa guerriera ha una ferita su una gamba, causatale da un precedente scontro, cos\u00ec inizia a ricucirsela mentre parla con Olimpia, la quale scherza sul fatto che, forse, Xena combatte il male solo per il gusto di suonarle alla gente. Xena pare rilassata e divertita, nonostante si stia ricucendo da sola la ferita, questo fino a quando la visione di Olimpia appesa ad una croce non le compare alla mente. Le due guerriere vengono interrotte da un rumore. Olimpia va a dare un'occhiata ma sembra non tornare pi\u00f9, cos\u00ec Xena la cerca e trova un buco nella terra che pare molto profondo. Convinta che Olimpia vi sia caduta dentro, vi si getta a sua volta. Le due si svegliano in luogo misterioso, incantevole, fiorito e colorato che ricorda ad entrambe Illusia, se non fosse per la mancanza di musica. Inoltre, il taglio sulla gamba di Xena sembra essersi perfettamente sanato... La principessa guerriera e Olimpia fanno la conoscenza di un uomo anziano, che dice di essere il servitore di Adin, il padrone e guida spirituale del luogo. Le due guerriere si recano quindi nel suo palazzo e lo incontrano: Adin le convince a trascorrere l\u00ec la notte, prima di fare ritorno nel mondo reale. Olimpia sembra apprezzare molto quel luogo cos\u00ec mistico e tranquillo... Dopo aver fatto un rilassante bagno insieme a Xena, Olimpia prende lezioni di respirazione e meditazione da Adin mentre Xena pratica tai-chi in giardino. A Xena e Olimpia accadono cose strane: la prima viene colta da un attacco di violenza, ed attacca delle statue raffiguranti degli esseri umani in strane posizioni, mentre Olimpia ricorda Speranza, cadendo nello sconforto. Cos\u00ec, Adin le consiglia di allenarsi ancora con lui. Olimpia per\u00f2 non riesce a togliersi dalla mente il passato e la terribile faccenda di Speranza, e le lacrime cominciano a bagnarle le gote.\nDurante la notte, Xena e Olimpia parlano tra loro: la bionda vuole fermarsi ancora, tutta quell'atmosfera la incanta. Xena, seppur non convinta, acconsente, e nota la ferita sulla sua gamba, apparire e sparire, come per incanto. Il giorno successivo, Olimpia parla con Adin di Xena, confidandogli la propria preoccupazione riguardo al lato oscuro di Xena, che nel frattempo inizia ad avere delle allucinazioni che la preoccupano non poco: immagina di fare male ad Olimpia e di provare piacere in ci\u00f2... Spaventata da questi pensieri e dal proprio istinto malvagio che sente venire a galla, Xena va a parlare con Adin, che le spiega che l'atmosfera del luogo sta forzando e lasciando emergere il lato malvagio di Xena, e le consiglia di andare via prima di fare del male sul serio all'amica. A Xena torna ancora in mente l'immagine di Olimpia appesa ad una croce... Cos\u00ec la guerriera scrive una lettera di congedo all'amica, mentre il suo naso inizia a sanguinare. L'avvenimento si ripete durante la notte, quando Xena va a salutare Olimpia, mentre questa dorme. Ma tutta la situazione sembra convincere poco la principessa guerriera che, andandosene, si sofferma ad osservare le strane statue blu nel giardino. Con i suoi soliti metodi persuasivi, convince il servitore a raccontarle cose succede l\u00ec, in quel luogo misterioso. Egli le rivela che Adin \u00e8 una persona malvagia che si nutre della bont\u00e0 delle persone e che, una volta assorbitala tutta, le vittime si trasformano in quelle statue blu. Xena deve perci\u00f2 fermare Adin e salvare Olimpia. Ma per poterlo fare deve eliminare ogni rimasuglio di bont\u00e0 dal suo cuore, e ci riesce. Di Xena non resta che il lato oscuro quando attacca Adin, intento a manipolare Olimpia, gi\u00e0 caduta in trance durante una loro seduta. La lotta tra Xena e Adin \u00e8 dura, e la principessa guerriera sembra aver perso ogni umanit\u00e0, essendo sul punto di ferire anche l'innocente servitore. Olimpia esce dallo stato di trance e riesce a fermare Xena, che per\u00f2 uccide Adin. Il mondo d'illusione scompare e il servitore, in procinto di tornare da sua moglie e dai suoi figli, si congeda dalle guerriere, che proseguono il loro cammino verso l'India.\nXena contro Devi, la dea ind\u00f9.\nTrama.\nXena e Olimpia raggiungono un villaggio nel cuore dell'India discorrendo sullo yoga e sulle tradizioni ind\u00f9. A un tratto un uomo attira l'attenzione della folla presentando il suo numero: una prova molto pericolosa che consiste nell'inviare la sua assistente nella terra degli spiriti tramite una corda.\nLa donna sparisce in una nuvola di fumo e una volta richiamata dal suo collega ricompare dal cielo. Tuttavia qualcosa va storto in questo gioco di prestigio poich\u00e9 la donna ricompare a pezzi.\nL'uomo mette i resti della compagna in una cesta e quando la riapre la ragazza esce nuovamente in vita. Tutto sembra far parte di un'illusione dunque, ma in realt\u00e0 qualcosa non funziona veramente: la ragazza \u00e8 posseduta da un demone.\nXena interviene e combatte la ragazza indemoniata ma sembra che non vi sia modo di liberarla, quando Olimpia le si avvicina scacciando il demone. Lo spirito demoniaco si muove velocemente tra la folla per poi scomparire all'improvviso vicino alla poetessa.\nOlimpia viene subito definita una Devi: una dea ind\u00f9 dai grandi poteri.\nL'illusionista viene cacciato dalla gente e definito posseduto dal male ma Xena lo fa fuggire prima che la gente lo assalga.\nLa principessa guerriera non sa spiegarsi ci\u00f2 che \u00e8 successo a Olimpia e lo definisce un caso strano che non dovrebbe avere seguiti ma la poetessa senza neppure accorgersi cur\u00f2 l'occhio di un cieco e successivamente libera lo stesso illusionista dal male.\nOlimpia non sa spiegarsi ci\u00f2 che sta avvenendo ma non pu\u00f2 nemmeno impedire alla folla di venerarla: sempre pi\u00f9 persone la circondano offrendole devozione e la cosa sembra quasi farle piacere.\nXena sempre pi\u00f9 perplessa fa visita a un tempio del luogo insieme a Belur (l'illusionista) e scopre l'esistenza dell'acqua del fiume Gange: acqua che \u00e8 in grado di distruggere ogni demone o essere maligno. Osservando i dipinti del tempio, Xena nota tra i demoni raffigurati anche Tajaka, un demone dalle sembianze femminili che racchiude in s\u00e9 forti poteri malvagi. Questo demone sembra avere una predilezione per le perle e finge di curare le persone per poi sacrificarle.\nUscendo dal tempio la principessa guerriera vede Olimpia con le stesi vesti di Tajaka e nella stessa posa del dipinto.\nInizialmente Xena cerca di non far capire a Olimpia i forti sospetti che ha su di lei per poi uscire allo scoperto identificando il demone.\nTajaka esce allo scoperto: si \u00e8 impossessata del corpo di Olimpia.\nXena comprende che in realt\u00e0 \u00e8 Belur il vero Devi e gli chiede di aiutarla a scacciare Tajaka dal corpo di Olimpia per essere ripagata dell'aiuto dato pi\u00f9 volte all'uomo.\nBelur preso dalla paura e dall'insicurezza in un primo momento fugge dal villaggio per poi tornare ad affrontare il demone.\nXena giunta al villaggio ingaggia un combattimento con Tayaka nel tentativo di scacciarla dal corpo di Olimpia ma fallisce.\nLa situazione sembra volgere al peggio, ma per fortuna Belur si concentra sui suoi poteri, riuscendo a scacciare il demone e a sconfiggerlo.\nOlimpia riprende la sua vita normale tornando a intraprendere il suo cammino verso la ricerca dell'equilibrio interiore con Xena, mentre Belur parte da solo per un viaggio alla ricerca di s\u00e9 stesso e delle forze che lo circondano.\nI tre dunque prendono strade diverse, ma tutte e tre continueranno a viaggiare in cerca della loro conoscenza interiore.\nXena e il suo karma.\nTrama.\nIl viaggio di Xena e Olimpia alla scoperta dell'India continua. La poetessa sembra essere molto affascinata da questa cultura e per immergersi maggiormente nelle tradizioni del posto domanda alla principessa guerriera di seguire il suo esempio e di indossare vesti del luogo.\nXena non sembra essere molto convinta ma accetta la richiesta della compagna di viaggio.\nAd un tratto nella piazza in cui le due stavano mercanteggiando il prezzo degli abiti di Xena, avviene un rito tradizionale e incuriosite si aggregano alla processione per scoprire di che si tratta. A breve comprendono che sta avendo luogo un rito funebre ma vengono a conoscenza di una terribile legge del luogo: le consorti dei defunti dovranno accompagnare i mariti nel regno dei morti, pertanto verranno gettate vive tra le fiamme mentre il cadavere dello sposo viene cremato. Xena e Olimpia intervengono in favore della donna che sta per essere coinvolta nel rituale e la salvano facendola fuggire con loro. Tuttavia la fuga si dimostra piuttosto breve: le tre donne vengono circondate e per Xena sembra non ci sia via di scampo quando Naiyima, la donna che hanno tratto in salvo, con movimenti particolari emette fasci di luce che avvolgono il corpo della principessa guerriera. Uno in particolare colpisce la donna e la fa scomparire, ma Naiyima la rassicura dicendole che ci\u00f2 che le sta accadendo non \u00e8 nulla di malvagio: sta solo per intraprendere un viaggio che le far\u00e0 attraversare le sue vite future e gli mostrer\u00e0 il suo karma.\nXena si ritrova cos\u00ec in un altro tempo reincarnata nel corpo di una grande pacificatrice di nome Armighedda. Sul posto sta per avvenire uno scontro ma Armighedda sta tentando di fermare i suoi nemici cercando di trasmettere loro il suo messaggio di pace. Tuttavia la sua nemica altri non \u00e8 che la reincarnazioni di Antinea che una volta scoperto di aver di fronte a s\u00e9 Xena far\u00e0 di tutto per ucciderla e impossessarsi dei suoi poteri. La battaglia ha luogo e ad aiutare Armighedda arriva un valoroso guerriero ind\u00f9 di nome Shakti con i suoi uomini, ma il giovane viene ferito in battaglia e insieme al suo braccio destro fugge portando in salvo la pacificatrice.\nNel frattempo al presente Olimpia ha fatto in modo di bloccare l'entrata del luogo in cui si sono nascoste dalla folla che vuol far avvenire il rituale funebre. Naiyima mostra alla poetessa i suoi poteri che sembrano provenire dagli strani simboli che la donna ha tatuato in diverse parti del proprio corpo. Naiyima spiega ad Olimpia di aver mandato Xena nel futuro affinch\u00e9 si possa proteggere da un essere malvagio che minaccia il compimento del suo karma, impedendole di avere pace nelle sue vite future; purtroppo non ha avuto il tempo di spiegare alla principessa guerriera in che modo deve affrontare il suo nemico: Olimpia si offre di andare nel futuro ad aiutare la compagna ma prima deve conoscere l'arma che occorrer\u00e0 a Xena: deve imparare il Mendi.\nMentre Xena nel futuro cura la ferita di Shakty, Olimpia si rende conto che il Mendi \u00e8 un passaggio verso l'illuminazione che non va compreso ma solo accettato. Capisce dunque che per far scorrere i suoi poteri attraverso di lei deve lasciarsi guidare da esso. Pronta per intraprendere il suo viaggio la poetessa viene mandata da Naiyima nel futuro con l'obbiettivo di portare il nemico di Xena al presente per sconfiggerlo attraverso il Mendi.\nOlimpia giunge nel futuro di Xena scoprendo che il suo karma l'ha fatta reincarnare nel corpo del valoroso guerriero Shakty. Di nuovo insieme Xena e Olimpia vanno in cerca di Antinea per fermarla ma le due vengono sconfitte in battaglia e catturate.\nAntinea decide di ucciderle pubblicamente in modo da sedare i rivoltosi togliendo loro ogni speranza uccidendo i loro eroi. Mentre la maga d\u00e0 disposizioni per preparare la loro morte, Xena e Olimpia usano il Mendi tatuando sulla loro pelle i suoi simboli, e grazie ad alcune mosse particolari fanno riapparire quel vortice spazio temporale che le riporta al presente assieme ad Antinea. Ora \u00e8 molto pi\u00f9 difficile sconfiggere la maga in quanto ha riacquistato i suoi terribili poteri. Xena viene sconfitta mentre ad Olimpia Antinea fa vivere il momento della crocifissione che tanto a lungo Xena ha sognato facendosi ossessionare da esso. La situazione sembra dunque capitolare quando Naiyima risveglia le forze del Mendi che imprigionano Antinea e con la collaborazione di Olimpia, Xena riesce a sconfiggere la maga e a ucciderla. Una volta aiutato le amiche a sconfiggere il male Naiyima cura le gravi ferite delle due eroine e poi scomparire. Nello scontro Xena dovette tagliare i capelli di Olimpia con il chakram per liberarla dalla terribile presa di Antinea, cos\u00ec, prima di ripartire, la poetessa si taglia i capelli molto corti.\nVolta al termine anche questa avventura le due riprendono il loro viaggio interrogandosi sui misteri del Mendi.\nXena contro i demoni d'Indrajit.\nTrama.\nXena e Olimpia vengono attaccate da un gruppo di demoni mentre stanno camminando sulla riva di un fiume. Xena usa il \"tocco\" su uno dei demoni e scopre che sono stati mandati da Indrajit, il re dei demoni, per impedire che Xena e Olimpia raggiungano l'Avatar, una divinit\u00e0 in forma umana destinata a salvare il genere umano. Quella notte Xena cura le sue ferite e si chiede se la violenza sia la giusta via dato che ora \u00e8 a conoscenza del suo destino come pacificatrice. Il giorno seguente, Xena e Olimpia continuano il loro viaggio e raggiungono una folla di gente povera e malata che sta godendo delle cure dell'Avatar. Le due sono stupite di scoprire che l'Avatar \u00e8 Belur, il Devi che poco tempo prima salv\u00f2 Olimpia dalla possessione di un demone. I tre si incamminano nel bosco e preparano un accampamento. Xena ha la sensazione che qualcuno li stia seguendo.\nImprovvisamente Hanuman, un uomo-scimmia, arriva e offre il suo aiuto per proteggere Belur. L'essere sa che Indrajit sta arrivando e suggerisce di andare al Grande Tempio per chiedere l'aiuto di Krishna, la suprema incarnazione della divinit\u00e0. Xena all'inizio \u00e8 riluttante ma poi si fida di Hanuman, considerando che ha aiutato altri Avatar in passato. Mentre si dirigono al tempio, Olimpia scopre da Belur che il rispetto per la vita \u00e8 la verit\u00e0 assoluta e Xena parla ad Hanuman del suo dilemma riguardante la \"via\" da seguire. Hanuman spiega che c'\u00e8 un'unica via per ogni persona e che ritrovarsi tra due vie \u00e8 una brutta cosa. Sono appena arrivati al tempio quando Indrajit, volando su un tappeto magico, si fionda verso di loro. Prima afferra Belur, poi Olimpia e infine torna a Lanka, l'oscura terra dei demoni. Xena \u00e8 pronta a seguirlo ma Hanuman la convince a invocare l'aiuto di Krishna per liberare Olimpia e Belur. Entrata nel tempio, Xena inizia a pregare.\nPoco dopo Krishna appare e riconosce la confusione di Xena sul cammino della sua vita. Le dice che per intraprendere la via di un santo nella sua vita futura, ora deve accettare la sua \"via dei guerrieri\". Krishna manda Xena e Hanuman a confrontare Indrajit e dice a Xena d'invocare il suo nome durante la battaglia per avere la forza di sconfiggere il re dei demoni. Xena e Hanuman entrano nel palazzo di Indrajit dove lo trovano mentre punta un pugnale alla gola di Olimpia. Xena lancia il chakram e taglia la mano di Indrajit, liberando Olimpia. Improvvisamente a Indrajit crescono altre cinque braccia, ognuna con un'arma in mano, e attacca Xena. La guerriera combatte con tutto quello che ha ma Indrajit le taglia entrambe le braccia con una falcetta. Mentre cade a terra, Xena invoca il nome di Krishna. Improvvisamente le sue braccia ricrescono, seguite da altre due. Xena inizia a smembrare Indrajit e, quando la battaglia finisce, le braccia supplementari scompaiono. Belur e Olimpia si salutano e Belur si mette in viaggio per tornare a casa. Olimpia, intanto, si reca sulla riva del fiume per osservare quelle acque che scorrono, che vanno avanti senza fermarsi...\nXena raggiunge la sua amica, la quale le confida che Belur le ha fatto scoprire se stessa e le ha mostrato il cammino, \"il cammino della pace\", un cammino che non segue purtroppo quello che la principessa guerriera ha deciso di inseguire, ovvero \"il cammino della guerra\"; ci\u00f2 nonostante le due amiche continuano il loro viaggio insieme e osservando il fiume Olimpia dice alla sua amica: \u00abTutti i fiumi portano al mare, e prima o poi anche noi finiremo nello stesso posto\u00bb.\nXena e Olimpia messaggere di pace.\nTrama.\nXena e Olimpia stanno viaggiando verso Archon, ma Olimpia \u00e8 arrabbiata per aver perduto la pergamena che narra le ultime gesta di Xena. La guerriera le dice di tornare al Pireo per trovare la pergamena e che si troveranno pi\u00f9 tardi ad Archon. Quando Olimpia torna al Pireo, incontra Corilo e viene raggiunta da Zaira e Milo, che hanno la pergamena perduta. Zaira, che crede che il messaggio di pace di Olimpia sia d'ispirazione, si presenta come un produttore e convince Olimpia a basare una recita sui suoi scritti. Compiaciuta dell'idea, Olimpia manda un messaggio a Xena sui suoi nuovi impegni, e lei e Corilo si dirigono al teatro per iniziare la ricerca degli attori.\nNel frattempo Zaira e Milo raggiungono individualmente i signori della guerra Kaelus, Cleon e Therax e convincono tutti e tre a investire una grande somma di denaro nella recita di Olimpia. Sapendo che la recita sar\u00e0 un fallimento nel giorno della prima, Zaira progetta di prendersi i soldi e lasciare il villaggio. Olimpia verr\u00e0 incolpata per la perdita e dovr\u00e0 badare ai signori della guerra arrabbiati. Al teatro, il cast sta diventando irrequieto. Sono annoiati dalla trama e tutti, incluso Corilo, cercano di far aggiungere da Olimpia pi\u00f9 sangue e combattimenti. Olimpia non vuole compromettere la sua integrit\u00e0 artistica ma diventa cos\u00ec arrabbiata dalle proposte del cast che va in cerca di consigli dal grande Sofocle, che ha la prima del suo spettacolo la stessa sera. Olimpia resta stupita quando entra nel teatro e vede il palco pieno di sesso e violenza. Si convince che se il grande Sofocle pu\u00f2 produrre quel tipo di materiale anche lei pu\u00f2 farlo. Olimpia torna immediatamente al suo teatro con una nuova idea in mente.\nPi\u00f9 tardi, mentre Olimpia e gli attori cambiano piani, due dei signori della guerra entrano di nascosto nel teatro. Attratti dalla violenza, apprezzano quello che vedono. Zaira entra nel teatro, vede i guerrieri nascosti e si stupisce nel vedere la nuova versione violenta della recita. Rendendosi conto che la nuova versione della recita sar\u00e0 un successo, Zaira convince Olimpia a tornare alla versione originale sulla pace. Pi\u00f9 tardi quella notte, la recita di Olimpia si apre col tutto esaurito e la gente inizia ad andarsene quasi subito. Arrabbiati al pensiero di perdere i loro denari, i signori della guerra salgono sul palco. Improvvisamente, Xena esce dalle quinte e combatte coi guerrieri. Mentre Xena e Olimpia combattono contro i signori della guerra, Zaira e Milo cercano di uscire dal teatro. Olimpia grida al pubblico che la loro \u00e8 una rappresentazione interattiva e che quindi possono fermare i due truffatori. Xena recupera il denaro dei signori della guerra e li convince a donare i fondi all'orfanotrofio locale.\nXena e l'alternativa di Critone.\nTrama.\nUn gruppo di banditi assassini stanno saccheggiando un tempio e stanno cercando di rapire le giovani vestali quando Xena, Olimpia e Corilo arrivano per combatterli. Xena prende il capo, Critone, mentre Corilo protegge la donna che il malvagio stava pestando a sangue. Olimpia \u00e8 stupita di vedere che la donna \u00e8 Nerissa, una fanatica religiosa che avevano pensato fosse stata imprigionata. Corilo, cercando di proteggere Olimpia e Nerissa, uccide inavvertitamente Critone. Xena \u00e8 costernata nel vedere Nerissa e Corilo \u00e8 scioccato di aver tolto una vita. Xena cura le ferite di Nerissa ma \u00e8 determinata a riportarla nella prigione da cui \u00e8 fuggita. Nerissa sostiene che quando era in prigione ha incontrato Belur, un profeta indiano, ed ora \u00e8 devota alla non-violenza e alla pace. Xena non le crede ma Olimpia \u00e8 comprensiva. Come nel loro primo incontro, Nerissa dice a Olimpia di lasciare il mondo violento di Xena e di unirsi a lei per fondare un ospizio per i poveri.\nNel frattempo, Corilo \u00e8 distrutto dalla sua azione e non \u00e8 felice di venire accolto come un eroe dai locali per aver ucciso Critone. Scoprendo che Critone ha un figlio, Armon, Corilo sente che deve dirgli quello che \u00e8 successo. Arrivando alla scuola del ragazzo, Corilo si placa quando sente che Armon crede che suo padre sia un uomo audace e giusto. Sentendo della morte di suo padre, Armon giura vendetta e Xena lo lascia unirsi a loro. Corilo e Armon fanno amicizia ma tutto finisce quando Nerissa parla ad Armon della malvagit\u00e0 di suo padre e del coinvolgimento di Corilo con la sua morte. Armon vuole uccidere Corilo ma Xena interviene e gli chiede di risparmiare la vita del guerriero. Il ragazzo accetta riluttante ma lascia il campo, mentre Xena gli ricorda che l'uomo che Corilo ha ucciso non era lo stesso che Armon pensava che fosse.\nOlimpia continua a difendere la conversione di Nerissa quando Armon torna per avvertirli che gli uomini di Critone stanno arrivando per uccidere Corilo. Corilo \u00e8 sollevato quando la sua colpa ha fine nel momento in cui Armon gli dice di sapere che l'uomo che Corilo ha ucciso non era quello che lui conosceva. La colpa di Corilo diminuisce un po' e Xena combatte contro i malviventi. Quando Xena viene ferita, Nerissa non vuole lasciare che Olimpia vada ad aiutarla. Nerissa \u00e8 arrabbiata che Olimpia sia ancora leale a Xena e le voci nella sua testa le dicono di distruggere la Principessa Guerriera. Dopo un'epica battaglia, Xena riesce a ferire Nerissa. Con il loro legame pi\u00f9 forte che mai, Xena e Olimpia lasciano Nerissa, priva di sensi, in prigione con l'incertezza che un giorno i Lumin la richiameranno.\nXena contro la dea Discordia.\nTrama.\nIn una notte tempestosa, Xena entra nella taverna di sua madre Irene. Trovando la stanza sospettosamente quieta e oscura, Xena afferra qualcuno nascosto nell'ombra. La luce si accende, tutti urlano \"sorpresa\" e Xena si ritrova tra le mani Corilo. Xena scopre di essere arrivata a una festa a sorpresa per il compleanno di Olimpia. Tutti i suoi amici sono li: la madre di Xena, sua sorella Leuca, Corilo, Minya, e Autolico. Nella taverna c'\u00e8 anche Racifo, una donna misteriosa dallo sguardo malvagio. Quando Xena li informa che Olimpia arriver\u00e0 il giorno seguente, tutti vanno a dormire. Durante la notte, Xena viene svegliata da un tuono e vede qualcuno che cammina nel cortile. Sospettosa, Xena entra nella stanza di Racifo e la trova morta con un pugnale nello stomaco. Discordia (Meighan Desmond), la nuova dea della punizione, arriva. Discordia dice a Xena che deve scoprire chi dei suoi amici \u00e8 un assassino e consegnarglielo, oppure la dea prender\u00e0 qualcuno a caso. Riunendo tutti i sospettati, Xena esamina il corpo pi\u00f9 da vicino. Scoprono che Racifo era una cacciatrice di taglie in cerca di Xena. Tutto questo viene confermato quando Olimpia arriva con alcune novit\u00e0.\nXena sospetta che Irene l'abbia uccisa per proteggere sua figlia, mentre Corilo pensa che sia Minya dato che Racifo \u00e8 anche conosciuta per tagliare i tendini ai cavalli delle persone che sta cacciando. Anche Autolico incolpa Irene per il crimine ma i diamanti di Racifo vengono trovati in possesso del re dei ladri e i sospetti cadono su di lui. Corilo viene considerato sospetto quando si scopre che Racifo stava cacciando anche suo fratello, Ceneo ma Leuca non pu\u00f2 testimoniare i suoi spostamenti. In poco tempo, tutti eccetto Xena ammettono di aver visto Racifo poco prima della sua morte. In pi\u00f9, Discordia diventa impaziente e accorcia il termine a poche ore. Infine dichiara che se l'assassino non verr\u00e0 trovato, uccider\u00e0 tutti. Quando il tempo scade, Discordia e i suoi uomini arrivano per prendere tutti ma Xena e i suoi amici li sconfiggono. Nella zuffa, Xena nota il modo con cui un candeliere sta dondolando e dice a Discordia di sapere chi \u00e8 l'assassino. Xena spiega che Racifo stava cercando di ferire il suo cavallo, Argo, ma la cavalla le ha tirato un calcio facendola tornare nella sua camera e creando degli eventi a catena che le hanno fatto finire il pugnale nello stomaco. Dato che no pu\u00f2 vendicarsi di un animale, Discordia se ne va arrabbiata. Risolto il mistero, tutti si scusano per essersi sospettati l'un l'altro e Olimpia riceve finalmente la sua festa di compleanno.\nXena e la sconfitta di Pompeo.\nTrama.\nUn gruppo di amazzoni guidate da Anfitea sta avanzando cautamente verso alcuni soldati romani. Sebbene Andromeda, una giovane combattente di un'altra trib\u00f9, sia ansiosa di combattere, Anfitea preferisce rimanere nascosta. Quando la regina amazzone ordina di attaccare il gruppo incontra una resistenza formidabile. Questo manipolo di soldati \u00e8 guidato da Bruto, il brillante leader e soldato pi\u00f9 fidato di Cesare. Mentre salva Andromeda, Anfitea viene uccisa per mano dell'eroe romano. Ora che Anfitea \u00e8 morta, Olimpia torna a essere la regina amazzone. Lei e Xena tornano al villaggio amazzone, dove scoprono da Pentesilea che i romani le hanno attaccate e hanno catturato la maggior parte della trib\u00f9. Xena si rende conto che \u00e8 Pompeo, il nemico di Cesare, ad aver rapito le donne per venderle come schiave e il gruppo di Bruto lo sta seguendo. Il combattimento tra Bruto e le amazzoni \u00e8 stato uno sfortunato incidente. Xena cattura Bruto, scoprendo che lui sa dove \u00e8 diretto Pompeo. Andromeda e la maggior parte delle amazzoni vogliono uccidere Bruto, ma Olimpia resiste. La sua nuova scoperta della non-violenza non le permetter\u00e0 di uccidere Bruto. Nel frattempo, Xena scopre qual \u00e8 il luogo in cui \u00e8 diretto Pompeo e progetta un'imboscata. La principessa guerriera trova le amazzoni mentre vengono scortate da un gruppo di romani, ma i suoi piani sembrano andare all'aria quando Andromeda viene catturata, e Xena e il suo gruppo sono obbligate ad arrendersi. Fortunatamente Xena era arrivata in quel luogo prima degli uomini di Pompeo e aveva nascosto delle armi sotto un mucchio di foglie. Xena e le amazzoni fuggono e prendono un gruppo di soldati romani come prigionieri. Sentendo la notizia della sconfitta della sua truppa, Pompeo ordina ai suoi uomini di tornare al villaggio amazzone. Olimpia va da Bruto ed \u00e8 sorpresa di scoprire che egli \u00e8 un uomo buono e premuroso. Sfortunatamente lui crede che Cesare sia un uomo giusto e onorevole come lui. Olimpia, tuttavia, offre a Bruto un trattato di pace tra le amazzoni e Roma. Bruto lo accetta con piacere prima dell'approvazione finale di Cesare. La sua natura onorevole \u00e8 pi\u00f9 evidente quando Bruto offre di lasciare che Xena lo porti da Pompeo per impedire il suo attacco imminente al villaggio. Quando i rinforzi leali a Cesare arrivano, Xena libera Bruto unendolo a loro, sapendo che diriger\u00e0 le forze di Pompeo per lei. Xena e Olimpia guidano le amazzoni in una grande battaglia, mentre le truppe di Bruto fermano quelle di Pompeo con l'artiglieria. Traendo vantaggio dal caos, Xena va al campo di Pompeo e combatte con lui fino alla morte. Tornando a Roma con la testa di Pompeo, Bruto \u00e8 stupito di vedere Cesare che brucia il trattato di pace con le amazzoni. Mentre Bruto riconsidera la sua lealt\u00e0 al capo, Olimpia passa la corona a Pentesilea, la quale sostiene di non essere una regina saggia quanto Olimpia, ma quest'ultima la riprende subito, dicendole: \u00abPensa a quello che Anfitea avrebbe scelto di fare\u00bb. Cos\u00ec Olimpia e Xena proseguono il loro viaggio, ma accompagnate, stavolta, dalla giovane Andromeda che, inesperta del mondo che la circonda, vuole percorrere il suo cammino al fianco della principessa guerriera e della sua amica.\nXena e le idi di marzo.\nTrama.\nCallisto \u00e8 segregata in un limbo infernale di follia e tormento. La donna discorre con una misteriosa creatura, che le d\u00e0 la possibilit\u00e0 di tornare nel regno dei vivi, per aiutare Cesare e fermare Xena. Ma, per fermarla, non potr\u00e0 ferirla fisicamente se prima lo spirito della principessa guerriera non sar\u00e0 corrotto e disgiunto dalla \"strada del guerriero\". Cesare, dormiente nel suo letto, sogna sesso selvaggio con Xena ma, svegliatosi di soprassalto, si ritrova davanti Callisto, che gli promette aiuto. Xena, Olimpia e Andromeda si stanno dirigendo ad Atene per incontrare Belur. Mentre Xena ed Andromeda dialogano tra loro, una freccia sta per colpire la principessa guerriera, che per\u00f2, con la sua solita prontezza di riflessi, riesce a fermarla. Da qui scoppia una rissa, nella quale Andromeda finisce seriamente in pericolo, salvata in extremis da Olimpia, con uno stratagemma intelligente, senza usare la violenza. Xena, praticando il tocco alla gola su uno di quelli che le hanno attaccate, riesce a scoprire che Cesare ha messo una taglia di sei milioni di denari sulla sua testa. Stufa delle prepotenze dell'uomo, decide di cercarlo al fine di ucciderlo una volta per tutte. Xena, ricordando la visione di Olimpia appesa ad una croce morente, decide di perseguire il proprio piano da sola, e perci\u00f2 si congeda dall'amica e da Andromeda. Mentre Callisto comunica a Cesare che presto Xena sar\u00e0 da lui, Olimpia ed Andromeda trovano Belur, impegnato ad usare le proprie doti magiche di guaritore per curare delle persone. Olimpia, rimasta molto affascinata da questa visione, chiede al santone di insegnarle ad agire come lui. Ma non \u00e8 cos\u00ec semplice: come Belur le spiega, la chiave per poter agire in quel modo non naturale \u00e8 essere pieni d'amore. Tutto sembra tranquillo, quando Andromeda ode dei rumori provenire dalla boscaglia e, in men che non si dica, il gruppo viene circondato da dei soldati romani capeggiati da Bruto, che, nonostante porga le proprie scuse per il suo comportamento ad Olimpia, non pu\u00f2 fare a meno di catturare il gruppo di persone in quanto ostaggi necessari a Cesare, come pedina vincente contro Xena. La guerriera, alla reggia di Cesare, vestita da legionario romano, s'infiltra a palazzo e, tramortendo altri legionari, spia l'uomo, seduto al tavolo. Cerca di colpirlo col cerchio rotante, ma Callisto ferma l'arma, mentre dei legionari accorrono e Xena deve battersi contro di loro. Fuggita dalla finestra, la guerriera si ritrova davanti Callisto, in tutta la sua follia. Le due discorrono del fatto che Cesare ha intenzione di proclamarsi imperatore di Roma entro breve, e la guerriera dai capelli biondi dice a Xena che Olimpia \u00e8 stata catturata da Bruto e i suoi uomini. Olimpia e gli altri prigionieri, rinchiusi nelle celle, sentono che sono in fase di preparazione delle croci. Andromeda cerca di liberarsi, ma viene fermata da un legionario. Bruto vuole impedire che Olimpia venga uccisa. Intanto Xena cavalca veloce, cercando di arrivare in tempo alla prigione dove sono rinchiusi Olimpia e gli altri. Bruto, allontanatosi dalle celle, incontra Xena, la quale, in cambio di informazioni sulla sua amica, rivela all'uomo che Cesare ha intenzione di proclamarsi imperatore e di farlo uccidere. L'uomo allora rivela a Xena dove si trovano gli ostaggi, ossia sul monte Guadalano. Alla principessa guerriera torna in mente la visione di se stessa ed Olimpia appese a delle croci mentre la neve cade su di loro. Spaventata, la guerriera chiede a Bruto se sul monte sta nevicando, e la risposta \u00e8 affermativa. Nelle prigioni, all'arrivo di Xena, Belur e Olimpia stanno meditando, ma prima di poter fare qualsiasi cosa, la guerriera viene fermata da Callisto, che tenta di corromperla, offrendole, in cambio della vita di Olimpia, pace e serenit\u00e0. Xena per\u00f2 sembra irremovibile e declina l'offerta, rispondendo, solenne, che la sua \"via\" l'ha gi\u00e0 trovata, lasciandosi alle spalle le proprie colpe. Callisto, momentaneamente sconfitta, \u00e8 furiosa. Intanto Cesare parla con Bruto e gli rivela proprio quello che Xena gli aveva gi\u00e0 anticipato in precedenza, ma a cui egli non aveva voluto credere. La delusione e la rabbia s'impadroniscono di lui. Callisto tenta di nuovo di parlare con Xena ma, venendo pressoch\u00e9 ignorata, lancia l'urlo di battaglia della principessa guerriera, avvertendo i legionari della sua presenza; Xena per\u00f2 fa in tempo ad arrivare alle prigioni e a liberare tutti. Lei e Andromeda si battono con ardore contro i legionari romani, mentre Olimpia e Belur fanno fuggire tutti gli altri adepti del santone che erano stati catturati con loro. La battaglia sembra volgere al meglio per Xena, quando Callisto, rimasta fino ad allora in disparte a osservare dall'alto, trovato il cerchio rotante di Xena glielo lancia contro, colpendola fortissimo alla base della schiena, sulla spina dorsale. Il colpo \u00e8 cos\u00ec duro che il cerchio si spezza a met\u00e0, e la principessa guerriera cade a terra di colpo. Un legionario sta per attaccare Xena, ma Olimpia, che ha assistito alla scena, afferra una spada e si lancia contro di lui. La ragazza combatte con tutta se stessa in questo duello all'ultimo sangue contro molti legionari, uccidendoli quasi senza piet\u00e0, per salvare la sua Xena, che, per\u00f2, le urla di smetterla e di scappare, pensando che cos\u00ec Olimpia stia andando contro se stessa. Pugnalato un altro legionario, la ragazza vede le proprie mani e l'arma coperti di sangue, e l'angoscia s'impadronisce di lei, impedendole di continuare a battersi. Cos\u00ec i legionari le catturano entrambe, richiudendole nelle prigioni. Qua, Xena \u00e8 distesa a terra, con la testa appoggiata sul grembo di Olimpia. Rammaricata poich\u00e9 pensa che l'amica, combattendo in quel modo, abbia \"perso la propria via\", viene rassicurata dalla stessa Olimpia, che le sussurra che quella che ha fatto \u00e8 stata una scelta per proteggere la cosa che pi\u00f9 amava al mondo. La commozione \u00e8 forte in entrambe, e Olimpia ringrazia Xena per averla salvata, tanto tempo fa, dal nulla che era, lei e la sua vita. Xena e Olimpia vengono portate fuori e appese alle croci, sotto gli occhi assatanati di una Callisto vittoriosa. In quegli stessi istanti, Cesare annuncia di proclamarsi imperatore. Sulle croci, Xena dice a Olimpia che lei \u00e8 stata la cosa migliore della sua vita, e lei le risponde che le vuole bene. Cesare viene ucciso nella congiura organizzatagli da Bruto e dagli altri pretoriani. Xena e Olimpia, dopo essersi fissate negli occhi (sorridendosi) nei loro ultimi attimi di vita, muoiono crocifisse... Lo spirito di Xena si eleva dal suo corpo e, accarezzando il volto dell'amica, fa migrare anche il suo spirito. Nonostante siano morte, le due donne sono ancora insieme.\nXena rivive nel 2000.\nTrama.\nNel presente Annie, una giovane donna, si sveglia dopo aver avuto uno strano sogno in cui combatteva contro Callisto. Sveglia immediatamente Harry, il suo compagno, per dirgli che \u00e8 convinta di essere stata Xena, la Principessa Guerriera, in una vita precedente. Harry crede che quei sogni siano stati provocati da un'indigestione e che sua moglie sia ossessionata da quella serie televisiva. Annie \u00e8 convinta delle sue ammissioni e non solo crede di essere Xena, ma pensa anche di essere la vigilante Xena - una donna che sta proteggendo membri della loro comunit\u00e0 - di cui parlano alla televisione. Preoccupato, Harry accompagna Annie dal Dr. Mattie Merrill, un'esperta in vite precedenti. Harry non crede in questa pratica new age ed \u00e8 allarmato vedendo la sala d'aspetto piena di gente vestita da famosi personaggi storici. Mattie ipnotizza Annie che, poco dopo, si risveglia piena d'orrore. Lei si rende conto che nella sua vita passata non era Xena; era Corilo! Sentendo l'urlo di Annie, Harry entra nella stanza anche se Marco, il ricezionista, non vuole che entri. Harry cerca di consolare Annie, che \u00e8 turbata dopo aver scoperto di essere stata l'aiutante imbranato della sua eroina. Annie si rende conto anche che lo spirito di Mattie era assieme a lei nel passato. Mattie accetta di ipnotizzarsi e scopre che il suo \"trattamento\" funziona realmente. Ammette che la sua pratica era stata ideata da lei e da Marco per truffare la gente.\nHarry rimane scettico e si fa ipnotizzare per provare che questo \u00e8 tutto un imbroglio. L'uomo \u00e8 sorpreso di scoprire che le visioni sembrano reali ma non vuole continuare la trance. Mentre sta per lasciare l'ufficio, Marco entra con una pistola e una bomba a orologeria. Dopo aver legato Harry, Annie e Mattie, aziona il timer della bomba e se ne va. Rendendosi conto che Xena \u00e8 fuggita da simili situazioni, Harry chiede a Mattie di ipnotizzarlo nuovamente. Ancora pi\u00f9 confusa, Annie \u00e8 convinta di essere in realt\u00e0 Xena e cerca senza successo di fuggire. Dopo l'ultima regressione, Harry si rende conto di essere la reincarnazione di Xena e che era lui il vigilante. Dopo che Harry libera tutti e disinnesca la bomba, Marco entra nella stanza e si congratula con loro. Ridendo si trasforma in Marte, il dio della guerra. Quando viene affrontato da Harry, Marte spiega che ha la possibilit\u00e0 di governare il mondo nel nuovo millennio. Vuole che Xena si unisca a lui senza guardare il corpo in cui lei si trova. Con la memoria della sua vita precedente ristorata, Harry si rifiuta e inizia a combattere. Fortunatamente, dato che ora non ci sono pi\u00f9 seguaci delle divinit\u00e0 greche, Marte ha dei poteri molto limitati. Con l'aiuto di Annie, Harry sconfigge provvisoriamente il debole dio, che promette una rivincita e fugge. Rendendosi conto che Mattie deve essere Olimpia e quindi l'anima gemella di Harry, Annie decide di lasciarli soli per poter rinnovare la loro relazione. Mentre Harry e Mattie si baciano teneramente, Annie si consola con un inno al suo coraggio proprio come il suo antenato Corilo."}
{"id": "1219465", "revid": "916580", "url": "https://it.wikipedia.org/wiki?curid=1219465", "title": "Aretusa (nome)", "text": "Origine e diffusione.\nIl nome significa, letteralmente, \"colei che \u00e8 eccellente\": deriva infatti dal greco antico \u1f08\u03c1\u03ad\u03b8\u03bf\u03c5\u03c3\u03b1 (\"Ar\u00e8thousa\"; in lat.: \"Areth\u016bsa\"), che \u00e8 formato dalla parola greca \u1f00\u03c1\u03b5\u03c4\u03ae (\"aret\u00e8\"), cio\u00e8 \"virt\u00f9\", pi\u00f9 il participio femminile del , \u03bf\u1f56\u03c3\u03b1 (\"ousa\"). Il primo elemento si trova anche nei nomi Aretha e Filarete.\nSi tratta di un nome attinto dalla tradizione mitologica greca, nella fattispecie dal mito della ninfa Aretusa, figlia di Nereo e Doride, citata in diverse opere letterarie fra cui \"Le metamorfosi\" di Ovidio e la \"Teogonia\" di Esiodo. Da lei prende il nome tanto 95 Arethusa, un grande asteroide della fascia principale, quanto la Fonte Aretusa, una sorgente dell'isola di Ortigia, che costituisce la parte pi\u00f9 antica della citt\u00e0 di Siracusa.\nOnomastico.\nIl nome non ha sante patrone, quindi \u00e8 adespota. L'onomastico si festeggia dunque il 1\u00ba novembre, giorno di Ognissanti."}
{"id": "1219466", "revid": "124306621", "url": "https://it.wikipedia.org/wiki?curid=1219466", "title": "Episodi di Xena - Principessa guerriera (quinta stagione)", "text": "La quinta stagione della serie televisiva Xena - Principessa guerriera \u00e8 stata trasmessa per la prima volta negli Stati Uniti dal 27 settembre 1999 al 15 maggio 2000. Il DVD della stagione \u00e8 stato pubblicato a partire dal 19 ottobre 2004; in Italia \u00e8 stata trasmessa da Rai4.\nQuesta stagione inizia con una premi\u00e8re a dir poco eccezionale ambientata tra Inferno e Paradiso e prosegue con la resurrezione di Xena e Olimpia e con la gravidanza di Xena incinta dello spirito reincarnato (e purificato) di Callisto. \u00c8 la stagione che prelude (e si concluder\u00e0 con) il crepuscolo degli dei profetizzato dalle Parche: avverr\u00e0 quando un bimbo non generato dall'uomo verr\u00e0 alla luce. Giove identifica il bambino: \u00e8 il figlio di Xena. Inizia cos\u00ec una lotta tra Xena e Olimpia, che difendono Evi (figlia di Xena), e gli dei, che cercano di ucciderla. Le uniche divinit\u00e0 che aiutano le eroine sono Venere (che definisce Olimpia come sua migliore amica) e Marte (innamorato di Xena). Per salvare Evi, Xena e Olimpia si fingono morte e vengono ibernate in una grotta di ghiaccio da Marte, dove rimangono per 25 anni. Al loro risveglio scoprono che Evi \u00e8 ora Livia, figlia di Roma e persecutrice dei seguaci di Belur (morto per mano di Marte in \"Xena e il trionfo dell'amore\"). La sua redenzione d\u00e0 a Xena il potere di uccidere gli d\u00e8i e la possibilit\u00e0 di liberare il genere umano dal loro dominio, risparmiando per\u00f2 Marte e Venere.\nXena e il ritorno dall'Aldil\u00e0.\nTrama.\nCorilo in montagna incontra Andromeda e le chiede notizia di Xena e Olimpia, l'amazzone gli mostra i loro corpi ancora appesi alle croci. Il guerriero sconvolto prende la decisione di riportare i corpi delle sue amiche in Grecia facendosi aiutare dall'amazzone e Belur. Intanto gli spiriti di Xena e Olimpia, volati via nell'ultima puntata, sono in una specie di Limbo (che assomiglia al Gran Canyon) dove all'improvviso compaiono degli angeli da una Luce i quali le sollevano in volo, quando all'improvviso dei demoni attaccano gli angeli e le fanno precipitare. Mentre cade, Xena viene afferrata da un demone con le sembianze di Callisto, per\u00f2 viene salvata da angeli dalle ali nere, gli arcangeli; uno di loro, Michele, le comunica che Olimpia \u00e8 precipitata negli inferi, Xena \u00e8 decisa a salvarla ma l'arcangelo le dice che non pu\u00f2 scendere negli inferi finch\u00e9 non espier\u00e0 tutte le sue colpe o rischier\u00e0 di rimanere intrappolata laggi\u00f9 per sempre. La principessa guerriera lo avverte che non le interessa e andr\u00e0 a salvare la sua amica. Olimpia si risveglia accanto al demone Callisto che le fa capire che se manger\u00e0 diventer\u00e0 come lei. Olimpia rifiuta, \u00e8 fiduciosa che la sua amica la verr\u00e0 a salvare. Nel mondo terreno Corilo, Andromeda e Belur disperati, dopo aver messo fuori gioco le guardie, tolgono dalle croci i corpi delle loro amiche, mentre nel Limbo Michele spiega a Xena che, se vuole un paio di ali per andare a salvare la sua amica, deve diventare un arcangelo e per farlo deve entrare in una grotta dove l'aspetta una scelta: un percorso di fuoco o uno di pioggia. La principessa guerriera sceglie il fuoco, l'arcangelo le spiega che quello \u00e8 il fuoco purificatore e che quando l'acqua prodigiosa avr\u00e0 lavato le sue colpe lei sar\u00e0 un arcangelo. Mentre gli arcangeli si preparano al salvataggio Callisto forza Olimpia a mangiare cos\u00ec diventa un demone, subito dopo fanno incursione gli arcangeli che portano in salvo Olimpia ma, mentre combattono, Xena decide di donare la sua luce a Callisto perdendo cos\u00ec i suoi poteri di arcangelo e diventando un demone. La scena riprende con gli angeli che cercano di salvare lo spirito di Olimpia immergendola nell'acqua prodigiosa, ma Xena come demone \u00e8 pericolosa, infatti sta preparando l'invasione dei cieli da parte dei demoni. In cielo Olimpia incontra Callisto che sembra aver dimenticato tutto il male compiuto, Michele le spiega che \u00e8 cos\u00ec che Callisto doveva essere se la principessa guerriera non avesse sterminato la sua famiglia. Intanto, nel mondo terreno, i loro amici hanno deciso di seppellirle in quelle montagne perch\u00e9 il ritorno in Grecia sarebbe troppo pericoloso. Anche Olimpia diventa un arcangelo, la sua prova consisteva nel perdonare Callisto; la battaglia tra demoni e arcangeli inizia, Xena va a cercare Olimpia chiedendole di andare con lei all'Inferno per restare insieme ma l'amica rifiuta, cos\u00ec iniziano a combattere; nel mondo terreno Belur, allontanatosi dagli amici, si sente in colpa per gli insegnamenti dati a Olimpia che l'hanno portata alla morte, cos\u00ec inizia a pregare; la preghiera arriva a Callisto angelo che lo esorta a curare i corpi suo e di Xena con il suo tocco. Belur, raggiunti i corpi delle due donne, cerca di curarle e ci riesce proprio quando la Xena demone stava per portare con s\u00e9 Olimpia arcangelo nel regno delle tenebre. Le due amiche si svegliano tra la gioia degli amici Belur, Andromeda e Corilo; Callisto arcangelo, come ultimo gesto, cura la ferita che ha procurato a Xena alla schiena, in questo modo guadagna la possibilit\u00e0 di raggiungere la sua famiglia in cielo.\nXena ritrova s\u00e9 stessa.\nTrama.\nDopo essere tornata in vita, Xena dimentica la sua vita di guerriera. Nel frattempo, Marte e un altro dio della guerra, Kal, cercano di ottenere un nuovo cerchio rotante, il Cerchio della Luce, che ha il potere di uccidere gli dei, ma pu\u00f2 essere preso solo da un'anima assolutamente pura.\nXena e l'erede di Marte.\nTrama.\nFuse insieme in un unico corpo dallo spietato Marte, Xena e Olimpia sono costrette a combattere fino alla morte la guerriera Mavican.\nXena e il villaggio termale.\nTrama.\nDurante il soggiorno nella citt\u00e0 di Spamona con Olimpia, Amarice, Corilo e il suo amico Arman, Xena inizia a dare segni di essere incinta.\nXena contro lo spirito dannato.\nTrama.\nGli incubi di Xena sul suo imminente bambino la portano insieme a Olimpia ed Amarice nelle terre delle Amazzoni del Nord, dove dovranno affrontare Antinea ancora una volta.\nXena e la polvere nera.\nTrama.\nCon Olimpia e Corilo al seguito, Xena torna nella citt\u00e0 di Chin per strappare il libro del potere di Lao Ma dalle mani di un gemello malvagio.\nXena e la sconfitta del dragone verde.\nTrama.\nUna visione inquietante riporta Xena, Olimpia e Corilo nella citt\u00e0 di Chin, dove il signore della guerra assetato di potere Khan ha unito le forze con gli spiriti maligni di Pao Ssu e suo fratello, Ming T'ien.\nXena e il sortilegio di Venere.\nTrama.\nA causa di un equivoco la dea Venere tenta di scambiare il corpo di Xena con quello di una giovane ragazza morente. Ma non \u00e8 esattamente quello che aveva in mente la principessa guerriera.\nXena e il trionfo dell'amore.\nTrama.\nQuando Belur predica la morte degli dei dell'Olimpo, Xena e Olimpia tentano di proteggerlo da Marte, ma senza successo, mentre l'angelo Callisto fornisce la guida e svela il segreto del concepimento della figlia di Xena.\nXena e la lira di Tersicore.\nTrama.\nXena e Olimpia organizzano un concorso musicale a Melodia, capitale musicale della Grecia, per decidere chi ricever\u00e0 la Lira di Tersicore. Xena deve affrontare sua madre, Cyrene, che sta cercando un padre per il suo nipotino non ancora nato; Olimpia deve affrontare Draco, che \u00e8 ancora innamorato di lei; e Corilo deve affrontare suo fratello Jack, perch\u00e9 il loro rapporto non \u00e8 ancora chiuso.\nXena e la risata di Lacrimante.\nTrama.\nSoffrendo del blocco dello scrittore, Olimpia racconta a Venere della sua giornata in cui un dio depresso ha rimpicciolito lei e Argo e di come ha tentato di rimediare alla situazione prima che Xena, molto lunatica, se ne accorgesse. Nel frattempo, Xena cerca di controllare il suo temperamento indotto dagli ormoni, ma senza successo.\nXena e la fine di Giunone e Giove.\nTrama.\nXena e Olimpia si alleano con Hercules, quando Giove dichiara che il nascituro di Xena deve morire affinch\u00e9 la profezia non si avveri. Nel frattempo, Xena decide di recarsi negli inferi per recuperare l'elmo dell'invisibilit\u00e0 di Plutone, permettendo a lei e alla sua bambina di nascondersi. Negli inferi incontra suo figlio Seleuco che ha rinunciato volontariamente ai Campi Elisi.\nXena e la minaccia degli d\u00e8i.\nTrama.\nDopo la nascita della piccola Evi, Xena e Olimpia devono proteggere la bambina dagli dei dell'Olimpo che vogliono ucciderla, mentre Xena cerca di liberarsi di un appicicoso Marte e Olimpia cerca di recuperare l'antidoto per il veleno che sta lentamente uccidendo Corilo.\nXena e Marte contro Minerva.\nTrama.\nDurante una visita a casa per vedere sua madre, Xena, Olimpia e la piccola Evi sono intrappolate ad Anfipoli quando Atena e il suo esercito circondano il villaggio e pianificano di uccidere la figlia di Xena.\nXena e l'amnesia di Olimpia.\nTrama.\nQuando Olimpia batte la testa e cade nell'oceano, le viene un'amnesia e un tritone cerca di convincerla che \u00e8 sua moglie nonch\u00e9 madre della sua prole pesce.\nXena e la leggenda delle amazzoni.\nTrama.\nXena e Olimpia si recano al villaggio delle amazzoni per fare della piccola Evi una principessa amazzone e scoprono che devono invece fermare una guerra.\nXena e la punizione di Corilo.\nTrama.\nAl villaggio delle amazzoni, Olimpia \u00e8 combattuta tra restare come Regina delle Amazzoni e condividere avventure con Xena e la piccola Evi.\nXena e Antonio e Cleopatra.\nTrama.\nQuando Cleopatra viene assassinata, Xena si finge la regina egiziana per scoprire l'identit\u00e0 dell'assassino, mentre fa la corte a Marco Antonio.\nXena e le lacrime della Morte.\nTrama.\nIn futuro, un vecchio Corilo ottiene una pergamena che racconta come Xena e Olimpia abbiano ingannato il destino per mettere in moto il crepuscolo degli dei, come Olimpia e Xena siano state ritenute morte per 25 anni e come la piccola Evi sia scomparsa.\nXena e la sfida di Livia.\nTrama.\nAi piedi del monte Vulcano, un'improvvisa valanga crea una voragine nella grotta dove Xena ed Olimpia sono state seppellite da Marte. La luce del sole inizia a sciogliere le tombe di ghiaccio e le due amiche si risvegliano dal sonno indotto dalle Lacrime della Morte. La preoccupazione della principessa guerriera va subito a sua figlia Evi, la quale, presa in custodia da Ottaviano, non si vede da nessuna parte. Vagando in un vicino villaggio, Xena e Olimpia non hanno memorie di codesto luogo ed una donna le informa del fatto che 25 anni sono passati dalla morte di Xena e che da allora il Dio della guerra (di cui Xena urla il nome a gran voce) \u00e8 scomparso. Preoccupata e confusa, Xena e la sua amica arrivano ad una taverna gestita da Corilo e Melania, che nel frattempo si sono sposati ed hanno avuto un figlio. Lo stupore del loro vecchio compagno di avventure nel rivedere le sue amiche dopo 5 lunghi lustri \u00e8 a dir poco indescrivibile. Argo \u00e8 morto, ma Corilo ha allevato il suo discendente Argo II, che subito si fa cavalcare da Xena. Passata la generale sorpresa, Xena, Olimpia, Corilo e suo figlio si recano alla volta di Roma per cercare Ottaviano e quindi Evi. Le cose a Roma sono cambiate: la guerriera Livia, campione della citt\u00e0, \u00e8 una ragazza crudele e sanguinaria e potrebbe creare non pochi problemi alla missione di Xena. Trovato Ottaviano, l'uomo informa Xena che in realt\u00e0 Livia non \u00e8 altri che Evi e che, molto presto, la sposer\u00e0. Accecata dalla rabbia, Xena si reca nell'arena dei guerrieri, dove sorprende Marte in procinto di baciare appassionatamente Evi. Xena \u00e8 disgustata da tutto ci\u00f2, e dopo uno scambio di battute cariche di rancore con Marte, si reca subito da Ottaviano, per informarlo che la sua amata Livia \u00e8 sull'orlo di un baratro: accecata dalla brama di potere, non distingue pi\u00f9 cosa \u00e8 giusto e cosa \u00e8 sbagliato e Marte, approfittando della situazione, l'ha completamente soggiogata. Proprio per questo motivo, Xena escogita un piano con Ottaviano, per fare in modo che Evi ascolti con le proprie orecchie quali reali sentimenti alberghino davvero nel cuore del Dio della Guerra, sperando, tra l'altro, di avere l'occasione di parlare con sua figlia, per dirle tutta la verit\u00e0. Nel frattempo, Olimpia, Corilo e suo figlio vengono catturati dai soldati romani, dopo essersi ribellati al loro volere. Livia fa loro visita, dicendo che \u00e8 disposta a sfidare il campione dei seguaci di Belur, scelto dai prigionieri stessi. Se il campione vincer\u00e0 contro di lei, saranno liberi, altrimenti verranno tutti uccisi. Livia ascolta in seguito la conversazione tra Marte e Xena e quest'ultima, raggiunta sua figlia nelle stanze reali, la informa del fatto che lei \u00e8 sua madre e che le vuole bene. Per\u00f2 Livia, non sente ragioni ed ancora pi\u00f9 furiosa, le lancia una sfida diretta nell'arena dei gladiatori. Sar\u00e0 quindi Xena il campione dei seguaci di Belur. Arriva il giorno del combattimento. Madre e figlia si destreggiano ad armi pari sotto gli occhi di Roma, finch\u00e9 Xena, utilizzando il suo colpo immobilizzante, non stende Evi al tappeto. La folla chiede sangue e Livia stessa prega la sua avversaria di ucciderla, ma Xena sa che non potr\u00e0 mai rinunciare a sua figlia, quindi la risparmia. Ottaviano guarda Xena e le rivolge il segno del pollice alzato. Il campione di Belur ha vinto e i prigionieri sono liberi. Accecata dalla sete di vendetta, Livia minaccia Xena e fugge dall'arena. Ora sar\u00e0 compito di Xena ed Olimpia ritrovarla, per tentare di farla tornare sulla retta via prima che possa distruggersi o con le sue mani, o prima che gli d\u00e9i la annientino.\nXena e il ricatto di Marte.\nTrama.\nIn preda al furore, Livia massacra e crocifigge gli abitanti di un intero villaggio, come esempio di imposizione della sua forza contro sua madre e contro tutti i seguaci di Belur. Xena e gli altri accorrono sul posto, prestando soccorso alle vittime. Marte, parlando con la principessa guerriera, le dice che il suo desiderio di avere un figlio da lei, non \u00e8 pi\u00f9 una questione di scelta, ma un vero e proprio ordine. La situazione diventa ancora pi\u00f9 complicata quando, in seguito ad un altro scontro tra Xena e Livia, quest'ultima uccide Corilo a sangue freddo. L'uomo, da sempre innamorato di Olimpia, cercava solo di proteggere le sue amiche, in onore del forte legame che da sempre li aveva uniti. Virgilio, il figlio di Corilo, \u00e8 assetato di vendetta ed Olimpia, addolorata, inizia a rendersi conto che forse la tanto amata Evi non esiste pi\u00f9. La dolce bambina allevata insieme alla sua migliore amica \u00e8 diventata una minaccia che necessita assolutamente di essere fermata, prima che possa versare il sangue di altre vittime innocenti. Anche Xena prende coscienza di questo, ed isolatasi vicino ad un albero, rivolge gli occhi al cielo, chiedendo l'aiuto di Belur e pregandolo di guidarla ancora una volta con i suoi insegnamenti attraverso il dolore, perch\u00e9 la guerriera proprio non riesce a comprendere come possa esser possibile che si trovi costretta ad uccidere sua figlia. Nonostante ci\u00f2, Xena organizza un contrattacco contro Livia: nascostasi insieme ad un pugno di guerrieri all'interno di uno dei templi costruiti in onore di Belur, attende l'arrivo di sua figlia. Livia arriva e lo scontro \u00e8 inevitabile. Ancora una volta la principessa guerriera ha la meglio, ma, sul pi\u00f9 bello, non riesce ad utilizzare il cerchio rotante per togliere la vita alla sua creatura: nuovamente, sembra che la compassione segni la fine di tutto, visto che Livia, ribellatasi, butta a terra sua madre, pronta a trafiggerla con la sua spada. A quel punto dal tetto del tempio penetra un accecante raggio di energia luminosa: \u00e8 Belur, che per aiutare Xena mostra a Livia tutto ci\u00f2 che accadde prima che lei si trasformasse in una feroce assassina. La luce svanisce e Livia, dopo essere fuggita via sconvolta per le sue illazioni, torna ad essere Evi. Xena sorride ad Olimpia, dicendole che forse \u00e8 accaduto un miracolo.\nXena e la caduta degli d\u00e8i.\nTrama.\nXena affronta gli dei dell'Olimpo in una battaglia all'ultimo sangue quando acquisisce nuovi poteri. Nel frattempo, Olimpia ed Evi stanno combattendo battaglie per conto loro."}
{"id": "1219468", "revid": "124398809", "url": "https://it.wikipedia.org/wiki?curid=1219468", "title": "Episodi di Xena - Principessa guerriera (sesta stagione)", "text": "La sesta ed ultima stagione della serie televisiva Xena - Principessa guerriera \u00e8 stata trasmessa per la prima volta negli Stati Uniti dal 2 ottobre 2000 al 18 giugno 2001. Il DVD della stagione \u00e8 stato pubblicato a partire dall'8 marzo 2005, mentre in Italia \u00e8 inedito, come tutti i DVD nel telefilm. L'unica pubblicazione italiana relativa alla sesta serie \u00e8 quella del doppio episodio finale, pubblicato in DVD il 18 febbraio 2004 col titolo \"Xena e lo scontro finale\" negli Stati Uniti e in Italia in un'edita versione integrale con ben 20 minuti di scene inedite rispetto alla trasmissione televisiva.\nL'ultima stagione di Xena si apre con Xena, Evi e Olimpia di ritorno alle rispettive case dopo il salto temporale di 5 lustri. Xena scopre che la madre \u00e8 impazzita ed \u00e8 stata bruciata sul rogo dai concittadini, perch\u00e9 la sua taverna era infestata dal maligno; Olimpia scopre che la sorella Leuca ha una figlia, rapita da Gurkhan, sultano orientale e assassino dei propri genitori. Evi deve invece confrontarsi col suo passato quando le tre si recano nel territorio delle amazzoni: come sua madre, \u00e8 responsabile di aver dimezzato il numero delle donne guerriere. Xena deve affrontare per l'ennesima volta il suo passato, fermando Grindl, un mostro da lei creato con l'aiuto dell'anello d'oro ricavato dalla pietra delle figlie del Reno (trilogia in cui si scopre che Xena \u00e8 stata una valchiria, ha rubato a Odino i segreti delle antiche pietre runiche e ha rubato l'oro del Reno; l'anello da esso forgiato ha portato la valchiria capo, Grinilde, a diventare un mostro). Le due eroine aiuteranno anche Marte e Venere a tornare immortali (Marte ha ceduto la propria immortalit\u00e0 per salvare Evi e Olimpia nel finale della quinta stagione; quella di Venere \u00e8 stata rubata da Caligola nell'episodio 6.12, \"Xena contro Caligola\"). Nel finale di stagione e di serie, il passato di Xena torner\u00e0 a gravare sulle sue spalle quando una sua vecchia conoscenza le chieder\u00e0 aiuto per salvare 40.000 anime di una citt\u00e0 Giapponese, Higuci, intrappolate dal perfido spirito Yodoshi. Per farlo, dovr\u00e0 divenire anche lei spirito, facendosi quindi uccidere. Per riscattare del tutto le sue colpe, decider\u00e0 di rimanere morta, dopo aver insegnato a Olimpia tutto quello che sapeva e dopo, quindi, averla designata come nuova principessa guerriera.\nXena e l'Ambrosia delle Amazzoni.\nTrama.\nXena, Olimpia ed Evi, (su richiesta di Marte), arrivano nel territorio delle Amazzoni, che per\u00f2 si rivela inizialmente inospitale e privo di vita. Seguendo i rumori di una battaglia in corso, le tre giovani donne prestano soccorso alla nuova regina delle Amazzoni e alle sue compagne, assediate da un gruppo di guerrieri. Xena sospetta che Marte stia per richiederle qualcosa in cambio in seguito al salvataggio da lui precedentemente compiuto nei riguardi di Olimpia ed Evi sull'Olimpo. Dopo la calorosa e familiare accoglienza nei riguardi delle tre nuove arrivate da parte delle Amazzoni, la scena si sposta su Marte, oramai divenuto un comune mortale, che ha perso i suoi poteri: allora le Furie, sotto le sembianze di Xena, Olimpia ed Evi, ne approfittano per annebbiargli il cervello, per condurlo alla pazzia e per metterlo contro la donna di cui \u00e8 innamorato, nella speranza di poter riuscire a regnare ovunque e per sempre con sovranit\u00e0, visto e considerato che gli d\u00e9i sono stati tutti sterminati. L'ex Dio della guerra non sopporta queste nuove condizioni di vita ed \u00e8 deciso a muovere guerra alle Amazzoni con le sue truppe solo per un unico e principale scopo: arrivare all'Ambrosia, ridiventando cos\u00ec Immortale. Xena e Olimpia, sorprese dallo strano comportamento di Marte, comprendono che qualcosa non quadra e che di mezzo c'\u00e8 lo zampino delle furie. Evi stringe una piacevole amicizia con l'Amazzone Varia, ma costei, allenandosi con la figlia di Xena, comprende di avere davanti Livia, che precedentemente aveva sterminato buona parte della popolazione amazzone. La ribellione \u00e8 immediata. Evi viene incatenata e successivamente messa in salvo grazie alla persuasione della principessa guerriera nei confronti della regina; Evi \u00e8 infatti l'ultimo dei loro problemi, visto che l'armata di Marte sta rapidamente giungendo per ucciderle.\nXena contro il Maligno.\nTrama.\nXena torna a casa ad Anfipoli con Olimpia ed Evi, solo per trovare la sua citt\u00e0 natale deserta... e infestata.\nXena e la rivolta di Lucifero.\nTrama.\nUn arcangelo chiamato Lucifero viene inviato sulla Terra per costringere Xena ad andare all'Inferno come nuova Regina e chiudere cos\u00ec il portale dell'Inferno prima che il male prenda il controllo delle persone, ma la Principessa Guerriera decide di ingannarlo per fargli prendere il suo posto.\nXena e la tratta delle schiave.\nTrama.\nVisitando la casa di Olimpia, l'intrepida coppia scopre che durante la loro assenza i genitori di Olimpia sono stati uccisi e che la nipote di Olimpia, Sara, \u00e8 stata catturata e portata nell'harem del signore della guerra Gurkhan. Le due salpano cos\u00ec per \"Mogador\" in Marocco. Per impedire a una vendicativa Olimpia di mettere in pericolo la propria vita, Xena le somministra una pozione per dormire sotto forma di una cura per il mal di mare. Mentre Olimpia dorme, Xena si fa vendere alla famiglia Gurkhan come membro del suo harem e pianifica il salvataggio di Sara. Quando Olimpia si sveglia, anche lei si lascia catturare e vendere come schiava dell'harem ed esegue una danza del ventre in presenza di Gurkhan e di Xena sotto copertura. Mentre Olimpia balla sempre pi\u00f9 vicino a Gurkhan, Xena nota un coltello luccicante su Olimpia; ovviamente intende usarlo per vendicarsi. Xena salta cos\u00ec su Olimpia e, per proteggerla, esegue su di lei la sua tecnica al collo che la lascia a terra priva di sensi. Ignare del piano di assassinio, le guardie fanno perdere conoscenza a Xena e lei cade sopra la sua aiutante. Dopo una sessione di tortura, Xena scappa e conduce Olimpia nella camera di Gurkhan. Olimpia scopre che non \u00e8 disposta a uccidere nemmeno per gli orribili crimini dell'uomo, ma lo odia ancora abbastanza da colpirlo, lasciandolo privo di sensi e con il volto coperto nella cella di Sara. Le guardie vengono a decapitare Sara; dopo aver realizzato che hanno giustiziato Gurkhan, scappano in preda al panico, aspettandosi gravi ripercussioni dal loro errore. Xena, Olimpia e Sara scappano nella confusione.\nXena contro i nomadi del deserto.\nTrama.\nXena e Olimpia sono bene accolte nei deserti del Nord Africa da un gruppo di nomadi. Tuttavia, il senso di colpa inizia a perseguitare Olimpia quando uccide accidentalmente uno dei nomadi, pensando che li stesse attaccando.\nXena e il rimorso di Olimpia.\nTrama.\nMentre combattono contro una trib\u00f9 di spaventosi cannibali, Xena e Olimpia dichiarano finalmente in parole semplici il loro amore reciproco come \"anime gemelle\".\nXena e l'oro del Reno (1).\nTrama.\nUn norreno di nome Beowulf mostra a Xena uno strano lucchetto che le ricorda il suo passato nelle Terre del Nord. La mattina dopo, Xena non c'\u00e8: \u00e8 in viaggio con Beowulf per riparare alcune azioni del suo passato, e Olimpia decide di seguirli. Alla fine raggiunge le Terre del Nord, dove incontra una donna di nome Brunilde che le racconta del passato di Xena come valchiria malvagia, della sua relazione con Odino e di come le disse dove era tenuto l'oro del Reno.\nXena e l'anello maledetto (2).\nTrama.\nOlimpia, Brunilda e Beowulf trovano Xena viva dopo l'attacco di Grindl. Quando arrivano alla miniera dove \u00e8 nascosto Grindl, Xena rivela che il mostro era una volta la valchiria Grinilde, che si mise al dito l'Anello d'Oro del Reno come tentativo disperato di fermare il regno del terrore di Xena.\nXena e il ritorno della Valchiria (3).\nTrama.\nUn anno dopo il combattimento nella palude contro Odino e le Valchirie, Beowulf e il suo aiutante, Wiglaf, vanno a trovare re Hrothgar di Danimarca il giorno del suo matrimonio. Beowulf rimane scioccato quando scopre che la sposa \u00e8 Xena, che ha perso la memoria e tutti chiamano Wealthea. Dopo il matrimonio, Beowulf convince Xena su chi \u00e8 e cosa deve fare: tornare nella palude per svegliare Olimpia - se Grinilde non li uccide prima.\nXena e la fattoria di Marte.\nTrama.\nXena, Olimpia e Marte si godono la vita di campagna mentre si nascondono da un gruppo di signori della guerra arrabbiati che inseguono l'ex dio della guerra.\nXena e la battuta di caccia.\nTrama.\nUn principe di nome Morloch sta dando la caccia alle Amazzoni come se fossero animali. Quando uccide Marga, Xena deve insegnare a Varia ci\u00f2 che deve sapere per succedere alla regina. Olimpia rimane al villaggio delle Amazzoni, mentre Varia, che rifiuta l'aiuto della Principessa Guerriera, cerca di uccidere Morloch.\nXena contro Caligola.\nTrama.\nL'Arcangelo Michele chiede a Xena e Olimpia di uccidere Caligola, imperatore di Roma trasformato in dio, che sta inseguendo Evi e gli altri seguaci di Belur. Quando Xena arriva a Roma, Marte le impedisce di uccidere Caligola, perch\u00e9 ci\u00f2 significherebbe la morte di Venere.\nXena e l'intervista alla mitologia.\nTrama.\nUn giornalista moderno arriva nelle terre dei vichinghi per scoprire la verit\u00e0 dietro il recente arrivo di Xena e anche per scoprire se \u00e8 davvero un'eroina o una cattiva.\nXena e il sentiero della vendetta.\nTrama.\nEvi arriva nelle terre amazzoniche, dove viene catturata e giudicata dalle regine. Mentre Olimpia si unisce a sua sorella per cercare di salvare Evi, Xena scopre che Varia ha commesso un errore ancora una volta alleandosi con Marte.\nXena contro Bellerofonte.\nTrama.\nVaria viene rapita da Bellerofonte, il figlio di Diana, e Olimpia guida le Amazzoni nella sua fortezza a Helicon per salvare la Regina.\nXena e Olimpia nel futuro.\nTrama.\nL'ennesima reincarnazione di Antinea clona Xena e Olimpia per creare scompiglio nel mondo attuale, aiutata da un trio di nerd con facce stranamente note.\nXena e l'ultimo dei Centauri.\nTrama.\nXena e Olimpia devono salvare un giovane centauro dalle grinfie di Lord Belach.\nXena e il corso del Destino.\nTrama.\nGiulio Cesare fugge dagli Inferi e modifica il telaio delle Parche, cambiando cos\u00ec il destino. Ora \u00e8 sposato con Xena e governa il potente Impero Romano, Olimpia \u00e8 una scrittrice teatrale di successo a cui manca una vita pi\u00f9 interessante e Corilo \u00e8 un soldato romano.\nXena e l'elmo di Mercurio.\nTrama.\nBuon compleanno ancora, Olimpia! Questa volta le ragazze cadono vittime dei reciproci scherzi, ma con l'aiuto di Venere e di una bella poesia di Saffo la coppia far\u00e0 pace e voler\u00e0 verso il tramonto.\nXena e il segreto della pergamena.\nTrama.\nAi giorni nostri, nel Mar Ionio viene trovata una pergamena che descrive gli eventi accaduti tra il ritorno di Xena dalla Siberia e il ricongiungimento con Olimpia a Potedia.\nXena e il Signore della Terra Oscura (1).\nTrama.\nUna donna morta del passato di Xena manda un monaco a chiedere aiuto alla principessa guerriera. Xena e Olimpia si recano nella lontana terra di Japa, che Xena ha visitato molto tempo fa, per affrontare uno spirito malvagio e il suo esercito.\nXena e il Signore della Terra Oscura (2).\nTrama.\nQuando Xena muore per combattere Yodoshi come un fantasma, Olimpia inizia un pericoloso viaggio per recuperare il corpo della sua amica e mettere le sue ceneri nella Fontana della Forza, che la riporter\u00e0 in vita."}
{"id": "1219469", "revid": "729019", "url": "https://it.wikipedia.org/wiki?curid=1219469", "title": "Isola Gibbs", "text": "L'isola Gibbs (in inglese \"Gibbs Island\") \u00e8 un'isola antartica localizzata ad una latitudine di 61\u00b0 28' sud e ad una longitudine di 55\u00b0 34' ovest 20 km a sudovest dell'isola Elephant. L'isola \u00e8 stata cartografata per la prima volta nel 1825 da James Weddell della Royal Navy che ne ha scelto anche il nome. Il territorio fa parte dell'arcipelago delle Shetland meridionali e la sovranit\u00e0 \u00e8 sospesa ai sensi del trattato antartico.\nIl punto pi\u00f9 alto dell'isola raggiunge un'altezza di 520 metri.\nL'isola \u00e8 disabitata, ma \u00e8 presente la tomba del marinaio tedesco William Tolz. Nella lapide in pietra, stranamente curata, \u00e8 scritto in tedesco:\nLe circostanze che hanno portato al decesso sono ancora ignote."}
{"id": "1219471", "revid": "339392", "url": "https://it.wikipedia.org/wiki?curid=1219471", "title": "Gibbs Island (South Shetland Islands)", "text": ""}
{"id": "1219472", "revid": "92920", "url": "https://it.wikipedia.org/wiki?curid=1219472", "title": "Bonifico", "text": " \nIl bonifico \u00e8 un'operazione bancaria che consente il trasferimento di fondi di denaro da un conto corrente ad un altro (es. bonifico postale, bonifico bancario ecc...).\nCaratteristiche.\nIl bonifico bancario pu\u00f2 essere gratuito o soggetto al pagamento di una commissione a carico dell'ordinante che dipende dalla tipologia di operazione (per cassa, con addebito in conto), dall'urgenza, dall'importo, dalla valuta, dalla nazione del destinatario, e da canale di conferimento (sportello, per corrispondenza, telematico).\nPer la vendita di beni mobili e immobili, si utilizza un ordine di bonifico irrevocabile, che ha la particolarit\u00e0 di non poter essere ritirato o annullato dopo la firma. Al venditore si consegna la ricevuta del bonifico con l'indicazione del codice riferimento operazione, che permette facilmente di rintracciare l'operazione della filiale ed \u00e8 opponibile alla banca come prova del trasferimento di fondi.\nTutte le operazioni sono comunque salvo buon fine. Anche per un pagamento irrevocabile, se \u00e8 pagato con addebito in conto, un'ulteriore garanzia \u00e8 la copia di un estratto conto alla data e ora del bonifico, o successivo - se il pagamento \u00e8 subito addebitato - per attestare al venditore che il pagamento su conto non \u00e8 scoperto e la registrazione contabile dell'operazione. Il pagamento per cassa pu\u00f2 chiaramente avvenire soltanto se il bonifico \u00e8 coperto."}
{"id": "1219475", "revid": "2071655", "url": "https://it.wikipedia.org/wiki?curid=1219475", "title": "T.A.T.u. Remixes", "text": "t.A.T.u. Remixes, o semplicemente Remixes, \u00e8 la prima raccolta ufficiale di brani in versione remix del duo russo t.A.T.u., pubblicata il 26 settembre 2003 dalle etichette discografiche Universal Music e Interscope Records.\nDescrizione.\nL'album comprende i remix di \"200 po vstre\u010dnoj\", \"200 km/h in the Wrong Lane\" e nuovi remix, mentre l'edizione russa del disco presenta in aggiunta ai contenuti gi\u00e0 citati anche i brani \"Prostye dvi\u017eenija\" e \"Ne ver', ne bojsja\", i quali, non essendo stati pubblicati in alcun album precedente, sono considerati singoli estratti da questo album remix (anche se \"Ne ver', ne bojsja\" \u00e8 inoltre contenuto nella versione deluxe di \"200 km/h in the Wrong Lane\"). \nLa versione russa della raccolta include due CD ed un DVD in cui compaiono videoclip, video remix ed esibizioni dal vivo; tuttavia, le altre versioni non includono un CD o DVD extra.\nCopertina.\nLa copertina dell'album ritrae uno scatto delle t.A.T.u. realizzato nel 2003 dal fotografo Jade Nutzung. Entrambe in posizione abbassata, le ragazze si trovano una vicino all'altra: Lena, sulla sinistra si appoggia con le braccia alla gamba destra di Julia. Alcune edizioni del disco presentavano la copertina con le t.A.T.u. in stile cartone animato, vestite in uniforme scolastica.\nLista tracce e date di pubblicazione.\nEdizione giapponese.\nLista tracce giapponese - 26 settembre 2003\nEdizione russa.\nLista tracce russa - 25 novembre 2003\nEdizione taiwanese.\n\u00c8 stata pubblicata in versione musicassetta."}
{"id": "1219478", "revid": "124618374", "url": "https://it.wikipedia.org/wiki?curid=1219478", "title": "Isocianato di metile", "text": "L\u2019isocianato di metile (MIC) \u00e8 un liquido chiaro, incolore, tossico, con un odore pungente di cavolo cotto. \u00c8 altamente infiammabile, reattivo e solubile in acqua.\nL'isocianato di metile si ricava industrialmente dalla reazione fra metilammina e fosgene.\nOppure per ossidazione catalitica della N-metilformammide\nViene utilizzato nella produzione di fitofarmaci, poliuretani e plastiche. \nA causa della sua elevata tossicit\u00e0 il MIC viene prodotto e consumato in un ciclo continuo, in modo da minimizzare la quantit\u00e0 di sostanza presente nell'impianto.\nPresenza extraterrestre.\nIl 30 luglio 2015, viene riportata la scoperta fatta da \"Philae\" lander sulla cometa 67P/Churyumov-Gerasimenko, misurazione dello strumento COSAC e Ptolemy. Vennero rilevate sedici molecole organiche, quattro delle quali rilevate per la prima volta su una cometa, acetamide, acetone, isocianato di metile e propionaldeide.\nIncidenti.\nIl 3 dicembre 1984 si ebbe una fuga di questa sostanza in seguito ad un incidente verificatosi in un impianto industriale della citt\u00e0 indiana di Bhopal. Si stimano tra 16.000 e le 30.000 vittime e la contaminazione del territorio circostante, causa nei decenni successivi di altre migliaia di morti."}
{"id": "1219479", "revid": "339392", "url": "https://it.wikipedia.org/wiki?curid=1219479", "title": "Gibbs Island", "text": ""}
{"id": "1219482", "revid": "339392", "url": "https://it.wikipedia.org/wiki?curid=1219482", "title": "Gibbs island", "text": ""}
{"id": "1219485", "revid": "400518", "url": "https://it.wikipedia.org/wiki?curid=1219485", "title": "Paradosso di Easterlin", "text": "Il paradosso di Easterlin (\"Easterlin Paradox\") o paradosso della felicit\u00e0 \u00e8 una nozione introdotta nel 1974 da Richard Easterlin, professore di economia all'Universit\u00e0 della California meridionale e membro dell'Accademia Nazionale delle Scienze, il quale, ricercando le ragioni per la della moderna crescita economica, concluse che nel corso della vita la felicit\u00e0 delle persone dipende molto poco dalle variazioni di reddito e di ricchezza.\nSecondo Easterlin il paradosso consiste nel fatto che, quando aumenta il reddito, e quindi il benessere economico, la felicit\u00e0 umana aumenta fino a un certo punto, ma poi comincia a diminuire, seguendo una curva a forma di parabola con concavit\u00e0 verso il basso. Il paradosso di Easterlin ha contribuito ad ampliare il dibattito sul collegamento tra ricchezza e felicit\u00e0.\nRiflessioni sociali ed economiche sul paradosso.\nIl concetto espresso dalla frase \u00abla ricchezza non produce la felicit\u00e0\u00bb \u00e8 dibattuto fin dai tempi antichi. Gi\u00e0 in Aristotele:\nma questa idea si ritrova espressa, seppur in modo diverso, anche nel pensiero economico moderno a partire da quello del filosofo scozzese Adam Smith, considerato fondatore dell'economia politica moderna, che evidenzia come \"il figlio del povero (\"poor man's son\") lavora giorno e notte per acquisire talenti superiori ai suoi concorrenti\" spinto dall'idea ingannevole (\"deception\") che il ricco sia pi\u00f9 felice o possieda \"maggiori mezzi per la felicit\u00e0\", ma, in realt\u00e0, essendo la capacit\u00e0 di godere dei beni fisiologicamente limitata, l'uomo ricco pu\u00f2 consumare poco di pi\u00f9 del povero, la cui minor quantit\u00e0 di beni \u00e8 compensata dalle minori preoccupazioni e dalle migliori relazioni sociali rispetto al ricco che vive continuamente in ansia per i suoi beni, ed invecchia solo e deluso per non aver raggiunto la felicit\u00e0 e per di pi\u00f9 invidiato dai suoi concittadini.\nSuccessivamente anche gli economisti Arthur Cecil Pigou (1920), John Kenneth Galbraith (1958) e gli psicologi Brickman e Campbell (1971) avevano messo in evidenza l'utilit\u00e0 limitata del reddito sul benessere della persona o, pi\u00f9 in generale, sul benessere sociale.\nIn seguito all'enunciazione di Easterlin si \u00e8 sviluppata una vera e propria sezione dell'economia che, traendo spunto anche dalla precedente economia del benessere, ha dato un forte impulso agli studi sulla relazione tra economia e felicit\u00e0.\nCampo degli studi di Easterlin.\nAnche se ormai con il termine \"Paradosso della felicit\u00e0\" ci si riferisce in senso stretto al paradosso sopra enunciato, i dati raccolti da Easterlin si basavano su auto-valutazioni soggettive della felicit\u00e0 (in cui gli intervistati rispondevano alla domanda: \"Nell'insieme, ti consideri molto felice, abbastanza felice, o non molto felice?\") ed arrivarono sostanzialmente a evidenziare una correlazione non significativa e \"robusta\": \nConseguenze.\nIl paradosso di Easterlin ha messo in crisi l'impostazione mondiale dei mercati indirizzati alla crescita misurata sulla base del PNL / PIL ed ha portato economisti e psicologi ad interrogarsi pi\u00f9 approfonditamente su che cosa intendono le persone per \"felicit\u00e0\", che cosa le rende \"felici\"? \nSe, infatti, raggiungere il benessere economico non garantisce una vita felice, il paradosso di Easterlin induce a riflettere su quali obiettivi, quale stile di vita \u00e8 meglio perseguire e quali sono le prospettive di benessere sociale (\"welfare\") per una societ\u00e0 che intenda mettere la persona e i suoi bisogni al centro di ogni decisione pubblica.\nIpotesi teoriche per la spiegazione del paradosso.\nOltre a una criticata spiegazione \"fondamentalista\" della teoria della personalit\u00e0 sulla determinazione genetica a priori del livello di benessere tipico di ogni individuo, studi economici e psicologici successivi hanno dato differenti spiegazioni del risultato, confermato da indagini empiriche, che le persone non sono in grado di ottimizzare le loro scelte per raggiungere il benessere, n\u00e9 sembrano in grado di imparare dagli errori fatti. \nLo stesso Easterlin insieme a Daniel Kahneman, Frank ed altri hanno provato a spiegare il paradosso con l'effetto treadmill (tappeto rullante) o \"rullo edonico\" ovvero l'incessante ricerca di qualcosa di meglio , sostenendo che una conseguenza dell'aumento del reddito/ricchezza \u00e8 da considerarsi come se corressimo inconsapevolmente su un tappeto rullante rimanendo sempre al medesimo punto. \nI principali \"treadmill effect\" sono: \nAltri modelli di spiegazione in particolare di Scitovsky, Hirsch, Bartolini ed altri evidenziano come gli individui, sia a causa di limiti cognitivi, sia a causa dei condizionamenti sociali, hanno difficolt\u00e0 ad ottimizzare le scelte:\nAmpliamento della categoria dei beni imposto dal paradosso.\nQuasi tutte le ipotesi per spiegare il paradosso rimandano pi\u00f9 o meno direttamente alla necessit\u00e0 \"economica\" di inserire nell'analisi delle ricchezze un'altra categoria di beni: i beni relazionali (come l'ambito familiare, affettivo e civile della partecipazione alla vita sociale/volontariato e politica della propria comunit\u00e0).\n\u00c8 interessante osservare che molte ricerche mettono in luce che per i beni relazionali (come ad esempio nel caso del matrimonio, dei figli, degli amici, dell'occupazione lavorativa, della salute) il treadmill dell'adattamento e delle aspirazioni non \u00e8 totale e la felicit\u00e0 (o infelicit\u00e0 nei casi negativi) pur diminuendo nel tempo rimane comunque pi\u00f9 elevata. \nSarebbe poi, secondo molti, da considerare nell'analisi economica anche il patrimonio ambientale su cui confluiscono gran parte delle \"esternalit\u00e0\" negative (inquinamenti di vario tipo e consumo delle fonti non rinnovabili) non conteggiate nel bilancio della logica economica del mercato.\nCi sono cio\u00e8 dei beni che il denaro non \u00e8 capace di comprare e spesso sacrificati al fine di conseguire il reddito monetario necessario per acquistare i \"beni di consumo\" (si pensi al tempo crescente che le attivit\u00e0 lavorative rubano alle relazioni familiari e ai rapporti di amicizia).\nRappresentazione matematica del paradosso.\nSe indichiamo con F la felicit\u00e0 di un individuo (considerandola una variabile misurabile cardinalmente), con I il reddito (inteso come mezzi materiali), con R i \"beni relazionali\", e ignoriamo altri elementi importanti, possiamo scrivere: \npossiamo esprimere cio\u00e8 la felicit\u00e0 come una funzione del reddito individuale e beni relazionali.\nSe \u00e8 vero e ragionevole supporre che l'effetto complessivo del reddito (I) contribuisce direttamente alla felicit\u00e0 soprattutto per bassi livelli di reddito, bisogna anche considerare che, dopo aver superato una certa soglia, questo pu\u00f2 diventare negativo poich\u00e9 l'impegno per aumentare il reddito (assoluto o relativo) pu\u00f2 produrre sistematicamente effetti negativi sui beni relazionali, sulla qualit\u00e0 e quantit\u00e0 delle nostre relazioni (ad esempio a causa delle risorse eccessive che impieghiamo per aumentare il reddito e che sottraiamo ai rapporti umani), e quindi, indirettamente, potrebbe smorzare, o addirittura ribaltare l'effetto totale diminuendo la felicit\u00e0.\nLe diverse ipotesi prima illustrate, insieme ai nostri limiti cognitivi e ai condizionamenti sociali spiegano perch\u00e9 inconsapevolmente non ci comportiamo razionalmente e superiamo il punto critico.\nSoluzioni.\nUna delle macroconclusioni sembra essere quindi che ricchezza (o utilit\u00e0) e felicit\u00e0 (o benessere sociale) non sono la medesima cosa, perch\u00e9 per essere pi\u00f9 felici non basta cercare di aumentare l'utilit\u00e0 (prodotti, beni, servizi), bens\u00ec, almeno in maniera prevalente, \u00e8 necessario addentrarsi nella sfera della relazione tra le persone.\nTra le tante soluzioni proposte, lo stesso Easterlin suggerisce che, poich\u00e9 ciascun individuo possiede un certo ammontare di tempo da allocare tra diversi domini monetari e non (quali reddito e beni materiali, famiglia, stato di salute, lavoro, stabilit\u00e0 emotiva, autodisciplina) per aumentare la propria felicit\u00e0, sarebbe meglio destinare il tempo a quei domini in cui l'adattamento edonico e il confronto sociale sono meno importanti, ad esempio nei beni relazionali o \"beni non posizionali\"."}
{"id": "1219490", "revid": "1543377", "url": "https://it.wikipedia.org/wiki?curid=1219490", "title": "Stadio Lu\u017eniki", "text": "La Grande arena sportiva del complesso Olimpico Lu\u017eniki (in russo: \u0411\u043e\u043b\u044c\u0448\u0430\u044f \u0441\u043f\u043e\u0440\u0442\u0438\u0432\u043d\u0430\u044f \u0430\u0440\u0435\u043d\u0430 \u041e\u043b\u0438\u043c\u043f\u0438\u0439\u0441\u043a\u043e\u0433\u043e \u043a\u043e\u043c\u043f\u043b\u0435\u043a\u0441\u0430 \u041b\u0443\u0436\u043d\u0438\u043a\u0438, \"Bol'\u0161aja sportivnaja arena Olimpijskogo kompleksa Lu\u017eniki\"), pi\u00f9 informalmente Stadio Nazionale Lu\u017eniki, \u00e8 un impianto sportivo multifunzione di Mosca, in Russia.\nCostruito nel 1956 dal governo dell'URSS e noto all'epoca come Stadio Lenin (in russo \u0426\u0435\u043d\u0442\u0440\u0430\u043b\u044c\u043d\u044b\u0439 \u0441\u0442\u0430\u0434\u0438\u043e\u043d \u0438\u043c\u0435\u043d\u0438 \u0412. \u0418. \u041b\u0435\u043d\u0438\u043d\u0430, \"Central'nyj stadion imeni V.I. Lenina\"), era capace di pi\u00f9 di 100.000 posti ed era completamente privo di copertura; nel 1980 fu lo stadio scelto come sede dei Giochi della XXII Olimpiade che si tennero nella capitale sovietica. Dopo la fine dell'URSS il governo russo, che ne eredit\u00f2 la propriet\u00e0, lo sottopose a ristrutturazione al termine della quale l'impianto fu totalmente coperto e portato a una capienza di 81.360 posti a sedere.\nOspit\u00f2 numerosi incontri interni della Nazionale di calcio dell'URSS e, in seguito, di quella russa, oltre a essere il terreno di casa di diverse squadre di club della capitale, sia durante il periodo sovietico che, dopo il 1991, russo.\nNel 2013 ha ospitato la Coppa del Mondo di rugby a 7.\nNonostante l'impianto sia destinato a sport all'aperto quali calcio e atletica leggera, esso cionondimeno ha ospitato anche l'ultimo incontro del campionato mondiale di hockey su ghiaccio 1957 tra e . La zona V.I.P. del settore C \u00e8 stata inoltre sede di gioco dei campionati del mondo di scacchi rapid e blitz del 2019.\nStoria.\nIn questo impianto si disputano le partite casalinghe dello Spartak Mosca e della nazionale russa di calcio, mentre dal 2007 al 2011 si sono svolte quelle del CSKA Mosca.\nLo stadio \u00e8 stato sede della finale di Coppa UEFA 1998-1999 e di quella della Champions League 2007-2008. Nel 1980 l'impianto ospit\u00f2 i Giochi della XXII Olimpiade e il 15 luglio 2018 la finale del campionato mondiale di calcio 2018, che si svolse in Russia.\nNell'ottobre 1982 nell'impianto si verific\u00f2 una delle pi\u00f9 grosse tragedie legate allo sport, conosciuta come il disastro del Lu\u017eniki, in cui morirono 66 tifosi dello Spartak Mosca.\nLo stadio ha ospitato inoltre i campionati del mondo di atletica leggera svoltosi a Mosca nell'agosto 2013.\nL'impianto \u00e8 sede di numerosi concerti. Vi si sono esibiti Michael Jackson durante la sua tappa russa del Dangerous World Tour il 15 settembre 1993, i Red Hot Chili Peppers il 22 luglio 2012 nel loro I'm with You World Tour, la tappa moscovita del \"Born This Way Ball\" della cantante statunitense Lady Gaga il 12 dicembre 2012 e l'ultimo concerto della celebre rock band sovietica Kino il 24 giugno 1990, poco meno di due mesi prima della morte del frontman Viktor Tsoi, avvenuta il 15 agosto 1990 a Tukums (Lettonia) in un tragico incidente stradale.\nIn occasione del mondiale di calcio del 2018 l'impianto ha subito una radicale ristrutturazione, che ha comportato la demolizione totale degli spalti, pur mantenendo integro l'involucro esterno con la copertura, per rendere fruibile la struttura prevalentemente per il calcio. \u00c8 stata dunque eliminata la pista di atletica e la capienza \u00e8 stata portata a 82.540 posti a sedere. I lavori hanno preso il via all'inizio del 2014 e si sono conclusi a met\u00e0 del 2017.\nFinale del mondiale 2018.\nLo stadio ha ospitato numerosi incontri e la finale del campionato del mondo di calcio del 2018, che ha fatto ritorno in Europa dodici anni dopo l'ultima edizione europea, quella di Germania 2006."}
{"id": "1219491", "revid": "2033069", "url": "https://it.wikipedia.org/wiki?curid=1219491", "title": "Private Practice", "text": "Private Practice \u00e8 una serie televisiva statunitense di genere medico trasmessa dal 2007 al 2013 sul canale ABC per un totale di sei stagioni.\nNata come spin-off di \"Grey's Anatomy\", la serie \u00e8 ambientata nella fittizia clinica privata \"Oceanside - Wellness Group\" di Los Angeles, e segue le vicende della dottoressa Addison Montgomery (gi\u00e0 tra i protagonisti di \"Grey's Anatomy\") e dei suoi colleghi.\nIn Italia la serie \u00e8 stata trasmessa in prima visione a pagamento da Fox Life e in chiaro da Rai 2; in Svizzera la prima visione in lingua italiana \u00e8 avvenuta su RSI LA1.\nL'11 maggio 2012 la serie \u00e8 stata rinnovata dalla ABC per una sesta stagione, la quale \u00e8 stata in seguito annunciata essere la stagione conclusiva della serie.\nTrama.\nDopo aver perso la corsa per diventare primario del \"Seattle Grace Hospital\", Addison Montgomery decide di dare una svolta alla sua vita e si trasferisce da Seattle a Los Angeles, dove accetta l'offerta di lavoro dei suoi ex compagni di universit\u00e0, Sam e Naomi Bennett, i quali hanno aperto e dirigono l\"'Oceanside - Wellness Group\", una clinica privata.\nEpisodi.\nEpisodio pilota.\nIl 3 maggio 2007 \u00e8 stato trasmesso negli Stati Uniti da ABC il doppio episodio pilota di \"Private Practice\", dal titolo \"L'altro lato della vita\" (\"The Other Side of This Life\") e diretto da Michael Grossman. Si tratta di un \"backdoor pilot\" corrispondente al 22\u00ba e 23\u00ba episodio della terza stagione di \"Grey's Anatomy\".\nIn Italia l'episodio \u00e8 stato trasmesso il 2 luglio 2007 da Fox Life, all'interno di \"Grey's Anatomy\".\nProduzione.\nIl 21 febbraio 2007, il \"The Wall Street Journal\" riport\u00f2 la notizia che l'emittente ABC aveva l'intenzione di creare uno spin-off della serie \"Grey's Anatomy\". La nuova serie venne ideata da Shonda Rhimes e presentata in un \"backdoor pilot\", un doppio episodio pilota corrispondente all'episodio \"L'altro lato della vita\" della terza stagione di \"Grey's Anatomy\". A Shonda Rhimes si aggiunsero diversi produttori esecutivi: Betsy Beers, Mark Gordon, Mark Tinker, Jon Cowan e Robert Rovner.\nCast.\nI membri del cast ingaggiati per girare il \"backdoor pilot\" \u2013 Kate Walsh, Taye Diggs, Paul Adelstein, KaDee Strickland, Tim Daly, Amy Brenneman e Chris Lowell \u2013 vennero tutti confermati, ad eccezione di Merrin Dungey, interprete di Naomi Bennet, che venne sostituita da Audra McDonald. La ABC annunci\u00f2 la scelta il 29 giugno 2007, con la spiegazione che non si era instaurata una sinergia comprovante una forte amicizia con la protagonista. Anche nella versione italiana si \u00e8 risentito di questo cambiamento: se infatti nei due episodi pilota il personaggio di Naomi era doppiato da Laura Romano, con l'inizio vero e proprio della serie il doppiaggio del personaggio \u00e8 passato ad Alessandra Cassioli.\nLa serie ha ospitato diverse guest star, come Idina Menzel, David Sutcliffe, Jayne Brook e Josh Hopkins.\nRiprese.\nLa riprese interne della serie avvengono in una banca di Santa Monica, in California, mentre quelle esterne altrove. Le case dove vivono Addison e Sam si affacciano su una spiaggia della stessa citt\u00e0.\nAccoglienza.\nPubblico.\nIl primo episodio della serie, dalla durata di due ore, \u00e8 stato trasmesso dalla ABC il 26 settembre 2007, ed \u00e8 stato seguito da oltre 14 milioni di telespettatori.\nCritica.\nNonostante Kate Walsh si sia detta subito molto soddisfatta di questo nuovo show, il primo episodio, intitolato \"Addison fa la sua comparsa\", \u00e8 stato per lo pi\u00f9 recensito negativamente dalla critica. Tra le tante, quella del \"The New York Times\" ha sostenuto che l'episodio occupa troppo tempo a presentare i personaggi, e che Addison rappresenta uno dei personaggi pi\u00f9 deprimenti della condizione femminile dai tempi de \"La campana di vetro\". Shonda Rhimes ha risposto alle critiche replicando di aver appena iniziato a creare una serie nuova, e che come tale essa deve avere il tempo di trovare una sua strada precisa.\nIn seguito, a un anno di distanza, la stessa Rhimes ha ammesso che lo show \u00e8 molto migliorato dagli inizi; a suo dire, a ci\u00f2 ha contribuito lo sciopero degli sceneggiatori del 2007-2008, che ha permesso alla produzione di \"Private Practice\" di avere del tempo a disposizione per fermarsi e ripensare lo sviluppo della serie."}
{"id": "1219492", "revid": "124440398", "url": "https://it.wikipedia.org/wiki?curid=1219492", "title": "Campeonato Nacional de Futsal", "text": "Il Campeonato Nacional de Futsal \u00e8 la massima manifestazione nazionale di calcio a 5 del Portogallo.\nLa prima edizione del campionato fu svolta nel 1990. Le migliori formazioni danno vita alla Primera divis\u00e3o (Prima divisione) a cui segue la Segunda divis\u00e3o, la Tercera divis\u00e3o e le divisioni Distrital. Tutti i campionati di calcio a 5, come avviene per le altre realt\u00e0 europee, sono organizzate e gestite dalla federazione nazionale di calcio, in questo caso la Federa\u00e7\u00e3o Portuguesa de Futebol.\nStruttura.\nLa prima divisione portoghese \u00e8 composta di quattordici formazioni, al termine della stagione regolare le prime otto disputano i play-off per il titolo. Le ultime sei classificate disputano invece i playout per la permanenza in massima divisione: retrocedendo quattro formazioni, si salvano solo le prime classificate dei playout. Per ognuno dei gironi di seconda divisione salgono invece due squadre.\nIl vincitore della campionato nella stagione successiva si confronta con il vincitore della Coppa per la Supercoppa."}
{"id": "1219496", "revid": "126257", "url": "https://it.wikipedia.org/wiki?curid=1219496", "title": "Composizione (Kandinskij 1916)", "text": "Composizione \u00e8 un dipinto ad acquerello e matita su carta (22,4\u00d733,7\u00a0cm) realizzato nel 1916 dal pittore Vasilij Kandinskij.\n\u00c8 conservato nel Museo del Novecento di Milano.\nL'acquerello \u00e8 firmato e datato con un monogramma in basso a destra \"K 16\"."}
{"id": "1219498", "revid": "712828", "url": "https://it.wikipedia.org/wiki?curid=1219498", "title": "Parco lotta", "text": ""}
{"id": "1219499", "revid": "1543377", "url": "https://it.wikipedia.org/wiki?curid=1219499", "title": "Crepaccio (Improvvisazione)", "text": "Crepaccio (Improvvisazione) \u00e8 un dipinto a olio su tela (110x110 cm) realizzato nel 1914 dal pittore Vasily Kandinsky. \u00c8 conservato nella St\u00e4dtische Galerie im Lenbachhaus di Monaco.\nCollegamenti esterni.\nSito ufficiale museo"}
{"id": "1219501", "revid": "116950853", "url": "https://it.wikipedia.org/wiki?curid=1219501", "title": "Blu di cielo", "text": "Blu di cielo, noto in francese come Bleu de ciel (in italiano: Cielo blu) \u00e8 un'opera di Vasilij Kandinskij realizzata nel 1940.\nDipinto a olio su tela, dalle dimensioni di 100x73\u00a0cm, \u00e8 conservato presso il museo Centre national d'art et de culture Georges Pompidou (Centro nazionale d'arte e di cultura Georges Pompidou) a Parigi in Francia. L'opera \u00e8 segnata e datata col monogramma \"VK/40\" e numerato con il numero di inventario del museo \"AM 1976-862\".\nStoria dell'opera.\nNel 1933 Kandinskij \u00e8 costretto a lasciare la Germania e a trasferirsi in Francia a causa dell'avvento del nazismo, l\u00ec rimane fino alla morte, sopraggiunta nel 1944. Con la morte di Kandinskij a Neuilly-sur-Seine, l'opera \u00e8 stata ereditata dalla moglie Nina Kandinskij. Nel 1976 l'opera viene donata da Nina Kandinskij al museo Centro Georges Pompidou dove \u00e8 tuttora collocato.\nCaratteristiche dell'opera.\nLa sua opera tarda \u00e8 segnata da uno schiarirsi della tavolozza e dall'introduzione di forme organiche che sostituiscono le rigide forme geometriche. Il dipinto, realizzato nell'anno dell'occupazione nazista della Francia, costituisce quasi un manifesto della pittura dell'ultima fase, a partire dalla scelta del colore, l'azzurro prediletto dall'artista. \"Esso \u00e8 il colore del cielo\", dice Kandinskij, \"e richiama l'uomo verso l'infinito\". Nel blu si librano piccole amebe colorate: si tratta di micro-organismi tratti dal repertorio dell'embriologia, che hanno fatto la loro prima comparsa nelle tele del 1934."}
{"id": "1219504", "revid": "1543377", "url": "https://it.wikipedia.org/wiki?curid=1219504", "title": "Semplice (Kandinskij)", "text": "Semplice \u00e8 un dipinto ad acquerello (22x28,5\u00a0cm) realizzato nel 1916 da Vasily Kandinsky.\n\u00c8 conservato nel Centre Pompidou di Parigi."}
{"id": "1219506", "revid": "124581091", "url": "https://it.wikipedia.org/wiki?curid=1219506", "title": "Fabio Artico", "text": "Carriera.\nGiocatore.\nCresciuto nelle file della Juventus (dove viene impostato come centrocampista), arriva alle soglie della prima squadra, senza tuttavia esordire in Serie A. In seguito a un grave infortunio, nell'estate 1993 viene ceduto alla , dove viene impostato come prima punta dall'allenatore Codogno: con le \"Bianche Casacche\" vince lo Scudetto Dilettanti nella stagione 1993-1994, traguardo a cui contribuisce realizzando 10 reti. Rimane alla formazione vercellese fino al 1997, toccando un massimo di 14 reti nel campionato di Serie C2 1996-1997; dopo questo \"exploit\" passa all'Empoli, con cui debutta in Serie A il 14 settembre 1997 sul campo del . Nella sessione autunnale del mercato, dopo 2 presenze nella massima serie, viene prestato al , in Serie C1, dove realizza 13 reti.\nRientrato brevemente a Empoli, nella stagione 1998-1999 passa alla , dove contribuisce con 15 reti alla prima promozione dei calabresi in Serie A. Nella stagione seguente viene acquistato dalla , contribuendo alla salvezza della squadra umbra in Serie B con 10 gol.\nPrelevato dal , disputa 3 partite nel campionato di Serie B 2000-2001, prima di trasferirsi in prestito al nel mercato autunnale; in Emilia realizza 7 reti come spalla del capocannoniere Nicola Caccia, conquistando nuovamente la promozione in Serie A. A fine stagione rientra al Pescara, nel frattempo retrocesso in Serie C1, e successivamente veste la maglia della SPAL per due stagioni, intervallate da una parentesi in Serie B al .\nNel 2004, per motivi familiari, si riavvicina a casa, disputando una stagione nell'Ivrea, in Serie C2, e due nella Pro Patria, in Serie C1. Nel 2007 viene ingaggiato dall'Alessandria, in Serie D, con cui ottiene una promozione in Lega Pro Seconda Divisione e con cui, nel 2008-2009, ha disputato i \"play-off\", diventandone nel frattempo il capitano. Nelle ultime stagioni viene impiegato con minore continuit\u00e0, contribuendo comunque al raggiungimento dei \"play-off\" nel campionato di Lega Pro Prima Divisione 2010-2011.\nIl 18 febbraio 2012, nel corso dell'anticipo serale di Lega Pro Seconda Divisione contro il nel quale si festeggiano i 100 anni dell'Alessandria, segna il primo gol nella vittoria dei \"Grigi\", diventando quindi il primo marcatore del secondo secolo di vita di questa squadra. A fine stagione annuncia il ritiro dal calcio giocato, disputando la sua ultima partita il 6 maggio 2012 sul campo del .\nNel novembre 2015, dopo tre anni di stop, torna a giocare con l'Ivrea 1905, in Terza Categoria piemontese. .\nDopo il ritiro.\nA partire da maggio 2012 risulta eletto come consigliere comunale presso la citt\u00e0 di Alessandria, dove ha sostenuto la candidatura politica del sindaco Maria Rita Rossa. Dal 26 luglio dello stesso anno, la stessa Alessandria lo richiama per affidargli il ruolo di osservatore del club piemontese, nell'intento di trovare nuovi talenti e giocatori che possono essere segnalati e risultare interessanti per la societ\u00e0, in chiave futura.\nDal 1\u00ba luglio 2013 \u00e8 il responsabile dell'area tecnica del , ruolo che ricopre per una sola stagione. Dal 2017 diventa osservatore per la .\nIl 3 giugno 2019 viene ingaggiato dall' come nuovo direttore sportivo.\nStatistiche.\nPresenze e reti nei club.\n\"Statistiche aggiornate al 17 maggio 2012.\""}
{"id": "1219507", "revid": "1305772", "url": "https://it.wikipedia.org/wiki?curid=1219507", "title": "Dolce salita", "text": "Dolce salita \u00e8 un dipinto a olio su tela (80,4x80,7\u00a0cm) realizzato nel 1934 da Vasily Kandinsky.\n\u00c8 conservato nel Guggenheim Museum di New York."}
{"id": "1219510", "revid": "287204", "url": "https://it.wikipedia.org/wiki?curid=1219510", "title": "100BASE-TX", "text": ""}
{"id": "1219511", "revid": "1543377", "url": "https://it.wikipedia.org/wiki?curid=1219511", "title": "I tetti di Montmagny", "text": "I tetti di Montmagny \u00e8 un dipinto a olio su tela (65,4x54,6\u00a0cm) realizzato tra il 1906 ed il 1907 dal pittore Maurice Utrillo. \u00c8 conservato nel Centre Pompidou di Parigi.\nMontmagny \u00e8 una cittadina vicino a Parigi, dove il pittore viveva con la madre."}
{"id": "1219514", "revid": "160827", "url": "https://it.wikipedia.org/wiki?curid=1219514", "title": "Gruppo corale Convitto Armonico", "text": ""}
{"id": "1219515", "revid": "1305772", "url": "https://it.wikipedia.org/wiki?curid=1219515", "title": "Speed of Sound (Coldplay)", "text": "Speed of Sound \u00e8 un singolo del gruppo musicale britannico Coldplay, pubblicato il 23 maggio 2005 come primo estratto dal terzo album in studio \"X&amp;Y\".\nDescrizione.\nDopo un inizio con un riff di pianoforte, ripreso da quello di un brano di Kate Bush intitolato \"Running Up That Hill\", il brano continua con il coro ripetuto pi\u00f9 volte: \"Birds go flying at the speed of sound, to show you how it all began / Birds came flying from the underground, if you could see it then you'd understand\".\nIl sound del brano \u00e8 stato definito come un sound \"di passaggio\" dall'album precedente \"A Rush of Blood to the Head\" ad \"X&amp;Y\", riprendendo in parte il sound del precedente brano \"Clocks\".\nIl brano \u00e8 stato trasmesso per la prima volta sulla BBC Radio 1 la sera del 18 aprile 2005 anche se gi\u00e0 a marzo i Coldplay avevano eseguito dal vivo il brano in un concerto improvvisato a Londra.\nVideo musicale.\nIl videoclip, diretto da Mark Romanek e girato a Los Angeles tra il 22 e il 23 aprile 2005, mostra il gruppo eseguire il brano sopra un largo palco con alle spalle una serie imponente di display LED.\nIl video ha ricevuto quattro nomination agli MTV Video Music Awards.\nSuccesso commerciale.\n\"Speed of Sound\" raggiunse nella prima settimana la seconda posizione all'interno della Official Singles Chart (al primo posto quella settimana arriv\u00f2 la canzone \"Axel F\" di Crazy Frog). Durante l'esecuzione di \"Speed of Sound\" al Glastonbury Festival del 2005, Chris Martin chiese \"Crazy Frog dove sei adesso?\", con chiaro riferimento al fatto che \"Speed of Sound\" fu battuta solo da Crazy Frog nella Official Singles Chart.\nComunque divenne il primo singolo dei Coldplay a raggiungere la prima posizione nella classifica britannica dei download.\n\"Speed of Sound\" fu anche il primo ad entrare nella Top 10 della Billboard Hot 100, piazzandosi all'ottavo posto, ponendosi quindi come miglior singolo di sempre del gruppo britannico. Precedentemente solo i Beatles con \"Hey Jude\" erano entrati direttamente nella Billboard Hot 100."}
{"id": "1219517", "revid": "146644", "url": "https://it.wikipedia.org/wiki?curid=1219517", "title": "Dome Fuji", "text": ""}
{"id": "1219519", "revid": "701660", "url": "https://it.wikipedia.org/wiki?curid=1219519", "title": "Slancio moderato", "text": "Slancio moderato, noto in francese come L'Elan temp\u00e9r\u00e9 (in italiano: Temperato Elan) \u00e8 un'opera di Vasilij Kandinskij realizzata nel 1944. \nDipinto a olio su cartone, dalle dimensioni di 42x58\u00a0cm, \u00e8 conservato presso il museo Centre national d'art et de culture Georges Pompidou (Centro nazionale d'arte e di cultura Georges Pompidou) a Parigi in Francia. L'opera e segnata e datata col monogramma \"VK 44\" e numerato con il numero di inventario del museo \"AM 81-65-75\".\nStoria dell'opera.\nQuest'opera \u00e8 l'ultimo dipinto noto realizzato da Kandinskij prima di morire di arteriosclerosi nel 1944 nella sua abitazione a Neuilly-sur-Seine. Con la morte di Kandinskij, l'opera e stata ereditata dalla moglie Nina Kandinskij. Nel 1981 l'opera viene ereditata dal museo Centro Georges Pompidou dove e tuttora collocato."}
{"id": "1219521", "revid": "287204", "url": "https://it.wikipedia.org/wiki?curid=1219521", "title": "Velvetina", "text": "Velvetina \u00e8 il primo lavoro interattivo pubblicato dall'artista italo-spagnolo Miguel Bos\u00e9\nStoria.\nPubblicato il 1\u00ba febbraio 2005, in Spagna e negli USA, circolato anche in altri paesi, tra i quali l'Italia. Si tratta di un CD/DVD multimediale che contiene tredici brani musicali, accompagnati da altrettanti videoclip ad essi relativi. Contiene anche una biografia, una galleria fotografica e la versione remixata di una delle dieci canzoni (che porta le tracce audio al totale di quattordici). I brani sono per lo pi\u00f9 cantati in spagnolo, a parte qualche rara concessione all'inglese (soprattutto nel brano \"Down with love\", destinato al mercato nordamericano.\nNel libretto interno, i testi delle tredici tracce, in un carattere simile a quello di una macchina da scrivere, sono accompagnati da altrettanti commenti in prosa di Miguel, a ciascuno dei quali corrisponde variamente un disegno realizzato a matita (raffigurante Miguel), l'immagine di una croce rossa di varie grandezze (che oltre a comparire varie volte nelle diverse pagine, appare anche a sinistra del titolo dell'opera), oppure un'illustrazione, che rappresenta alternativamente una parte del corpo umano o l'ingranaggio di un motore (come a raffigurare visivamente la metafora del corpo umano, visto come una macchina complessa ed articolata, basata sul principio dell'incastro perfetto, con tutte le sue possibili decostruzioni e dislocazioni). Anche i crediti sono discorsivi, invece che didascalici, come di solito avviene nei libretti dei CD musicali.\nDall'album, vengono estratti tre singoli: \"Down with love\", pubblicato in Spagna nel 2004, la versione radiofonica di \"Ella dijo no\", pubblicata negli U.S.A. l'anno successivo, e l'altro singolo spagnolo, un'altra versione edit per la radio, intitolata \"May day\", uscita sempre nel 2005. Come testimonia la nota di pubblicazione sulla copertina, l'album \u00e8 stato registrato nel 2004, nello stesso periodo del precedente \"Por vos muero\", nonostante sia uscito soltanto un anno dopo. Il titolo \"Velvetina\" \u00e8 contenuto nell'inserto in inglese del brano \"Celeste amor\", ripetuto per cinque volte, sfumando sul finale. \u00c8 composto da due elementi di differente origine: il sostantivo \"velvet\" (che in inglese significa \"velluto\") e il suffisso diminutivo \"-ina\" (che pu\u00f2 essere ricondotto sia all'italiano, dove \u00e8 il suffisso pi\u00f9 frequentemente utilizzato nella sua categoria, sia allo spagnolo, dove \u00e8 invece una variante geografica, con diffusione regionale, limitata soltanto alle Asturie e alle zone nord-orientali dell'Andalusia).\nCrediti (traduzione italiana).\n\"Questo progetto \u00e8 stato suonato, scritto, composto, creato, costruito, sviluppato, terminato e, mano a mano, passo dopo passo, ragionato da Antonio Cort\u00e9s e Miguel Bos\u00e9. Quindi, prodotto dal solo Antonio Cort\u00e9s. Nessun altro potr\u00e0 mai essere accusato di avere a che fare con tutto ci\u00f2. Abbiamo fiducia. Un giorno, ci si \u00e8 reso necessario invitare Nicol\u00e1s Sor\u00edn e tutte le sue corde, affinch\u00e9 collocasse il suo pensiero in zone molto delicate come \"La tropa del rey\", \"Tu mano dir\u00e1\", \"A\u00fan m\u00e1s\", \"Paro el horizonte\". Lo ha fatto. Grazie, Pochito! E, ancora una volta, ci arrendiamo di fronte alla voce di Helen de Quiroga, giacch\u00e9 senza di lei non c'\u00e8 magia. E temo che nessun altro...\nGrazie all'altalena emotiva di Nacho Bolson della Hermandad del Anillo, e alla pazienza e devozione della Principessa Waldy. Grazie a Bel\u00e9n de Aguirre e di tutti i Santi. Grazie alla mia Negra di sempre, alla scommessa di Greg 'el Observador', alla solidariet\u00e0 dei Blue Alien's Temple. Per\u00f2, innanzitutto e soprattutto, grazie alla fondamentale sete di apprendimento, e alla spinta che d\u00e0 la necessit\u00e0 di comprendere meglio le cose e che ci obbliga costantemente. Grazie alla vita... Che continua a darmi.\""}
{"id": "1219523", "revid": "1543377", "url": "https://it.wikipedia.org/wiki?curid=1219523", "title": "Impasse Cottin", "text": "Impasse Cottin \u00e8 un dipinto (73x53,9\u00a0cm) realizzato nel 1913 dal pittore Maurice Utrillo. \u00c8 conservato nel Centre Pompidou di Parigi."}
{"id": "1219525", "revid": "2015336", "url": "https://it.wikipedia.org/wiki?curid=1219525", "title": "Prefetti di Vico", "text": ""}
{"id": "1219526", "revid": "287204", "url": "https://it.wikipedia.org/wiki?curid=1219526", "title": "Going Postal", "text": "Going Postal \u00e8 il 33\u00b0 romanzo di Terry Pratchett ambientato nel \"Mondo Disco\". \u00c8 stato pubblicato per la prima volta in Gran Bretagna il 25 settembre 2004.\nUn fatto insolito per questo romanzo, rispetto al resto della produzione di Pratchett, \u00e8 che \"Going Postal\" \u00e8 suddiviso in capitoli, con un breve riassunto iniziale, in modo conforme a certa letteratura ottocentesca e in particolare ai romanzi di Jules Verne. \nIl nome viene dallo slang americano \"Going postal\", simile a \"going mental\" (diventare pazzi), per indicare quando una persona diviene improvvisamente furiosa; il titolo \u00e8 un gioco di parole tra questa espressione e i problemi pazzeschi dell'ufficio postale della citt\u00e0 di Ankh-Morpork. L'intero romanzo \u00e8 una parodia e un rifiuto delle tesi del romanzo \"La rivolta di Atlante\" (\"Atlas Shrugged\") di Ayn Rand.\nTrama.\nMoist von Lipwig \u00e8 un artista della truffa di alto livello: educato, incantevole, di grande inventiva, e, malgrado tutto ci\u00f2, imprigionato nelle segrete del Patrizio. Il quale gli pone un'interessante alternativa: scegliere la libert\u00e0 e, contemporaneamente, la propria morte, oppure accettare l'incarico di rimettere in sesto il dissestatissimo sistema postale di Ankh-Morpork. \nMoist sceglie la seconda possibilit\u00e0 e scopre che i suoi quattro predecessori sono morti in circostanze misteriose, tutti il mese precedente; che gli uffici sono depositi archeologici di lettere mai consegnate; che c'\u00e8 una stanza chiusa; una donna incontrata per strada parla (con grande goduria) di una maledizione delle poste, etc. \nRiuscir\u00e0 il nostro eroe a rimettere in funzione la macchina burocratica, a rimotivare i propri dipendenti, a consegnare le lettere, a ricostituire un sistema postale degno di questo nome? E a sopravvivere? \nNel doppio prologo vengono mostrati altri due elementi portanti della storia: uno sono i golem, e il loro \"sindacato\"; l'altro sono le torri per le comunicazioni, le persone che le hanno ideate e le persone che, invece, ora, le posseggono. Queste ultime - in particolare Reacher Gilt - non gradiscono il ritorno della Posta, n\u00e9 altre forme di ci\u00f2 che altri chiamerebbero libera concorrenza...\nInfine, la gente che ora possiede le compagnie delle torri non piace alle persone che lavorano nelle torri, persone che hanno sviluppato, insieme alle torri, una visione del mondo particolare, persino pi\u00f9 strana di quella dei maghi. Chi \u00e8 \"The Smoking GNU\"? \nIl romanzo \u00e8 pieno di riferimenti parodistici ai computer e a internet, inclusi GNU, i crackers, la compagnia telefonica AT&amp;T, L'isola del tesoro (il cacatoa di Reacher Gilt) e il detto \"The Smoking Gun\" (la pistola fumante). Sono presenti anche riferimenti ironici alle Leggi della Robotica di Isaac Asimov e al Signore degli Anelli, nella versione cinematografica di Peter Jackson (la sfera in cui compare un enorme occhio arrossato - seguito subito dopo da un naso egualmente arrossato)."}
{"id": "1219527", "revid": "104458", "url": "https://it.wikipedia.org/wiki?curid=1219527", "title": "Inden", "text": ""}
{"id": "1219528", "revid": "1543377", "url": "https://it.wikipedia.org/wiki?curid=1219528", "title": "Futebol Clube de Alpendorada", "text": "Il Futebol Clube de Alpendorada \u00e8 una societ\u00e0 polisportiva portoghese con sede a Marco de Canaveses.\nStoria.\nLa sezione sportiva ad aver raggiunto la maggior notoriet\u00e0 \u00e8 quella di calcio a 5 che ha disputato alcune stagioni nella Primeira Divis\u00e3o, massimo campionato nazionale."}
{"id": "1219539", "revid": "767487", "url": "https://it.wikipedia.org/wiki?curid=1219539", "title": "Carbonaro", "text": ""}
{"id": "1219548", "revid": "287204", "url": "https://it.wikipedia.org/wiki?curid=1219548", "title": "Clube de Futebol Os Belenenses (calcio a 5)", "text": "La squadra del Clube Futebol Os Belenenses \u00e8 la selezione di calcio a 5 dell'omonima societ\u00e0 polisportiva portoghese con sede nella citt\u00e0 di Lisbona.\nStoria.\nLa squadra disputa la prima divisione del Campeonato Nacional de Futsal.\nNella stagione 2009/2010 il Belenenses \u00e8 giunto al suo primo storico trofeo nazionale: l'8 maggio ha battuto ai tempi supplementari il Benfica conquistando la Coppa del Portogallo."}
{"id": "1219549", "revid": "174925", "url": "https://it.wikipedia.org/wiki?curid=1219549", "title": "Adorazione dei Magi (Leonardo)", "text": "L'Adorazione dei Magi \u00e8 un dipinto a olio su tavola e tempera grassa (246\u00d7243 cm) di Leonardo da Vinci, realizzato tra il 1481 e il 1482. Viene conservato nella Galleria degli Uffizi a Firenze.\nStoria.\nNel 1481 i monaci di San Donato a Scopeto commissionarono a Leonardo un\"Adorazione dei Magi\" da completare nel giro di due anni. Leonardo studi\u00f2 approfonditamente la composizione, lasciando vari disegni preparatori: uno della composizione generale, dove compare anche la capannuccia, conservato nel Cabinet des Dessins del Louvre, uno dello sfondo, al gabinetto dei Disegni e delle Stampe degli Uffizi e vari studi riconducibili alla zuffa di cavalli o alla posizione della Madonna e del Bambino.\nIl pittore per\u00f2, nell'estate del 1482, partiva per Milano, lasciando l'opera incompiuta. Quindici anni dopo, certi ormai dell'inadempienza di Leonardo, i religiosi si rivolsero a Filippino Lippi per ottenere una pala di analogo soggetto, pure agli Uffizi.\nL\"Adorazione\" di Leonardo nel frattempo era rimasta allo stato di abbozzo in casa Amerigo de' Benci, il padre di Ginevra, della quale Leonardo dipinse un famoso ritratto; qui la vide Vasari. Nel 1601 si trovava nelle raccolte di don Antonio de' Medici e, dopo la morte di suo figlio Giulio, nel 1670 approd\u00f2 alle Gallerie fiorentine. Nel 1681 and\u00f2 perduta la cornice cinquecentesca con dorature, probabilmente in occasione dello spostamento della tavola alla villa di Castello. Dal 1794 torn\u00f2 definitivamente al museo.\nNella critica ottocentesca sorse qualche dubbio circa l'attribuzione dell'opera a una fase giovanile (M\u00fcntz) o a Leonardo stesso (Rumhor), ma si tratta di ipotesi oggi scartate.\nDel dipinto esistono alcune radiografie realizzate da A. Vermehren, pubblicate nel 1954 da P. Sampaolesi e oggi appartenenti agli eredi Vermehren. La pala \u00e8 stata restaurata tra il 2011 e la fine di marzo 2017 quando \u00e8 tornata nuovamente visibile. Il restauro \u00e8 avvenuto a cura dell'Opificio delle pietre dure di Firenze, che ha anche ripristinato le parti danneggiate.\nDescrizione e stile.\nIl tema dell\"Adorazione dei Mag\"i fu uno dei pi\u00f9 frequenti nell'arte fiorentina del XV secolo, poich\u00e9 permetteva di inserire episodi marginali e personaggi che celebravano il fasto dei committenti; inoltre ogni anno, per l'Epifania, si svolgeva un corteo che rievocava la cavalcata evangelica nelle strade cittadine.\nLeonardo riusc\u00ec a rivoluzionare il tema tradizionale sia nell'iconografia che nell'impostazione compositiva. Innanzitutto, come in altre sue famose opere, decise di centrare l'episodio in un momento ben preciso, ricercandone il pi\u00f9 profondo senso religioso, cio\u00e8 nel momento in cui il Bambino, facendo un gesto di benedizione, rivela la sua natura divina agli astanti quale portatore di Salvezza, secondo il significato originario del termine \"epifania\" (\"manifestazione\"). Ci\u00f2 \u00e8 chiaro nella reazione degli astanti, presi in un vorticoso rutilare di gesti, attitudini ed espressioni di sorpresa e turbamento, al posto della tradizionale compostezza del corteo dove i pittori erano soliti sfoggiare dettagli ricchi ed esotici. L'effetto \u00e8 quello di uno sconvolgimento interiore di fronte al manifestarsi della divinit\u00e0.\nDa un punto di vista compositivo Leonardo fece sue le innovazioni impostate da Sandro Botticelli nell\"Adorazione dei Magi di Santa Maria Novella\" (1475 circa), ponendo la Sacra Famiglia al centro e i Magi alla base di un'ideale piramide che ha come vertice la figura di Maria. La forma pressoch\u00e9 quadrata della tavola gli permise infatti di organizzare la composizione lungo le direttrici diagonali, con il centro nel punto di incontro, dove si trova la testa della Vergine. La figura di Maria, collocata in posizione leggermente arretrata, accenna un movimento rotatorio, con le gambe orientate a sinistra e il busto, nonch\u00e9 il volto, verso il Bambino a destra.\nSvilupp\u00f2 inoltre ulteriormente tale novit\u00e0 disponendo il corteo a semicerchio dietro alla Vergine, lasciando uno spazio vuoto, di forma pi\u00f9 o meno circolare, nell'ideale centro dello spazio, dove si trova una roccia con un albero. Il leggero moto della Vergine sembra cos\u00ec propagarsi per cerchi concentrici, come un'onda generata dalla rivelazione divina. Il risultato \u00e8 una scena estremamente moderna e dinamica, dove solo le figure in primo piano sono relativamente statiche, con uno studio intenso dei moti dell'animo e delle manifestazioni \"corporee\".\nLo sfondo \u00e8 diviso in due parti dai due alberi, il primo un alloro simbolo di trionfo sulla morte (resurrezione) e il secondo una palma, simbolo della passione di Cristo, che dirigono lo sguardo dello spettatore in profondit\u00e0. Qui si trovano alcune architetture in rovina (il Tempio di Gerusalemme), rimando tradizionale al declino dell'Ebraismo e del Paganesimo (quest'ultimo sottolineato pure dalla lotta convulsa dei cavalli in secondo piano, che non ha ancora ricevuto la lieta Novella) da cui si origin\u00f2 la religione cristiana. L'edificio con le scale \u00e8 stato paragonato al presbiterio della chiesa di San Miniato al Monte; su di esso si trovano alcuni arbusti, come si vedono talvolta su alcune costruzioni delle quali la natura ha avuto tutto il tempo di impadronirsi nuovamente. Secondo altri autori, invece, il modello fu la villa medicea di Poggio a Caiano che allora doveva essere un cantiere in divenire con il solo piano porticato e la doppia scalinata parallela oggi non pi\u00f9 esistente.\nA destra si trova una zuffa di armati, uomini disarcionati e cavalli che s'impennano, come simbolo della follia degli uomini che non hanno ancora ricevuto il messaggio cristiano, e un abbozzo di rocce svettanti tipiche del paesaggio leonardesco.\nSecondo alcuni esperti inoltre, il fanciullo all'estrema destra del quadro, che guarda verso l'esterno, potrebbe essere un autoritratto giovanile di Leonardo; pi\u00f9 probabilmente \u00e8 da mettere in relazione con l'uomo che medita sul lato opposto, come invito a riflettere sul mistero dell'Incarnazione.\nNel complesso, la composizione ricchissima ma unitaria e grandiosa, la variet\u00e0 delle interazioni tra le figure, la complessit\u00e0 luminosa, l'intensit\u00e0 delle espressioni e dei moti dell'animo, fanno del dipinto di Leonardo un caposaldo artistico, in anticipo di due decenni rispetto alla cultura figurativa vigente, modello per numerosi maestri, come ancora il Raffaello della \"Trasfigurazione\" (1518-1520).\nTecnica.\nL'opera incompiuta si presenta oggi come un grandioso abbozzo a monocromo, che permette di conoscere approfonditamente la tecnica usata da Leonardo nella realizzazione delle opere. Secondo la tradizione fiorentina, il maestro preparava innanzitutto un disegno accurato, usando per\u00f2 il meno possibile linee nette per i contorni. Questo contrastava con la posizione allora dominante a Firenze del predominio della linea di contorno, come confine preciso dell'oggetto rappresentato: come si sa, infatti, Leonardo preferiva usare contorni sfumati, suggerendo una certa continuit\u00e0 tra gli oggetti e lo spazio che li circonda, attraverso la circolazione dell'aria che nella realt\u00e0 impedisce una visione nitida delle cose.\nA partire dal disegno, Leonardo procedeva poi \"rinforzando gli scuri\", stendendo una base scura, dove necessario, a base di terre e verderame, di tinta marrone rossastra e di nero, lasciando invece visibile la preparazione chiara di fondo sui soggetti pi\u00f9 illuminati. Su questa preparazione il pittore avrebbe poi steso i colori. Tra le figure pi\u00f9 avanzate spiccano quelle di destra, alle quali manca solo il colore.\nRestauro.\nL\u2019Adorazione \u00e8 stata sottoposta a un complesso e risolutivo intervento di restauro, condotto dall'Opificio delle Pietre Dure e terminato nel 2016. \nPreliminarmente \u00e8 stata condotta un\u2019articolata serie di indagini diagnostiche non invasive, per capire a fondo lo stato di conservazione del supporto ligneo (che \u00e8 stato modificato dimensionalmente nel tempo), e della superficie pittorica preliminare che Leonardo aveva iniziato a comporre. \nI risultati di queste indagini hanno consentito di avere una pi\u00f9 chiara ed approfondita visione sia della tecnica artistica, sia dei problemi conservativi dell\u2019opera. \nAl di sopra dei primi strati disegnativi e pittorici, si sono nel tempo sovrapposte molte stesure non originali di vernice, vernice pigmentata, colla, patinature, ed anche qualche limitato ritocco. Il ritiro di questi materiali stava provocando una trazione della superficie, con il rischio di piccoli strappi di materia pittorica. La completezza del disegno sottogiacente \u00e8 stato acquisito con tecnologia infrarosso di ultima generazione.\nAltra problematica \u00e8 stata la conservazione del supporto, costituito da dieci assi di pioppo non eccelso. Nel tempo, tale supporto ha cercato di incurvarsi, ma, incontrando il contrasto rigido della traversa centrale, si \u00e8 aperto con una serie di pericolose fenditure che arrivano subito al di sotto degli strati pittorici e che, in alcune zone, hanno gi\u00e0 prodotto rotture sulla superficie. Tale fenomeno \u00e8 ancora in atto e la pittura sui due lati di ogni fenditura \u00e8 sottoposta a un processo di compressione che a lungo andare pu\u00f2 causare delle cadute di colore. \nL\u2019intervento di pulitura ha riguardato l\u2019eliminazione dei vari materiali sovrapposti nei secoli, tramite un leggero, graduale e differenziato assottigliamento. La superficie pittorica risulta libera dal pericoloso effetto di strappo dei materiali accumulatisi sopra, e le parti disegnate e ombreggiate da Leonardo emergono finalmente leggibili in maniera chiara. \u00c8 soprattutto nella parte alta che la nuova lettura dell\u2019opera si afferma prepotente, rivelando un accenno sottilissimo del colore del cielo e rendendo percepibili a occhio nudo anzich\u00e9 solo in infrarosso le figure dei lavoratori che sono intenti alla ricostruzione del Tempio, elemento iconologico di grande importanza, cos\u00ec come la zuffa di cavalli e figure umane sulla destra.\nLa presenza di queste tracce di velatura di colore locale, gi\u00e0 evidenziata dalle prime indagini diagnostiche, \u00e8 forse all'origine della patinatura con la quale, nei secoli passati, le si erano volute occultare, forse per conferire all'insieme l\u2019effetto non di un non finito, ma di un voluto monocromo.\nQuesta delicata pulitura ha consentito anche di penetrare sempre pi\u00f9 nel modo di lavorare di Leonardo, confermando l\u2019interpretazione iniziale circa le varie fasi e materiali, ma arricchendola di nuovi elementi, esempi ed anche di interessanti problemi interpretativi.\nCome si rileva ovunque, molta materia aggiunta \u00e8 stata ancora lasciata, in base alla impostazione teorica e tecnica della pulitura propria di questo Istituto, sia come livello di sicurezza, sia come \u201cpatina\u201d della storia trascorsa."}
{"id": "1219557", "revid": "339392", "url": "https://it.wikipedia.org/wiki?curid=1219557", "title": "CF Belenenses (futsal)", "text": ""}
{"id": "1219562", "revid": "599013", "url": "https://it.wikipedia.org/wiki?curid=1219562", "title": "Ragno rosso", "text": ""}
{"id": "1219565", "revid": "125307816", "url": "https://it.wikipedia.org/wiki?curid=1219565", "title": "Zooey Deschanel", "text": "Biografia.\nDi origini franco-irlandesi, Zooey Deschanel \u00e8 figlia del direttore della fotografia Caleb Deschanel e dell'attrice Mary Jo Deschanel; ha una sorella maggiore, Emily, anche lei attrice. Le \u00e8 stato dato il nome del personaggio maschile del romanzo di J. D. Salinger \"Franny e Zooey\". Studia recitazione presso la \"Crossroads School\" di Santa Monica. Ha frequentato la Northwestern University abbandonando per\u00f2 gli studi dopo solo sette mesi per intraprendere definitivamente la carriera di attrice.\nCarriera.\nI primi approcci con il mondo dello spettacolo li ha partecipando ad alcuni videoclip: debutta infatti nel 1999 nel film \"Mumford\". Nel 2000 interpreta la sorella ribelle di Patrick Fugit in \"Quasi famosi\" di Cameron Crowe, poi appare al fianco di Katie Holmes in \"Abandon - Misteriosi omicidi\", \"Big Trouble - Una valigia piena di guai\" e \"Un ragazzo tutto nuovo\" dove si fa notare anche per le sue doti canore. Successivamente interpreta Tricia McMillan nella pellicola \"Guida galattica per autostoppisti\" ed \u00e8 l'amica strampalata di Sarah Jessica Parker nella commedia sentimentale \"A casa con i suoi\". Nel 2006 prende parte a quattro episodi della serie tv \"Weeds\" e al film \"Un ponte per Terabithia\".\nNel 2007 recita in \"L'assassinio di Jesse James per mano del codardo Robert Ford\", in seguito \u00e8 co-protagonista al fianco di Mark Wahlberg in \"E venne il giorno\" del regista M. Night Shyamalan. Nel dicembre 2008 partecipa al fortunato film \"Yes Man\" affiancando Jim Carrey. Nel 2009 partecipa con il suo amico Joseph Gordon-Levitt alla commedia romantica \"(500) giorni insieme\" che, nonostante una partenza in sordina, sbanca i botteghini grazie ad un forte passaparola. Nello stesso anno ha interpretato Margaret Whitesell nell'episodio \"Babbo Natale e la bomba\" nella serie televisiva \"Bones\", di cui la sorella Emily \u00e8 la protagonista. Dal 2011 al 2018 \u00e8 la protagonista della pluripremiata serie televisiva \"New Girl\", per la quale ottiene tre nomination ai Golden Globe per la miglior attrice in una serie commedia o musicale.\nNel 2007 Zooey ha fondato assieme al cantante statunitense M. Ward il duo \"She &amp; Him\". L'attrice e Ward si erano conosciuti per la prima volta nel 2007 sul set del film American Sunshine, per lavorare alla cover di una brano di Richard e Linda Thompson, che il regista chiese ai due di cantare durante i titoli di coda del film ora citato. Cos\u00ec, nacque la proficua collaborazione tra i due, all'inizio svolta solamente per e-mail (mentre Zooey abitava a Los Angeles, California, Ward viveva nell'Oregon), che li ha portati il 18 marzo 2008 a pubblicare il loro primo album intitolato \"Volume One\".\nZooey ha cantato alcuni brani per il film \"Elf - Un elfo di nome Buddy\" e ha composto al pianoforte \"Bittersuite\", tema del film \"Winter Passing\". Oltre a cantare Zooey suona il pianoforte e l'ukulele, \u00e8 appassionata di musica jazz e inoltre si interessa di filosofia e fotografia.\nIl 27 marzo 2010 \u00e8 uscito il secondo album degli She &amp; Him: \"Volume Two\" che, dopo il fortunato \"Volume one,\" presenta altre 13 tracce inedite. Nel 2011 \u00e8 uscito l'album natalizio degli She &amp; Him: \"A Very She &amp; Him Christmas\". Nel 2013 \u00e8 uscito il terzo album del duo, con il nome \"Volume 3\", mantenendo il trend dei due precedenti album di inediti del duo.\nNel 2014 Zooey e M.Ward hanno pubblicato il loro nuovo album, Classics, prodotto da Columbia Records, che offre tredici cover di altrettante canzoni di successo, fra le quali \"Stars fell on Alabama\", \"She\" e \"We'll meet again\". Il 28 ottobre 2016 \u00e8 uscito un loro secondo album natalizio, Christmas Party.\nVita privata.\nZooey \u00e8 appassionata di jazz, filosofia, moda e fotografia. Le \u00e8 stata diagnosticata una sindrome da deficit di attenzione e iperattivit\u00e0.\nIl 28 dicembre 2008 Zooey ha annunciato il suo fidanzamento con Ben Gibbard, il cantante del gruppo indie Death Cab for Cutie, che ha poi sposato il 19 settembre 2009. Il 1\u00ba novembre 2011, dopo 2 anni di matrimonio, annunciano la loro separazione consensuale; il 12 dicembre 2012 divorziano definitivamente.\nDal 2012 al 2014 \u00e8 stata legata allo sceneggiatore Jamie Linden.\nNell'agosto 2014 si \u00e8 legata al produttore cinematografico Jacob Pechenik, anche produttore del film del 2015 di Barry Levinson \"Rock the Kasbah\", avente fra gli attori protagonisti la stessa Zooey. I due si sono sposati il 21 giugno 2015. Il mese successivo \u00e8 nata la loro primogenita, Elsie Otter Pechenik. Sempre nel 2015 Zooey, che sempre si era definita agnostica, ha annunciato di essersi convertita all'ebraismo, \"per amore verso il marito, Jacob Pechenik\", anch'egli ebreo, e non per una particolare vocazione religiosa. Nel maggio 2017, Deschanel e suo marito hanno avuto il loro secondogenito, Charlie Wolf.\nIl 7 settembre 2019, dopo 4 anni di matrimonio con Jacob Pechenik, si separano consensualmente. In seguito si \u00e8 legata al co-conduttore Jonathan Silver Scott che con suo fratello gemello Drew \u00e8 protagonista di \"Fratelli in affari\".\nDoppiatrici italiane.\nNelle versioni in italiano dei suoi lavori, Zooey Deschanel \u00e8 stata doppiata da:\nDa doppiatrice \u00e8 sostituita da:"}
{"id": "1219566", "revid": "1776051", "url": "https://it.wikipedia.org/wiki?curid=1219566", "title": "Sport Lisboa e Benfica (calcio a 5)", "text": "Lo Sport Lisboa e Benfica \u00e8 una squadra professionistica di calcio a 5 del Portogallo, si tratta della sezione calcio a 5 della pi\u00f9 conosciuta .\nStoria.\nLa formazione \u00e8 una delle pi\u00f9 prestigiose del Portogallo, gioca nel Campeonato Nacional de Futsal dove, nella sua storia, ha vinto gi\u00e0 cinque titoli nazionali, quattro coppe e tre supercoppe. Nella stagione 2009/2010 la squadra portoghese ha compiuto l'impresa di vincere seppure in casa la prima Coppa UEFA per una formazione lusitana, battendo in finale gli spagnoli dell'InterMovistar per 3-2 dopo i supplementari."}
{"id": "1219569", "revid": "177130", "url": "https://it.wikipedia.org/wiki?curid=1219569", "title": "Realismo cubista", "text": ""}
{"id": "1219571", "revid": "400694", "url": "https://it.wikipedia.org/wiki?curid=1219571", "title": "New York Undercover", "text": "New York Undercover \u00e8 una serie televisiva statunitense, prodotta dal 1994 al 1999 e trasmessa da Fox. \u00c8 stata la prima serie drammatico-poliziesca, in onda sulla televisione americana, ad avere come protagonisti due personaggi di etnia non caucasica.\nLa serie vede tra i protagonisti Malik Yoba nel ruolo di J.C. Williams e Michael DeLorenzo nel ruolo di Eddie Torres, due detective del Quarto Distretto di Polizia di New York. Il cast principale include anche Patti D'Arbanville-Quinn, il Tenente Virginia Cooper, e Lauren V\u00e9lez che si \u00e8 aggiunta al cast dalla seconda stagione, nel ruolo del detective Nina Moreno.\nTrama.\nIn ogni episodio, il creatore della serie Dick Wolf cerca anche di esplorare le vite private di ognuno dei personaggi. Per esempio, il detective Williams cerca di crescere al meglio suo figlio \"Greg\", mentre Torres \u00e8 costantemente alla prese con problemi familiari.\nAll'inizio della terza stagione debutta nella serie, come uno degli personaggi principali, un nuovo detective, Tommy McNamara. Nell'episodio finale della terza stagione Torres e Moreno si sposano, ma nelle stesso episodio sia Torres che McNamara vengono uccisi da una banda specializzata in rapine a banche. Molti spettatori credono che questi eventi, in particolare la morte di Torres e il conseguente abbandono della serie da parte di Michael DeLorenzo, causi un calo del seguito di \"New York Undercover\", dal momento in cui l'amicizia tra i detective Williams e Torres era una delle caratteristiche principali della serie.\n\"New York Undercover\" ritorna con un nuovo cast nella sua quarta ed ultima serie nel gennaio 1998. Williams e Moreno vengono assegnati ad una nuova unit\u00e0, con la conseguente esclusione del personaggio del Tenente Virgina Cooper. Si uniranno invece al cast Thomas Mikal Ford nel ruolo del Tenente Malcolm Barker, Marisa Ryan nel ruolo del Detective Nell Delaney, e Josh Hopkins in quello del Detective Alec Stone.\nPersonaggi e interpreti.\nGuest star.\nAlla serie hanno preso parte diversi volti noti del cinema e della televisione, come: Tyra Banks, Naomi Campbell, Adewale Akinnuoye-Agbaje, J. K. Simmons, Mekhi Phifer, James McCaffrey e Jesse L. Martin.\nColonna sonora.\nLa colonna sonora di ogni episodio delle prime tre stagioni di \"New York Undercover\" \u00e8 caratterizzata dalla presenza di molti brani hip hop, R&amp;B e soul. Contemporaneamente, durante ogni episodio, c'\u00e8 un'esibizione musicale da parte di importanti artisti musicali (specialmente R&amp;B, Soul e Hip Hop) nel locale immaginario di Natalie's. Tra i vari artisti che si sono susseguiti durante ogni puntata si possono citare Erykah Badu, Temptations, Gladys Knight, O'Jays, Boyz II Men, Mary J. Blige, Xscape, 112, Monifah, Tito Puente, Celia Cruz, George Clinton &amp; the P-Funk All-Stars, Teddy Pendergrass, Keith Sweat, Zhan\u00e9, Gerald Levert, Brian McKnight, James Brown, Montell Jordan, Jon B, D'Angelo, Luther Vandross, Johnny Gill, The Isley Brothers, Blackstreet, Tracy Chapman e molti altri.\nIl tema musicale della serie TV \u00e8 stato realizzato dal musicista jazz e R&amp;B James Mtume.\nDa \"New York Undercover\" sono state tratte due colonne sonore: \"New York Undercover\", pubblicata nel 1995, e \"\", datata 1998."}
{"id": "1219572", "revid": "81415494", "url": "https://it.wikipedia.org/wiki?curid=1219572", "title": "Opera di adduzione", "text": "L'opera di adduzione pu\u00f2 essere costituita da una o pi\u00f9 condotte in pressione, nel qual caso si parla di gallerie adduttrici, oppure da canali adduttori, costituiti da canali a pelo libero. \nI canali a pelo libero sono utilizzati quando si deve convogliare un'importante massa d'acqua (circa 1000 l/s), non tanto ad uso civile, quanto per l'irrigazione o per l'alimentazione di impianti idroelettrici. \nLe condotte sono invece utilizzate per portate pi\u00f9 modeste (30-200 l/s) e soprattutto ad uso civile. \nDal punto di vista progettuale la soluzione delle condotte adduttrici \u00e8 pi\u00f9 complessa e si possono distinguere due tipologie, opere a gravit\u00e0 e opere a pompaggio. \nLe prime sfruttano un dislivello geodetico naturale e non implicano alcun dispendio di energia, le seconde invece devono essere dotate di un impianto di pompaggio, di conseguenza, oltre ai costi di realizzazione, graveranno su di esse anche costi di funzionamento."}
{"id": "1219575", "revid": "81195", "url": "https://it.wikipedia.org/wiki?curid=1219575", "title": "Tempo di residenza", "text": "Il tempo di residenza \u00e8 una grandezza fisica, dimensionalmente omogenea all'unit\u00e0 di tempo (misurata dunque in unit\u00e0 SI con il secondo), che trova impiego in diverse discipline tra cui scienze della Terra, scienze ambientali e ingegneria chimica.\nNelle scienze ambientali e della Terra.\nViene utilizzato per descrivere il livello di dinamicit\u00e0 di un dato sistema che si trova in condizione di equilibrio dinamico. Data una certa \"riserva\" o \"comparto\" in cui \u00e8 presente un elemento o sostanza chimica oggetto di studio, il tempo di residenza esprime il tempo medio in cui la specie chimica permane nel dato comparto.\nMatematicamente il tempo di residenza \"t\" viene espresso dal rapporto\ndove formula_2 \u00e8 la quantit\u00e0 di specie chimica nell'i-esimo comparto (quantit\u00e0 costante nel tempo, essendo in condizioni di equilibrio) e con \"F\" si indica il flusso entrante o uscente della medesima specie in relazione alla riserva in riferimento.\nApplicazioni.\nIn oceanografia chimica il tempo di residenza di un elemento viene utilizzato per esprimere il tempo necessario affinch\u00e9 un dato elemento raggiunga nell'oceano una concentrazione eguale a quella di equilibrio. formula_2 si ottiene moltiplicando la concentrazione media nell'oceano per il volume dell'oceano stesso (), mentre, considerato che per molti elementi il maggiore flusso entrante \u00e8 dovuto ai fiumi, \u00e8 possibile calcolare il flusso entrante conoscendo la concentrazione media nei fiumi e il tasso di immissione continentale (l/anno).\nAltro esempio riguarda lo studio dei cicli biogeochimici. Consideriamo il ciclo dell'azoto atmosferico: le quantit\u00e0 di questo elemento sono praticamente costanti ed equivalgono a , mentre il flusso uscente (azotofissazione, industria, combustione) \u00e8 stimato in g/anno. Effettuando il calcolo si ricava un tempo di residenza approssimato di quasi 14 milioni di anni.\nLo studio dei tempi di residenza assume anche fondamentale importanza nel calcolo relativo a specie inquinanti, come ad esempio i gas serra o i contaminanti delle acque.\nNell'ingegneria chimica.\nTrova impiego specialmente nell'impiantistica industriale, e viene definito come:\ncon V volume (in m3) e formula_5 portata (in m3 s\u22121). Altro nome con cui viene identificato \u00e8 tempo di permanenza. Generalmente serve a dare una descrizione quantitativa del tempo trascorso da un certo fluido con flusso costante all'interno di un reattore (CSTR o PFR)."}
{"id": "1219580", "revid": "1543377", "url": "https://it.wikipedia.org/wiki?curid=1219580", "title": "Luciano Fabro", "text": "Biografia.\nDopo l'infanzia vissuta in Friuli, terminati gli studi classici, si trasfer\u00ec a Milano, dove poi ha sempre vissuto, nel 1959. Qui sin da subito strinse amicizia con gli artisti pi\u00f9 interessanti che vi lavoravano: Lucio Fontana, Piero Manzoni, Dadamaino ed Enrico Castellani. La prima mostra personale \u00e8 del 1965 alla Galleria Vismara; vi espone lavori realizzati con vetri, specchi e metallo tesi ad istituire relazioni aperte con i visitatori. \nNel 1967 partecipa alla mostra Arte Povera Im Spazio curata da Germano Celant alla galleria La Bertesca di Genova. Parteciper\u00e0 da quel momento in poi a tutte le mostre del gruppo dell'Arte Povera. Dal 1968 elabora le serie dei \"Piedi\" (1968-1972) e di \"Italia\" in cui gioca sugli accostamenti tra materiali e iconografie feticistiche o simboliche. In particolare, nella serie \"Italia\" espone silhouettes della penisola in posizioni inusuali. Dal 1978 rid\u00e0, con Hidetoshi Nagasawa e Iole De Sanna, vita alla Casa degli artisti a Milano che diventer\u00e0 per quasi trent'anni luogo d'incontro e di discussione tra artisti di diverse generazioni. In seguito, negli anni ottanta si dedica a opere riguardanti lo spazio (opere, nell'insieme, che chiamer\u00e0 \"Habitat\"), mentre il decennio successivo lo vede soprattutto impegnato in commissioni riguardanti opere pubbliche. Dal 1983 insegn\u00f2 all'Accademia di Brera.\n\u00c8 morto a Milano nel 2007, mentre preparava una mostra al Museo d'arte contemporanea Donnaregina (MADRE) di Napoli, il cui allestimento \u00e8 poi stato terminato dalla figlia Silvia che, assieme a Rudi Fuchs, ha inteso aderire nel modo pi\u00f9 preciso possibile all'idea che l'artista aveva formulato per questa esposizione, restituendone fedelmente la struttura e le scelte.\nLa mostra, intitolata \"Didactica magna minima moralia\", \u00e8 stata inaugurata il 20 ottobre 2007.\nNel 2008, ad un anno dalla sua morte, la XV Quadriennale di Roma commemora Luciano Fabro e gli rende omaggio: la scultura \"Autunno\", viene esposta per la prima volta in Italia aprendo la mostra nella Sala della Rotonda di Palazzo delle Esposizioni. Anche il catalogo della mostra si apre con un testo dell'artista.\nNel 2011 la rivista alfabeta2 dedica a Luciano Fabro il numero di giugno con fotografie dell'artista e delle sue opere tutte realizzate dal fotografo milanese Giovanni Ricci, una sua intervista con Francesca Pasini sulla sua opera \"Prometeo\" e la sua lezione accademica \"Arte \u00e8 ci\u00f2 che trasforma\"\nNel 2014 si inaugura una sua grande retrospettiva al museo Reina Sofia a Madrid.\nLe opere.\nSculture.\nLa ricerca di Fabro si sviluppa nell'apertura a nuove suggestioni sensitive o mentali, per l'artista e per il pubblico, attraverso i rapporti poetici tra le qualit\u00e0 plastiche dei materiali e gli elementi figurativi psicologicamente coinvolgenti, nella variet\u00e0 delle configurazioni e degli accostamenti.\nLe sue prime opere, alcune delle quali esibite alla prima mostra del 1965 a Milano, sono \"Il buco\", \"Linee spaziali\", \"Tubo da mettere tra i fiori\" e \"Raccordo Anulare\".\nTra le sue opere pi\u00f9 conosciute ricordiamo alcuni cicli:\nNel 2013 la sua opera \"Impronta\", datata tra il 1962 e il 1964, esposta in uno spazio espositivo di Lugano, viene accidentalmente fatta cadere a terra da un giornalista radiofonico, Salvatore Maria Fares. L'opera, in vetro, \u00e8 irrimediabilmente distrutta.\nRiconoscimenti.\nNel 1993 l'Accademia dei Lincei gli ha conferito il Premio Feltrinelli per le Arti (Scultura).\nNote.\nCollezione Terrae Motus, Reggia di Caserta"}
{"id": "1219581", "revid": "830939", "url": "https://it.wikipedia.org/wiki?curid=1219581", "title": "Bacco (Leonardo)", "text": "Il Bacco su un precedente san Giovanni Battista \u00e8 un dipinto a olio su tavola trasportata su tela (177 \u00d7 115\u00a0cm) attribuito a Leonardo da Vinci e bottega, databile al 1510-1515 e conservato nel Museo del Louvre a Parigi.\nStoria.\nIl \"Bacco\" \u00e8 un dipinto problematico nel catalogo di Leonardo. L'opera doveva esser nata come \"San Giovanni Battista nel deserto\" (col tipico gesto di indicare la croce in quanto precursore di Cristo), ma in un momento imprecisato, alla corte francese, venne trasformato in \"Bacco\", forse assecondando alcune novit\u00e0 leonardesche rispetto all'iconografia tradizionale. Per chiarire il soggetto mitologico nella seconda met\u00e0 del Seicento vennero aggiunte delle foglie di vite, un tirso e forse la pelle di pantera al posto della pelliccia in pelo di cammello tipica del santo eremita. Prima del 1695, nei cataloghi reali, il dipinto veniva ancora indicato come \"St. Jean au desert\", per poi cambiare nome in \"Bacchus dans un paisage\".\nL'autografia del dipinto \u00e8 sempre stata oggetto di valutazioni contrastanti: sono stati fatti i nomi di vari allievi e seguaci per la stesura pittorica (Bernardino Bernazzano, Cesare da Sesto, Francesco Melzi), ma l'ideazione della composizione e la particolare resa cromatica e chiaroscurale \u00e8 oggi attribuita prevalentemente a Leonardo stesso. Anche l'originalit\u00e0 e l'ambiguo languore con cui \u00e8 tratto il tema hanno infine convinto alcuni studiosi a riconoscere l'autografia vinciana, seppure con aiuti (Carlo Pedretti, Rudel, Marani e altri).\nEsiste anche un disegno a sanguigna di un \"San Giovanni\" in una postura simile, attribuito da Charles de Tolnay a Leonardo, che risalirebbe al 1510-1515 gi\u00e0 conservato nel Museo del Sacro Monte di Varese, ma fu rubato nel 1973.\nDescrizione e stile.\nIl protagonista \u00e8 un giovane uomo seminudo che, con le gambe accavallate, coperto da un perizoma di pelliccia che gli avvolge anche il gomito destro, sta seduto su una roccia con alle spalle un promontorio colmo di alberi nodosi sulla sommit\u00e0 e un cervo (richiamo alla sua nascita). Tiene col braccio sinistro un bastone nodoso (tirso) e con la mano destra lo indica, mentre rivolge allo spettatore un intenso sguardo diretto. La posa articolata e complessa, con l'energia innovativa della composizione, dimostra l'ideazione del da Vinci in una fase matura."}
{"id": "1219583", "revid": "671029", "url": "https://it.wikipedia.org/wiki?curid=1219583", "title": "Isolotto", "text": "L'Isolotto \u00e8 un rione di Firenze, amministrativamente ricompreso nel quartiere 4. \u00c8 collocato nella periferia sud-occidentale di Firenze (pur trovandosi a una latitudine media leggermente superiore o uguale a quella del centro storico).\nLa zona dell'Isolotto e dei borghi antichi nelle vicinanze anticamente ospitava case rurali, prevalentemente disposte lungo via Pisana, ed ebbe uno sviluppo gi\u00e0 nei primi anni del XIX secolo per l'insediamento di industrie - oggi chiuse - delle maioliche delle fonderie e delle officine. Negli anni venti del XX secolo, tali aree si svilupparono e vennero costruite abitazioni per i ceti popolari, mentre l'Isolotto come \u00e8 oggi venne edificato dall'I.N.A. casa, subito dopo la seconda guerra mondiale. Il 6 novembre 1954 il sindaco Giorgio La Pira, insieme al cardinale Elia Dalla Costa, consegn\u00f2 le chiavi di casa a quasi mille famiglie in una zona che un tempo era terra di orti e campi.\nStoria.\nNascita ed edificazione.\nIl quartiere dell'Isolotto, denominato anche \"nuova unit\u00e0 residenziale di Palazzo dei Diavoli\", fu programmato nel secondo semestre del 1950 e realizzato nell'ambito del primo piano settennale della gestione Ina-casa. Quell'anno infatti il sindaco di Firenze Fabiani ottenne lo stanziamento da Roma per edificare uno dei quartieri previsti dal piano INA-Casa (legge Fanfani del 1949).\nLa scelta della localizzazione fu determinata da vari fattori: in primo luogo, la possibilit\u00e0 di espropriare terreni privati adiacenti a un'area di circa 5 ha. gi\u00e0 di propriet\u00e0 del Comune, occupata dall'ex lazzaretto, e in secondo luogo l'inaccessibilit\u00e0 economica delle aree gi\u00e0 urbanizzate i cui costi, allineati con quelli di mercato, risultavano eccessivamente elevati.\nLo scarso valore fondiario dell'area, posta in prossimit\u00e0 dell'Arno, era dovuto oltre che alla sua posizione relativamente periferica, anche alle condizioni ambientali in cui l'area si trovava a causa della quota depressa del terreno, delle vaste escavazioni in atto e della consistente presenza di depositi di spazzatura. Inoltre, per la mancanza totale di servizi e la pessima condizione delle poche strade esistenti, quest'area si configurava come un vero e proprio arto atrofizzato da rivitalizzare per consentire un pi\u00f9 organico sviluppo della citt\u00e0 in espansione.\nPartendo da questi presupposti il progetto del nuovo quartiere dell'Isolotto viene concepito secondo i criteri del \"quartiere autosufficiente\", che costitu\u00ec una vera e propria scelta strategica da parte dell'Ina-casa.\nL'elaborazione teorica posta a supporto di tale scelta traeva i propri modelli culturali di riferimento soprattutto dalla tradizione dei paesi scandinavi dove sono stati edificati quartieri residenziali a edilizia estensiva, caratterizzati da basse densit\u00e0 edilizie e da una rilevante presenza di verde, dove venivano applicati standard ottimali per garantire un equo rapporto tra offerta di servizi e numero di abitanti insediati.\nIl progetto del piano dell'Isolotto, pur tenendo conto delle linee direttrici generali dello sviluppo urbano, viene attuato in assenza di un piano regolatore generale di riferimento, che all'epoca si trova ancora in fase di studio.\nNel 1950 l'Ina-casa, in accordo con il Comune, affid\u00f2 il progetto di massima a un gruppo di architetti toscani costituito da Sirio Pastorini, Mario Pellegrini, Ferdinando Poggi e Francesco Tiezzi che lavorano in collaborazione con i tecnici comunali Burci e Alessandro Giuntoli.\nNel 1951 venne compilato il progetto urbanistico del quartiere e studiati i primi quattro lotti. I principi programmatici del piano sono presentati da Giovanni Astengo sulla rivista \"Urbanistica\" (n. 7), pubblicata nello stesso anno. Nel maggio 1952 venne preso possesso dell'area, con l'esproprio di 47 proprietari ed a luglio aprirono i cantieri.\nSuccessivamente, intervennero nella progettazione anche Bellucci, Enrico Del Debbio, Di Castro, Raffaello Fagnoni, Gambassi, Italo Gamberini, Giovanni Michelucci, Pagani e Giuseppe Vaccaro. In particolare sarebbe da attribuire alla mano di Michelucci il progetto relativo a quattro edifici presentato nel giugno del 1959, come testimonia una lettera conservata presso la Fondazione Michelucci di Fiesole.\nNel 1954 era terminata la parte pi\u00f9 consistente: 1005 appartamenti, di cui 744 furono consegnati con una cerimonia ufficiale il 6 novembre 1954, gli altri a scaglioni fino al 1960, per un totale di 1450 appartamenti.\nCome si apprende da un articolo pubblicato nella rassegna del Comune dell'ottobre del 1960, a quella data erano gi\u00e0 stati costruiti il Centro di quartiere con la chiesa e le attivit\u00e0 commerciali, la scuola e il Centro Sociale nell'area della Montagnola, a monte della via di Mortuli, e contemporaneamente \u00e8 portato a termine anche il programma relativo alle abitazioni.\nPrimi anni Sessanta.\nDomenica 3 marzo 1963 fu inaugurata la \"passerella\" a campata unica che collega il quartiere col parco delle Cascine e con le aree di Rifredi-Novoli, sedi di importanti centri direzionali e industriali oltre che di vaste zone residenziali.\nL'alluvione.\nIl 4 novembre 1966 esond\u00f2 l'Arno. L'Isolotto venne sommerso solo parzialmente ed il Lungarno dei Pioppi non fu alluvionato in quanto questa parte dell'argine del fiume Arno \u00e8 tutt'oggi pi\u00f9 alta di quella del Parco delle Cascine, ma rest\u00f2 comunque isolato dal resto della citt\u00e0. Si organizz\u00f2 immediatamente un \"Comitato di soccorso\" che port\u00f2 candele e fiaschi di acqua potabile nelle case, e aiuti negli altri quartieri. Il Comitato fu riconosciuto dal Comune. In seguito il Comitato si occupa della situazione degli alluvionati. Seguirono le pratiche per i risarcimenti, i lavori di recupero, e le nuove sistemazioni. 28 famiglie occuparono alcune palazzine ancora sfitte nel quartiere.\nL'Isolotto oggi.\nOggi l'Isolotto \u00e8 uno dei quartieri a bassa densit\u00e0 di popolazione pi\u00f9 verdi di Firenze in quanto fu a suo tempo progettato a \"misura di famiglia\". Nelle vicinanze sono presenti infrastrutture moderne tra le quali la nuova tramvia fiorentina (linea 1), molti centri commerciali e importanti comunicazioni viarie ed autostradali come la S.G.C. per Pisa e Livorno, attraverso la quale si accede al casello dell'Autostrada A1 (Autosole) di Scandicci e il Viadotto dell'Indiano, con cui si pu\u00f2 raggiungere l'autostrada A11 e l'aeroporto Amerigo Vespucci dove si arresta la linea 2 della tramvia.\nUrbanistica.\nIl quartiere sorge sulla riva sinistra dell'Arno, di fronte al Parco delle Cascine, inserendosi fra il prolungamento del Lungarno del Pignone e la via del Palazzo dei Diavoli, per una lunghezza di circa 800 metri a valle della via di Mortuli.\nComplessivamente la sua superficie \u00e8 di oltre 60 ettari, delimitata a nord dal Lungarno dei Pioppi, a sud dalla via Canova e a ovest da via Pio Fedi, mentre verso est il quartiere \u00e8 completato dal rilievo collinare della Montagnola.\nI suggerimenti offerti dall'antistante parco delle Cascine confluiscono nell'immagine di questa realt\u00e0 urbana che viene cos\u00ec a configurarsi come un episodio a s\u00e9 stante che da un lato si salda con il tessuto consolidato della citt\u00e0 storica e contemporaneamente dall'altro costituisce un filtro nei confronti delle espansioni periferiche di epoca pi\u00f9 recente.\nIl complesso residenziale dell'Isolotto costituisce ancora oggi un esempio paradigmatico tra i quartieri di edilizia pubblica a Firenze. Esso riflette, infatti, tutte le caratteristiche di un progetto urbanistico completo alla scala di quartiere. Il tracciato planimetrico sul quale sorge il quartiere dell'Isolotto si presta, per i suoi caratteri unitari, a una lettura coerente dalla quale \u00e8 possibile estrapolare i motivi conduttori che controllano tutta l'idea progettuale.\nLe costanti che ricorrono nell'organizzazione dello spazio sono riconducibili ad alcuni schemi di base come la separazione dei percorsi carrabili, l'uso di una viabilit\u00e0 distributiva capillare, la differenziazione del verde, l'utilizzo di tipologie estremamente diversificate, ma comunque abbastanza basse e disposte estensivamente.\nLa strutturazione dell'intero complesso \u00e8 affidata principalmente all'articolazione gerarchica degli spazi verdi, pensati in funzione dei diversi gradi di aggregazione sociale. \u00c8 possibile cos\u00ec individuare tre dimensioni distinte: una prima tra casa e casa, a carattere sia privato che semicollettivo; una seconda, collegata alla prima, relativa alla vita di un intero lotto e raccordata a sua volta a un'area di penetrazione a verde collettivo che costituisce il parco del quartiere. Questo, attraversando in senso trasversale e longitudinale l'intero insediamento, costituisce il luogo delle relazioni sociali dove si trovano i servizi e le attrezzature a supporto della funzione residenziale.\nLungo l'asse nord-sud di questa area di penetrazione a verde, che mette in comunicazione la riva dell'Arno con la Statale per Pisa-Livorno, si localizza il centro di quartiere comprendente la chiesa, il mercato, gli uffici e i negozi. Ortogonalmente a questo si sviluppa un secondo asse che partendo dall'estremit\u00e0 ovest del complesso lo attraversa tutto concludendosi in una sorta di polmone verde che accoglie le attrezzature scolastiche e sportive formando un'area- cuscinetto posta a ricucitura con il tessuto urbano consolidato.\nLa distribuzione spaziale dei lotti definisce una trama viaria complessa e articolata basata sulla separazione fra percorsi pedonali e carrabili. La viabilit\u00e0 carrabile a servizio di ogni singolo lotto non interferisce con il traffico alla scala di quartiere, sfruttando il principio della strada a fondo chiuso.\nLa disposizione dei corpi degli edifici non segue uno schema precostituito; i vari fabbricati sono aggregati liberamente a formare unit\u00e0 di vicinato caratterizzate, a livello di impianto, dalla variet\u00e0 delle soluzioni distributive.\nLa stessa variet\u00e0 si ritrova nelle tipologie edilizie che contemplano edifici plurifamiliari, con un massimo di quattro appartamenti per piano, e unifamiliari, su due piani, isolati o a schiera. I blocchi plurifamiliari non superano i quattro piani fuori terra a eccezione delle quattro torri antistanti la piazza centrale del mercato. Queste, orientate verso l'Arno, si elevano su sei piani costituendo a distanza il segnale visivo dell'intero quartiere. Emergono inoltre, dal variegato contesto edilizio, alcune tipologie maggiormente caratterizzate come le case a ballatoio dei due settori centrali e il cosiddetto \"serpente\" posto a testata del quartiere verso est. Le forme pi\u00f9 complesse sono invece concentrate nel settore nord-ovest realizzato per ultimo.\nL'estrema diversificazione tipologica qui presente non impedisce tuttavia l'omogeneit\u00e0 dei caratteri edilizi, riconducibili al filone dell'architettura spontanea italiana.\nBiblioteca dell'Isolotto.\nLa biblioteca dell'Isolotto nacque insieme alla Scuola Elementare \"la Montagnola\" ed il suo primo insediamento fu dove oggi \u00e8 situato l'asilo nido. A fine degli anni sessanta fu costruito, nel viale dei Pini, un prefabbricato, adibito a nuova sede della biblioteca. Successivamente la biblioteca si \u00e8 allargata dotandosi di un grande giardino (area antistante adibita a verde pubblico) dove gli studenti e lettori potevano accedere liberamente durante tutti i giorni anche fino a tarda sera.\nLa biblioteca era stata intitolata al maestro elementare Luciano Gori e fu in attivit\u00e0 fino alla fine del 2008, per essere successivamente trasferita nella nuova sede costruita in via A. Canova (angolo via Chiusi), nel rione dell'Argingrosso.\nDopo un anno di chiusura nel dicembre 2009 la biblioteca ha riaperto i suoi servizi per la cittadinanza col nuovo nome di \"BiblioteCaNova Isolotto\", sottolineando in tal modo la nuova collocazione (nei pressi di via Canova), la novit\u00e0 di questo spazio (Nova) e la forte continuit\u00e0 con una storia di radicamento nel territorio.\nBiblioteCaNova si trova all'interno del Centro Culturale che comprende anche la ludoteca e lo spazio giovani e musica. Tuttavia il nuovo complesso, sebbene servito da 4 linee di autobus, \u00e8 molto distante del rione dell'Isolotto, che, quindi, \u00e8 rimasto sprovvisto di uno dei centri di aggregazione pi\u00f9 importanti.\nArchitetture.\nLe aree di maggior interesse sono:\nDalla disposizione dei vari elementi urbanistici presenti nella zona si pu\u00f2 notare che i modelli ispiratori furono i quartieri-giardino britannici, anche se in scala ridotta; gli spazi pubblici della collettivit\u00e0 (chiese e scuole) si alternano ritmicamente ad aree private.\nFra i vari architetti che elaborarono il progetto, si possono ricordare Raffaello Fagnoni, Giovanni Michelucci, Sirio Pastorini ed Italo Gamberini. Fra le strutture \u00e8 da ricordare la piazza dell'Isolotto, centro del quartiere, e la scuola elementare, opera di Francesco Tiezzi.\nFortuna critica del progetto urbanistico.\nCriticato per la non sempre eccelsa qualit\u00e0 delle abitazioni realizzate, per gli alti costi di manutenzione e per il tono talvolta dimesso dell'architettura, la cultura urbanistica pi\u00f9 recente ha comunque rivalutato questa esperienza riconoscendone soprattutto i valori sociali che si riflettono nell'organizzazione dello spazio. \u00c8 questo l'aspetto evidenziato anche da Giovanni Astengo nell'articolo pubblicato su \"Urbanistica\" n.7 dove, in una disamina pi\u00f9 ampia sui quartieri Ina-casa del primo settennio, l'Isolotto \u00e8 ascritto tra gli esempi pi\u00f9 significativi della corrente urbanistica \"organico-sociale\"."}
{"id": "1219585", "revid": "729019", "url": "https://it.wikipedia.org/wiki?curid=1219585", "title": "Charles Michels (metropolitana di Parigi)", "text": "Charles Michels \u00e8 una stazione della linea 10 della metropolitana di Parigi; \u00e8 situata nel XV arrondissement di Parigi.\nLa stazione.\nSituazione.\nLa stazione, che deve il suo nome al deputato comunista Charles Michels fucilato nel 1941 dai nazisti, \u00e8 situata sotto la \"place Charles Michels\" ed \u00e8 orientata est-ovest, secondo l'asse dell\"avenue \u00c9mile Zola\".\nStoria.\nLa stazione Beaugrenelle fu inaugurata il 13 luglio 1913 come capolinea provvisorio della linea 8, che fu prolungata sotto la Senna verso la Porte d'Auteuil il 30 settembre dello stesso anno.\nIl 27 luglio 1937, la stazione venne trasferita alla linea 10 in occasione della riorganizzazione delle linee 8, 10 e della vecchia linea 14 (Porte de Vanves - Invalides).\nIl 14 luglio 1945, come la piazza, perde il suo nome di origine, Beaugrenelle, per il nuovo, Charles Michels. Il nome Beaugrenelle era il nome di un manifesto pubblicitario creato da dei promotori immobiliari del quartiere di Grenelle quando questo conobbe l'apice della sua espansione.\nAccessi.\nL'unica uscita della stazione \u00e8 situata alla fine del binario per i treni diretti verso Gare d'Austerlitz e da su:"}
{"id": "1219586", "revid": "2109674", "url": "https://it.wikipedia.org/wiki?curid=1219586", "title": "Battesimo di Cristo (Verrocchio e Leonardo)", "text": "Il Battesimo di Cristo \u00e8 un dipinto a olio e tempera su tavola (177\u00d7151 cm) di Andrea del Verrocchio, Leonardo da Vinci e altri pittori di bottega, databile tra il 1475 ed il 1478 e conservato nella Galleria degli Uffizi a Firenze.\nStoria.\n Giorgio Vasari, \"Le vite de' pi\u00f9 eccellenti pittori, scultori e architettori, \" (1568).\nL'opera fu realizzata per il monastero vallombrosano di San Salvi, quando la bottega del Verrocchio era la pi\u00f9 importante di Firenze. Vasari raccont\u00f2 la genesi dell'opera, che \u00e8 stata confermata dalle radiografie del 1954. Il maestro Verrocchio infatti impost\u00f2 la composizione e dipinse in parte le due figure principali del Cristo e del Battista, con il suo stile lineare e nervoso derivato dalla specializzazione nell'oreficeria. In un secondo momento vennero coinvolti altri due collaboratori: uno di livello mediocre, responsabile della schematica palma a sinistra e del paesaggio roccioso a destra, e un altro responsabile del volto dell'angelo visto di fronte, forse il giovane Sandro Botticelli.\nSolo in una terza fase, quella finale, venne chiesto a Leonardo da Vinci, allievo del Verrocchio, di ultimare il dipinto cercando di uniformare le parti gi\u00e0 dipinte. A lui spetta il dolce volto dell'angelo di profilo, dove si nota il suo caratteristico stile sfumato, ma anche le velature trasparenti a olio che unificarono i piani del paesaggio in profondit\u00e0 e addolcirono il corpo del Cristo. Suo, inoltre, \u00e8 il velato paesaggio sulla sinistra. Vasari riporta anche l'aneddoto secondo cui Verrocchio non avrebbe pi\u00f9 toccato il pennello dopo aver visto l'allievo superarlo; in realt\u00e0 non pare essere vero, ma dimostra il precoce talento e la fama di Leonardo.\nLa menzione vasariana aveva inizialmente fatto ipotizzare una datazione pi\u00f9 precoce del dipinto, ai primi anni settanta, ma la maturit\u00e0 di alcune parti, come il perfetto paesaggio, e l'accertamento radiografico dell'esecuzione a olio sulla preparazione a tempera dell'angelo leonardesco hanno confermato un'attribuzione al 1475-1478 circa, dopo opere dalla tecnica pi\u00f9 incerta come l\"'Annunciazione\" e il \"Ritratto di Ginevra de' Benci\".\nLa pala pass\u00f2 nel monastero di Santa Verdiana, finch\u00e9, con le soppressioni, venne destinata alla Galleria delle Belle Arti insieme a numerose altre opere di grande pregio confluite dalle chiese di Firenze. Solo nel 1810, con la ridistribuzione delle collezioni fiorentine, pervenne agli Uffizi.\nL'opera \u00e8 stata restaurata nel 1998.\nLe radiografie hanno accertato che Leonardo rifin\u00ec a olio non solo l\u2019angelo, ma anche l\u2019incarnato di Cristo e alcune parti del paesaggio.\nDescrizione e stile.\nL'opera \u00e8 impostata su una composizione triangolare, con al vertice la ciotola (conchiglia) nella mano di san Giovanni Battista e come base la linea che collega il piede sinistro del Battista a quello dell'angelo inginocchiato; in essa \u00e8 inscritta e funge da centro visivo la figura del Cristo stante, che d\u00e0 alla scena anche un movimento rotatorio, accentuato dalla posizione di tre quarti dell'angelo sulla sinistra che volge le spalle all'osservatore. Lo sguardo dell'angelo inoltre guida lo spettatore verso il Cristo. La testa dell'angelo leonardesco \u00e8 leggermente pi\u00f9 bassa nella superficie: se ne deduce che il pittore dovette raschiare via una vecchia preparazione prima di ridipingerla.\nL'intervento di Leonardo sul corpo di Cristo si riconosce bene in alcuni dettagli minuziosamente naturalistici, come i morbidi peli del pube, molto diversi ad esempio dal lucido e spigoloso perizoma rosso rigato. La mano di Leonardo intervenne anche nelle acque del fiume in primo piano (che con il tempo hanno assunto una colorazione pi\u00f9 rossiccia), estese fino a immergere i piedi di Ges\u00f9 e del Battista.\nIn alto le mani di Dio Padre, di scarsa fattura, inviano la Colomba dello Spirito Santo circondata da raggi divini.\nIl paesaggio sullo sfondo \u00e8 aperto su di un'ampia valle percorsa da un fiume ed \u00e8 reso con valori atmosferici che ammorbidiscono e sfumano le forme, differenziandosi dalle rocce rozzamente squadrate. Vi sono due uccelli rappresentati: una colomba bianca e un uccello rapace nero che sono in netto contrasto, uno \u00e8 simbolo della pace, l'altro rappresenta il male.\nAlcune figure a monocromo, pure attribuite a Leonardo, si trovano sul retro del dipinto. Sul lato posteriore si vede come la tavola sia stata composta da sei assi, escludendo l'ipotesi di uno scorcio sul lato dell'angelo Leonardiano. Inoltre vi si leggono alcune cifre in una grafia quattrocentesca."}
{"id": "1219587", "revid": "254059", "url": "https://it.wikipedia.org/wiki?curid=1219587", "title": "Ritratto di Isabella d'Este (Leonardo)", "text": "Il Ritratto di Isabella d'Este \u00e8 un disegno preparatorio eseguito a carboncino, sanguigna e pastello giallo su carta (63x46 cm) di Leonardo da Vinci, databile al 1500 circa e conservato nel Louvre (Cabinet des Dessins) a Parigi.\nStoria.\nFuggito da Milano alla vigilia della capitolazione ai francesi nel 1499, Leonardo fece innanzitutto sosta a Mantova, dove fu accolto da Isabella d'Este, la carismatica e acculturata moglie di Francesco II Gonzaga. Isabella, durante il suo viaggio a Milano del 1498, aveva visto il \"Ritratto di Cecilia Gallerani\", mostratole dalla stessa amante di Ludovico, e ne era rimasta talmente affascinata da desiderare intensamente un suo ritratto da parte di Leonardo. L'intento originale della marchesa era quello di mettere in competizione il genio fiorentino con Giovanni Bellini, l'artista veneziano allora pi\u00f9 noto, commissionando a entrambi un suo ritratto e scegliere poi il vincitore. In realt\u00e0 l'iniziativa non and\u00f2 in porto.\nSi sa dalle fonti che Leonardo dovette eseguire almeno due ritratti, ma in tutta probabilit\u00e0 l'esecuzione non and\u00f2 oltre il disegno preparatorio. Un primo disegno era rimasto a Mantova e nel 1501 venne donato dai Gonzaga, facendone perdere le tracce. Un secondo disegno, portato invece da Leonardo nella sua successiva tappa a Venezia, dai primi del Novecento viene in genere riconosciuto nell'opera conservata al Louvre. Il disegno ha una serie di forellini praticati con un ago lungo le linee di contorno della veste e della mano destra, testimoniando come l'opera fosse pronta per lo spolvero, la tecnica con cui si riportavano, tramite un tampone di polvere di carboncino, i puntini che avrebbero guidato la mano del pittore sul supporto finale.\nRitrovamento.\nNell'ottobre 2013 il Corriere della Sera ha presentato un ritratto di Isabella in collezione privata (acconciata come santa Caterina d'Alessandria) come il dipinto avviato da Leonardo (che ne avrebbe solo dipinto il volto di profilo) e poi concluso da qualche artista successivo. L'opera \u00e8 stata vagliata da ricerche documentali e tecnico-stilistiche, confermate da una datazione al carbonio-14 e un'analisi chimica dei pigmenti del viso compatibile con il tempo e l'opera di Leonardo. Se confermata, l'attribuzione si rivelerebbe come l'unico dipinto di Leonardo eseguito su tela.\nL'esperto Carlo Pedretti, a lungo direttore del Centro di Studi Leonardeschi dell'Universit\u00e0 di California, ha scritto in una lettera pubblicata nel articolo del Corriere della Sera del 4 ottobre 2013 che non esita \u00aba riconoscere l\u2019intervento di Leonardo particolarmente nella parte del volto\u00bb. Ma in una intervista con Associated Press ha negato di aver autenticato il quadro come opera del maestro da Vinci. Lo studioso non ha escluso che Leonardo possa aver contribuito al ritratto ma aggiunto che, anche se questo fosse il caso, quasi certamente sarebbe stato finito da uno studente: \"Leonardo era interessato alle sue ricerche personali e agli studi di meccanica e di fisica. Non aveva tempo di fermarsi su un quadro\".\nNel febbraio 2015 \u00e8 stato ritrovato nel caveau di un istituto fiduciario di Lugano (Svizzera) e sequestrato dalla Guardia di Finanza di Pesaro e dai Carabinieri del Nucleo di Tutela del Patrimonio Artistico di Ancona un dipinto attribuibile a Leonardo da Vinci, ritratto di Isabella d'Este, che stava per essere venduto.\nIl dipinto \u00e8 al centro di una vicenda processuale che vede la proprietaria accusata e condannata di violazione delle normative italiane in materia di esportazione delle opere d'Arte con relativa confisca. L'Autorit\u00e0 Giudiziaria Italiana ha chiesto assistenza giudiziaria per la restituzione all'Autorit\u00e0 Giudiziaria Svizzera.\nIl 13 maggio 2019 il Tribunale federale svizzero a Losanna ha stabilito che non ci sono le condizioni legali per concedere l\u2019assistenza giudiziaria all\u2019Italia. In Svizzera l\u2019esportazione di un dipinto di propriet\u00e0 di privati, non iscritto nell\u2018Elenco federale, non \u00e8 punibile. Di conseguenza non \u00e8 adempiuta la condizione della doppia punibilit\u00e0. Il ritratto di Isabella d\u2019Este deve tornare in possesso dei proprietari.\nDescrizione e stile.\nLa donna \u00e8 ritratta a mezzobusto con la testa di profilo, rivolta a destra, e il busto invece in posizione frontale, con le mani appoggiate in primo piano al centro. La posa \u00e8 stata spesso indicata come un'anticipazione della \"Gioconda\". I lineamenti del volto sono delicatamente modellati con un chiaroscuro morbido, con i capelli sciolti, lunghi e fluenti, leggermente mossi. \nL'elegante abito scollato, con gonfie maniche a sbuffo e un corpetto rigato, \u00e8 decorato da nastrini cuciti, come quello lungo la scollatura, accentuato dal lieve tono giallo di un pastello."}
{"id": "1219590", "revid": "647919", "url": "https://it.wikipedia.org/wiki?curid=1219590", "title": "Linea 10 della Metropolitana di Parigi", "text": ""}
{"id": "1219591", "revid": "647919", "url": "https://it.wikipedia.org/wiki?curid=1219591", "title": "Linea 10 della metropolitana di Parigi", "text": ""}
{"id": "1219595", "revid": "1435569", "url": "https://it.wikipedia.org/wiki?curid=1219595", "title": "De ayer a hoy", "text": "De ayer a hoy \u00e8 una raccolta di dodici pezzi, interpretati in spagnolo, dal solo Miguel, alcuni dei quali in versioni alternative, remixate o dal vivo, pubblicata dalla WEA nel 2006. La collection viene distribuita a un anno dall'uscita del nuovo album di duetti, \"Papito\", con un scopo ben preciso, e cio\u00e8 per evitare il rischio che il pubblico europeo di madrelingua diversa dallo spagnolo potesse trovarsi spaesato e impreparato davanti a canzoni soltanto parzialmente conosciute. Nonostante il titolo (che tradotto significa: \"da ieri a oggi\"), la collection, che non gode comunque di moltissima pubblicit\u00e0, n\u00e9 di una distribuzione capillare, non si spinge molto indietro nel tempo, indugiando invece sulla fase mediana e relativamente pi\u00f9 recente del cantante, pescando da album quali, a titolo di esempio, \"Salamandra\", Bandido\", la versione spagnola di \"Labirinto\", \"Sotto il segno di Caino\". La raccolta contiene, tra le altre, otto delle tracce poi reinterpretate in duetto su \"Papito\", e cio\u00e8: \"Nena\", \"Sevilla\", \"Este mundo va\", \"Nada particular\", \"Bamb\u00fa\", \"Los chicos de lloran\", \"Morenam\u00eda\" e \"Amante bandido\".\nCompletano la lista delle tracce, altri quattro pezzi: \"Muro\", \"Hey Max\" (dall'opera interattiva \"Velvetina\"), \"Partisano\" e \"Solo pienso en ti\"."}
{"id": "1219596", "revid": "113683585", "url": "https://it.wikipedia.org/wiki?curid=1219596", "title": "Heimbach", "text": ""}
{"id": "1219598", "revid": "1711941", "url": "https://it.wikipedia.org/wiki?curid=1219598", "title": "Eriol", "text": ""}
{"id": "1219609", "revid": "94647", "url": "https://it.wikipedia.org/wiki?curid=1219609", "title": "Lacunare", "text": ""}
{"id": "1219610", "revid": "113084921", "url": "https://it.wikipedia.org/wiki?curid=1219610", "title": "Fraticelli", "text": "Con il termine fraticelli (o Fratelli della vita povera) ci si riferisce ai frati francescani che nel XIV secolo si ribellarono all'autorit\u00e0 dei loro superiori e della gerarchia ecclesiastica, a partire dalla promulgazione della lettera bollata \"Sancta Romana\" del 30 dicembre 1317 che stabiliva pesanti censure contro chi sosteneva la necessit\u00e0 dell'assoluta povert\u00e0 nell'Ordine francescano.\nLa corrente dei Fraticelli era in continuit\u00e0 con quella degli Spirituali; i Fraticelli, tuttavia, si distinsero dagli Spirituali \"della prima ora\", quelli vissuti tra il 1280 circa e il 1317, perch\u00e9 questi erano comunque rimasti all'interno del loro ordine, mentre i Fraticelli se ne separarono, e in seguito alle scomuniche loro comminate vennero posti anche al di fuori della Chiesa stessa. La cesura cronologica tra i due movimenti viene posta nel 1318, quando a Marsiglia i primi Spirituali vennero condannati al rogo.\nIl termine fu usato anche dal papa Giovanni XXII, che nella bolla \"Sancta Romana\" definiva i dissidenti francescani \"fraticelli\", \"bizocchi\" o \"fratres de paupere vita\".\nNei territori centrali della penisola italiana, i fraticelli ebbero come capisaldi le localit\u00e0 di Cupramontana e di Maiolati Spontini nell'Anconetano, e di Fossombrone nel Pesarese. A Cupramontana i Fraticelli erano soprannominati \"barlozz\u00e0ri\" perch\u00e9 abitavano in comunit\u00e0 all'interno di un'antica e ampia cisterna chiamata localmente \"Barlozzo\".\nI Fraticelli \"de opinione\".\nIl termine moderno \"Fraticelli de opinione\" indica, nell'ambito dei dissidenti francescani, coloro che appartenevano alla cerchia di Michele da Cesena, il quale aveva trovato rifugio a Monaco presso l'imperatore Ludovico il Bavaro dopo la sua fuga da Avignone nel 1328. Per questo motivo essi sono noti anche come \"Michelisti\".\nEssi vennero detti \"Fraticelli \"de opinione\"\" perch\u00e9 - come per altro aveva fatto tutto l'Ordine francescano prima di scontrarsi con papa Giovanni XXII - difendevano la tesi (\"opinio\") della assoluta povert\u00e0 di Ges\u00f9 Cristo e degli apostoli, contro le bolle dottrinali di Giovanni XXII, da loro accusato di essere eretico.\nAlcuni di questi seguaci di Michele da Cesena erano sparsi anche in Italia centrale."}
{"id": "1219611", "revid": "29990", "url": "https://it.wikipedia.org/wiki?curid=1219611", "title": "San Giovanni (Leonardo)", "text": ""}
{"id": "1219614", "revid": "116417477", "url": "https://it.wikipedia.org/wiki?curid=1219614", "title": "Podarcis tiliguerta", "text": "La lucertola tirrenica o tiliguerta (\"Podarcis tiliguerta\", , 1789) \u00e8 un rettile della famiglia Lacertidae. \u00c8 un endemismo sardo-corso.\nEtimologia.\nIl nome del genere deriva dal greco antico \"\u03c0\u03bf\u03b4\u03b1\u03c1\u03ba\u03ae\u03c2\" ( = pi\u00e8 veloce) mentre l'epiteto specifico deriva dal sardo \"tiliguerta\" (= lucertola).\nNome composto da: Thili= sole, e cherta= cherrere= volere/ cercare=cerca. Quindi, letteralmente \"cerca sole\"\nDescrizione.\nLa lucertola tirrenica ha un corpo esile e non appiattito, lungo 20\u201324\u00a0cm, di cui due terzi rappresentati dalla coda. Il capo ha un profilo triangolare, poco distinto dal tronco, con muso acuto ma smussato e timpano bene evidente. Le squame sono convesse o poco carenate. La colorazione \u00e8 variabile: il dorso e i fianchi hanno colori di fondo che variano dal verde al giallastro al bruno, con disegni costituiti da macchie reticolate scure, presenti solo sui fianchi o estese anche sul dorso, oppure da strie longitudinali chiare, pi\u00f9 o meno interrotte, a volte bordate di scuro. Su ciascun fianco sono in genere presenti 2-7 macchie azzurre. Le parti ventrali sono pi\u00f9 chiare, con tonalit\u00e0 variabili, in genere biancastre o giallastre o con sfumature rosate o aranciate, e con macchie scure nella gola.\nBiologia.\nHa abitudini diurne e si nutre principalmente a spese di insetti e altri artropodi e secondariamente anche di alimenti vegetali. Va in letargo dall'autunno inoltrato fino all'inizio della primavera successiva e si riproduce tra marzo e aprile o pi\u00f9 tardi nelle zone montane. Durante la riproduzione si instaura la competizione sessuale tra i maschi con controllo del territorio. Ogni femmina depone da 5 a 12 uova che schiudono in estate dopo un periodo d'incubazione di 2-3 mesi.\nDistribuzione e habitat.\nLa specie \u00e8 piuttosto comune e popola un areale che si estende su tutta la Sardegna e la Corsica dal livello del mare fino alle regioni montane (1800 metri in Sardegna); \u00e8 inoltre presente in diverse isole minori della Sardegna.\nL'habitat preferito \u00e8 rappresentato da aree secche e soleggiate in boschi radi, macchie, pascoli, zone rocciose. Popola anche ambienti antropizzati e la si pu\u00f2 rinvenire comunemente anche in ruderi, muri, bordi dei campi e delle strade. Negli ambienti di pianura e di media collina convive con la lucertola campestre (\"Podarcis siculus\"), che tende a sostituirla soprattutto negli habitat a marcata antropizzazione. Si distingue dalla lucertola campestre per le dimensioni pi\u00f9 piccole, il corpo pi\u00f9 esile e meno appiattito, le squame poco carenate e per i dettagli della colorazione.\nConservazione.\nLa lucertola tirrenica \u00e8 predata da piccoli Mammiferi, carnivori o insettivori, da diversi Uccelli e da altri Rettili. Soffre pi\u00f9 della lucertola campestre la presenza dell'uomo, ma \u00e8 minacciata soprattutto dagli incendi e dalla riduzione degli habitat naturali.\nIn ogni modo per la sua diffusione non si presentano attualmente pericoli di sensibile riduzione e la specie si pu\u00f2 ritenere non minacciata, fatta eccezione per alcuni ecotipi localizzati nelle isole minori della Sardegna.\nLo status di protezione \u00e8 definito dalla Legge n. 503 del 1981 Allegato III (che recepisce la Convenzione di Berna) e dalla Legge regionale n. 23 del 1998."}
{"id": "1219615", "revid": "79968", "url": "https://it.wikipedia.org/wiki?curid=1219615", "title": "Opera di presa", "text": "Le opere di presa sono serie di impianti che permettono di prelevare l'acqua dai cicli naturali. In genere tali opere si trovano lontane dai centri abitati. Tali opere rappresentano la prima parte di un impianto idroelettrico o di acquedotto.\nLa captazione pu\u00f2 essere effettuata da sorgente, da falde freatiche o artesiane, acque superficiali correnti (fiumi) o stagnanti (laghi), acque subalvee e, raramente, da acque meteoriche o piovane.\nCaptazione da sorgente.\nNella captazione da sorgente l'opera di presa deve essere necessariamente posta nello stesso punto in cui l'acqua sgorgava naturalmente, al fine di evitare un eccessivo impatto dell'opera umana sulla naturalit\u00e0 dell'ambiente circostante. Supponendo, infatti, di porre l'opera di presa al di sotto del livello naturale della sorgente, si provocherebbe un aumento artificiale della portata d'acqua che fuoriesce, portando ad una rottura dell'equilibrio naturale creatosi e, in definitiva, portando nel tempo al prosciugamento progressivo della risorsa. Al contrario, costruendo uno sbarramento e ponendo l'opera al di sopra della quota naturale della sorgente, \u00e8 possibile spingere l'acqua a trovare nuove vie di uscita alternative (facilitata dall'aumento di pressione che lo sbarramento provoca diminuendo la velocit\u00e0, secondo l'effetto Venturi).\nLa prima cura da usare per l'utilizzo delle acque di una sorgente \u00e8 quella di effettuare scavi con ogni cautela per raggiungere la scaturigine geologica che si trova dove l'acqua viene fuori dalla roccia in sito. Generalmente l'acqua viene a giorno dai detriti di falda della formazione rocciosa entro la quale essa circola (sorgente reale).\nNei calcari carsificati questa operazione di ricerca pu\u00f2 richiedere particolari accorgimenti poich\u00e9 \u00e8 necessario evitare di interessare e di interrompere le fessure (fratture, diaclasi) entro le quali l'acqua circola per non correre il rischio di vederla sparire.\nL'opera di presa in questo tipo di captazione \u00e8 costituita prima di tutto da un cunicolo che dovr\u00e0 essere ben incassato nella roccia in sito il quale convoglier\u00e0 le acque sorgentizie in un edificio denominato bottino di presa nel quale sono contenute tutte le vasche e le apparecchiature che danno origine all'acquedotto.\nLe vasche generalmente sono tre:\nTutte queste vasche sono dotate di uno scarico di fondo, che permette lo svuotamento delle stesse in caso di interventi di manutenzione o pulitura, e scarichi di troppo pieno tramite sfioratori, i quali eliminano la quantit\u00e0 d'acqua in eccesso emunta. \nIl bottino di presa \u00e8 completato dalla camera di manovra nella quale sono allogate le tubazioni e le apparecchiature idrauliche.\nCaptazione da falde.\nNel caso la captazione debba essere effettuata da falde (siano esse freatiche o artesiane) \u00e8 naturalmente necessario costruire dei pozzi, in quanto l'acqua \u00e8 posta al di sotto del livello del suolo. Infatti l'acqua che filtra nel terreno si raccoglie in profondit\u00e0 sopra ad uno strato di roccia impermeabile. Poi si scava un pozzo con un sistema di pompaggio per raccoglere l'acqua\nCaptazione da acque superficiali correnti (fiumi).\nLe opere di presa per la captazione di acqua da fiumi o torrenti \u00e8 realizzabile attraverso diversi metodi:\nSe la captazione \u00e8 effettuata tramite impianti di sollevamento le opere di presa si compongono praticamente di una pompa, a secco o sommersa, e delle condotte per trasportare l'acqua alla condotta di adduzione. Nel caso di pompa a secco sar\u00e0 presente anche la condotta di aspirazione. Nella progettazione di un impianto cos\u00ec costituito \u00e8 necessario tenere conto del fatto che nessuna pompa \u00e8 in grado di trasportare l'acqua oltre determinate altezze, rendendo cos\u00ec impossibile l'innalzamento indefinito della quota della condotta.\nIl sifone a cavaliere d'argine \u00e8 un tipo particolare di sifone utilizzato per superare l'ostacolo dell'argine del fiume. In questo tipo di soluzione \u00e8 necessaria la presenza di una pompa esclusivamente per adescare il moto, che poi continua autonomamente a mantenersi costante. Anche in questo caso \u00e8 necessario tenere conto delle reali possibilit\u00e0 che una pompa ha di innalzare il livello piezometrico dell'acqua.\nLa captazione di acqua da un fiume \u00e8 possibile anche predisponendo direttamente un'apertura lungo il fiume che permetta il convogliamento dell'acqua. In questo caso, tuttavia, \u00e8 bene predisporre la presenza di una traversa che ostacoli la corrente, costringendola in questo modo a innalzarsi di livello. Con questa soluzione si evita che la portata d'acqua captata vari nel tempo, in quanto la finestra attraverso cui l'acqua scorre sar\u00e0 sempre completamente sommersa dall'acqua. In caso contrario, infatti, l'alternanza di momenti di piena e momenti di secca del fiume provocherebbe la variazione della portata captata.\nLe opere di presa degli impianti idroelettrici possono essere realizzate in molteplici modi. Il metodi pi\u00f9 diffusi sono una traversa posta perpendicolarmente al flusso del torrente, che innalzando il livello provoca l'ingresso dell'acqua nelle bocche di presa laterali, generalmente protette da griglie. L'acqua prosegue generalmente verso una vasca di decantazione per poi proseguire nel canale derivatore. In alcune opere di presa al posto della griglia c'\u00e8 un sifone. Un altro metodo diffuso ma che viene impiegato solo nei torrenti e fiumi di piccola/modesta portata \u00e8 l'opera di presa a trappola. Essa \u00e8 costituita da un canale a sezione rettangolare o quadrata incassato dentro una briglia o una traversa, con la parte superiore a filo del greto del torrente, protetta da una griglia. L'acqua impegnando quindi la traversa precipita dentro il canale passando attraverso la griglia. Uno svantaggio di questa tipologia di presa \u00e8 rappresentato dal veloce intasamento della griglia di protezione in caso di forte deflusso con trasporto di sedimenti. Le opere di presa degli impianti idroelettrici possono addurre acqua sia in un canale che conduce direttamente alla vasca di carico che alimenta la centrale stessa, oppure ad un serbatoio, in quest'ultimo caso vengono detti \"canali di gronda\".\nCaptazione da acque superficiali stagnanti (laghi).\nLa captazione da acque superficiali stagnanti \u00e8 effettuata solitamente tramite la costruzione di torri aventi finestre richiudibili per il passaggio dell'acqua poste a varie altezze. In questo modo \u00e8 possibile captare l'acqua a profondit\u00e0 diverse in funzione del livello del lago in quel periodo, della torbidit\u00e0 dell'acqua di fondo e della temperatura dell'acqua superficiale.\nCaptazione da fonti non convenzionali.\n\u00c8 possibile che la captazione dell'acqua avvenga anche da altre fonti non menzionate in precedenza. Alcuni esempi di tali fonti non convenzionali sono le acque marine, opportunamente desalinizzate, o le acque di scarico delle fogne o delle industrie, opportunamente trattate in modo da renderle potabili."}
{"id": "1219620", "revid": "599013", "url": "https://it.wikipedia.org/wiki?curid=1219620", "title": "Carlos Roberto Gallo", "text": "Carriera.\nClub.\nNel corso della sua carriera ha vestito le maglie di Ponte Preta, Corinthians, Malatyaspor, Atl\u00e9tico Mineiro, Guarani, Palmeiras e Portuguesa. Ha vinto due volte la Bola de Prata (nel 1980 e nel 1982).\nNazionale.\nCarlos ha partecipato con il a tre edizioni dei campionati mondiali di calcio: fu convocato dapprima come secondo portiere nel , poi come terzo portiere nel ed infine fu portiere titolare nel . In quell'edizione Carlos sub\u00ec una sola rete su azione, precisamente nel quarto di finale contro la da parte di Michel Platini, che approfitt\u00f2 di uno scontro fra il portiere e Dominique Rocheteau per segnare. La partita si risolse poi ai calci di rigore in favore dei francesi, dove Carlos sub\u00ec anche la beffa ad opera di Bruno Bellone: infatti la palla rimbalz\u00f2 sul suo viso dopo aver colpito il palo."}
{"id": "1219621", "revid": "12290", "url": "https://it.wikipedia.org/wiki?curid=1219621", "title": "Miguel O'Hara", "text": ""}
{"id": "1219622", "revid": "2071655", "url": "https://it.wikipedia.org/wiki?curid=1219622", "title": "Dangerous and Moving", "text": "Dangerous and Moving \u00e8 il terzo album in studio, e secondo in lingua inglese, del duo pop russo t.A.T.u., pubblicato il 5 ottobre 2005 in Giappone, il 10 nel Regno Unito, l'11 nel Nord America ed il 14 nell'America Latina e nel resto dell'Europa dalla Interscope Records e Universal Music. Nel mondo ha venduto circa un milione di copie e si \u00e8 posizionato al 131\u00ba posto nella \"Billboard 200\".\nL'album pubblicato in russo che corrisponde a questa versione \u00e8 \"Ljudi invalidy\".\nInformazioni album.\nLa produzione di \"Dangerous and Moving\" \u00e8 passata per Los Angeles, fino a Londra, per terminare a Mosca. Le sue registrazioni, iniziate nell'estate del 2004, sono state rallentate a causa delle gravidanza di Julia Volkova, costretta a rimanere fuori dagli studi di registrazione fino ad autunno inoltrato. Ci sono due importanti sessioni di registrazione col produttore, Sergio Galoyan. La prima \u00e8 avvenuta a Mosca dal 4 al 20 agosto 2004, una registrazione alla quale ha partecipato solo Lena Katina (data la gravidanza di Julia) che ha prodotto canzoni come \"Cosmos\", \"Sacrifice\" (una demo con Claire Guy) e le demo \"All My Love\", \"I Know\", \"One Love\" e \"You\" (\"I Miss You\"). La seconda sessione va dal 17 gennaio al 18 aprile 2005, a Los Angeles dove viene registrata \"Sacrifice\", \"Perfect Enemy\" e la demo di \"We Shout\" intitolata \"Reach Out\". Tra i noti produttori del duo torna ancora una volta Trevor Horn, che ha prodotto la traccia \"Craving (I Only Want What I Can't Have\").\nSebbene Sting, Dave Stewart, Richard Carpenter, Michael Urbano (Smash Mouth, Ligabue) e le Veronicas abbiano lavorato nell'album, in realt\u00e0 non hanno mai incontrato le ragazze durante la produzione. Richard Carpenter \u00e8 comunque riuscito a vedere il duo dopo la registrazione dell'album, durante le riprese del video di \"Friend or Foe\".\nPi\u00f9 maturo e ricercato rispetto al precedente album, \"Dangerous and Moving\" ingloba sonorit\u00e0 pi\u00f9 rock e viene accolto positivamente dalla critica musicale, che ne elogia l'originalit\u00e0, la profondit\u00e0 e le qualit\u00e0 sufficienti a poter conquistare le classifiche.\nCopertina.\nLa versione internazionale dell'album presenta sulla copertina in bianco e nero l'immagine di Julia e Lena in piedi su un'autostrada, e la stampa di un cadavere disteso su di essa. Le ragazze indossano rispettivamente una giacchetta di colore bianco e una di colore scuro. Le sagome del duo, inoltre, si ripetono pi\u00f9 volte proseguendo sullo sfondo. In primo piano, un nastro di segnalazione zebrato di colore giallo e nero contiene il titolo dell'album.\nLa copertina destinata all'edizione giapponese del disco ritrae le t.A.T.u. in piedi in una discarica automobilistica: Julia in primo piano con le braccia posate in avanti e Lena situata pi\u00f9 sullo sfondo con le braccia che toccano la zona dei fianchi, entrambe vestite con t-shirt nere e jeans. La stessa copertina \u00e8 stata utilizzata per altri mercati (come quello taiwanese), con la sola differenza che l'immagine \u00e8 in bianco e nero e non pi\u00f9 a colori.\nIl servizio fotografico \u00e8 stato realizzato a Los Angeles dal fotografo Phil Mucci nel giugno del 2005.\nSingoli.\n\"All About Us\" fu il primo singolo estratto, pubblicato nel settembre del 2005, che anticip\u00f2 l'uscita dell'album. La canzone rientr\u00f2 tra le top-10 hit in Europa e nel mondo, raggiungendo la posizione numero 8 nella UK Singles Chart e la numero 6 nella Eurochart Hot 100 Singles. Si classific\u00f2 inoltre al 13esimo posto nella \"Billboard\" Hot Dance Club Play. Il video del singolo, censurato in alcune nazioni europee (Italia inclusa), si aggiudic\u00f2 il premio \"miglior video\" agli MTV Russia Music Awards.\n\"Friend or Foe\" fu pubblicato come secondo singolo a fine 2005. Il brano raggiunse la posizione numero 33 nella Eurochart Hot 100 Singles e la numero 48 nella UK Singles Chart. Fu inoltre l'ultimo singolo del duo ad essere pubblicato nel Regno Unito e negli Stati Uniti. Il brano ha visto la collaborazione di Sting e il videoclip, cos\u00ec come il precedente, \u00e8 stato diretto da James Cox.\n\"Gomenasai\" venne estratto come terzo e ultimo singolo dell'album nel marzo del 2006 per volere della Interscope Records. Le cantanti erano di fatto contrarie alla sua pubblicazione, ma il brano fu pubblicato lo stesso come singolo. Ebbe poco riscontro nei mercati europei, raggiungendo la posizione numero 59 nella Eurochart Hot 100 Singles. Per questo singolo sono stati girati due video musicali: il primo in stile anime e il secondo con le t.A.T.u. in persona.\nLa traccia \"Dangerous and Moving\" era stata scelta dalle t.A.T.u. come secondo singolo dell'omonimo album, tuttavia all'ultimo momento la Interscope decise di optare per \"Friend or Foe\" come secondo estratto dal CD. Avevano programmato di pubblicare la canzone come quarto singolo, ma essa fu nuovamente rimpiazzata da \"Loves Me Not\" (anche se esso sar\u00e0 successivamente considerato un singolo tratto dalla raccolta \"The Best\"). Siccome il singolo non venne trasmesso nelle stazioni radio, pubblicizzato e pubblicato in versione CD, e a causa della divisione tra la Interscope e le t.A.T.u., la canzone non fu mai pubblicata come singolo.\n\"Dangerous and Moving Tour\".\nTra la fine del 2005 e tutto il 2006 si svolse il \"Dangerous and Moving Tour\" per la promozione dell'album. Durante la turn\u00e9e il duo si esib\u00ec con canzoni del nuovo album e ripropose i vecchi successi. Il \"Dangerous and Moving Tour\" si differenzi\u00f2 dalle precedenti esibizioni della band per l'abbandono del playback (utilizzato in passato a causa dei problemi vocali della Volkova) in favore della voce dal vivo. Per la prima volta nella storia del gruppo, un'attenzione particolare fu dedicata anche all'America Latina, dove si svolsero sei concerti, di cui quattro in Messico, uno in Argentina e uno in Brasile. In totale, il duo visit\u00f2 quattro continenti e tenne 38 concerti, di cui quello a San Pietroburgo, tenutosi il 28 aprile 2006, fu pubblicato in una speciale edizione DVD, \"\".\nSuccesso commerciale.\nL'album fu inizialmente pubblicato il 5 ottobre 2005 in Giappone, dove entr\u00f2 in classifica al decimo posto, con un risultato nettamente peggiore rispetto al suo predecessore \"200 km/h in the Wrong Lane\", che era piombato direttamente al primo posto nelle classifiche degli album del 2003. Anche le vendite attestate risultarono inferiori rispetto al precedente album: quest'ultimo aveva venduto oltre copie in Giappone nella sola prima settimana di uscita, mentre \"Dangerous and Moving\" riusc\u00ec a vendere nella prima settimana solo copie. In totale furono vendute oltre copie nel paese, sufficienti a guadagnare un disco d'oro (a confronto del disco di diamante vinto dal predecessore nel territorio giapponese). In Taiwan il quadro fu molto simile: dapprima \"Dangerous and Moving\" raggiunse il quarto posto nelle classifiche degli album, ma dopo sole tre settimane usc\u00ec dalla top 20. Sebbene anche in questo caso le cifre di vendita siano state inferiori a quelle dell'album precedente, il disco vendette oltre copie in Taiwan, grazie alle quali le t.A.T.u. ottennero un disco d'oro nel dicembre del 2005.\nIl 10 ottobre l'album usc\u00ec nel Regno Unito, l'11 ottobre in Nord America e il 14 ottobre in Europa e in America Latina. Anche in questo caso, ad eccezione dell'America Latina, i successi del 2003 non si ripeterono. In Germania il disco raggiunse il decimo posto nelle classifiche degli album e vi rimase per sei settimane. In Italia l'album raggiunse il 15\u00ba posto e rimase in classifica per due settimane. In Francia l'album vendette nel 2005 circa copie, diventando disco d'argento. Negli Stati Uniti l'album si piazz\u00f2 al 131\u00b0 nella \"Billboard 200\", con un totale di copie vendute nel paese. Nella maggior parte dei restanti paesi europei l'album raggiunse almeno la top-20 o la top-30 delle classifiche, ancora una peculiarit\u00e0 per artiste provenienti dell'Europa dell'Est.\nIn America Latina l'album conquist\u00f2 pi\u00f9 successo. In Messico raggiunse il quinto posto nelle classifiche, rimanendoci fino al 2006, e aggiudicandosi un disco d'oro per la vendita di oltre copie. Moltissime unit\u00e0 di \"Dangerous and Moving\" arrivarono ad essere vendute solo in America Latina, anche grazie al grande tour promozionale dal 2005 al 2006."}
{"id": "1219623", "revid": "256896", "url": "https://it.wikipedia.org/wiki?curid=1219623", "title": "Bimba su una poltrona blu", "text": "Bimba su una poltrona blu \u00e8 un dipinto a olio su tela (89,5 \u00d7 130\u00a0cm) realizzato nel 1878 da Mary Cassatt.\nL'atteggiamento della bambina, che manifesta idealmente una sorta di ribellione alla postura tradizionale, e che rispecchiava anche gli atteggiamenti anticonvenzionali dell'autrice, fu considerato una posa sconveniente e il dipinto venne rifiutato all'esposizione del Salon des Artistes di Parigi.\n\u00c8 conservato nella National Gallery di Washington."}
{"id": "1219624", "revid": "92723", "url": "https://it.wikipedia.org/wiki?curid=1219624", "title": "Ralston Crawford", "text": "Nato in Canada, a St. Catharines, in Ontario, e passa la sua giovinezza a Buffalo. Si iscrive nel 1927 in California all'Otis Art Institute. Dopo aver lavorato per la Walt Disney Company, decide di approfondire la sua formazione alla Pennsylvania Academy of the Fine Arts, e alla Barnes Foundation, dove erano esposti lavori di Picasso e di Matisse. Nel 1934, ha allestito la sua prima mostra al Maryland Institute of Art.\nCrawford \u00e8 conosciuto soprattutto per le sue rappresentazioni astratte della vita urbana e del lavoro. I suoi primi lavori suggeriscono la sua collocazione nel movimento pittorico precisionista insieme ad altri quali Niles Spencer e Charles Sheeler. Qui, l'attenzione \u00e8 rivolta alla rappresentazione realistica di fabbriche, ponti e cantieri navali. I lavori successivi sono invece maggiormente riconducibili all'astrattismo, da un punto di vista geometrico: in Spagna, ha osservato la tauromachia, e le processioni religiose durante la settimana santa a Siviglia. A New Orleans, ha ritratto e fotografato cimiteri e musicisti jazz, (dopo aver richiesto un permesso per visitare bar frequentati solo da persone di colore). La rivista \"Fortune\" mand\u00f2 Crawfrod sull'atollo di Bikini nel 1946 per effettuare un servizio su di un test sulle armi nucleari.\nNel 1978, Crawford muore di cancro a Houston, lasciando moglie e tre figli. Al momento della sua morte le sue opere erano incluse nella collezione del Metropolitan Museum of Art, del Museum of Modern Art, del Whitney Museum of American Art, del Walker Art Center, e del Toledo Museum of Art."}
{"id": "1219625", "revid": "1390174", "url": "https://it.wikipedia.org/wiki?curid=1219625", "title": "Il t\u00e8 delle cinque", "text": "Il t\u00e8 delle cinque \u00e8 un dipinto a olio su tela (64,8 \u00d7 92,7\u00a0cm) realizzato nel 1880 da Mary Cassatt.\n\u00c8 conservato nel Museum of Fine Arts di Boston."}
{"id": "1219628", "revid": "6923", "url": "https://it.wikipedia.org/wiki?curid=1219628", "title": "La Scapigliata", "text": "La Testa di fanciulla (detta La Scapigliata) \u00e8 un dipinto a terra ombra, ambra inverdita e biacca su tavola (24,7x21 cm) di Leonardo da Vinci, databile al 1508 circa e conservato nella Galleria nazionale di Parma.\nStoria.\nIl dipinto, un'opera su tavola finita e forse \u201cincompiuta\u201d, resta avvolto nel mistero per quanto riguarda la datazione, la provenienza e la sua destinazione. Viene ricordato per la prima volta in un inventario di casa Gonzaga del 1627 come \"un quadro dipintovi la testa di una donna scapigliata, bozzata, [...] opera di Leonardo da Vinci\". Probabilmente era la stessa opera che Ippolito Calandra, nel 1531, suggeriva di appendere in camera di Margherita Paleologa, moglie di Federico Gonzaga e nuora di Isabella d'Este.\nAncora pi\u00f9 anticamente, nel 1501, ci si riferisce alla tavola in una lettera della nobildonna a Pietro da Novellara, datata 27 maggio, in cui la marchesa richiedeva a Leonardo una \"Madonna\" per il suo studiolo privato.\nLa datazione dell'opera, che si trova nella Galleria parmense dal 1839, ha visto alternarsi numerose ipotesi. Inizialmente venne avvicinata ad altri lavori incompiuti in giovent\u00f9 da Leonardo, quali l'\"Adorazione dei Magi\" e il \"San Girolamo\"; a un'analisi stilistica pi\u00f9 approfondita si \u00e8 poi optato, in prevalenza, per una datazione legata alla piena maturit\u00e0 dell'artista, vicina alla \"Vergine delle Rocce\" di Londra o al \"Cartone di Burlington House\" (Carlo Pedretti, che propose il 1508). Si \u00e8 anche ipotizzato che l'opera possa essere uno studio per la \"Leda col cigno\" ora perduta.\nA inizio del XIX secolo il dipinto si trovava nella raccolta privata del pittore parmense Gaetano Callani, il cui figlio Francesco la vendette in seguito all'Accademia di Belle Arti, poi Galleria Nazionale. L'attribuzione a Leonardo da parte della critica \u00e8 quasi pressoch\u00e9 unanime, con l'eccezione di Corrado Ricci, direttore della Galleria Nazionale che, in un catalogo del 1896, avanz\u00f2 l'ipotesi che fosse opera dello stesso Callani, e di Wilhelm Suida (1929) che la ritenne di scuola.\nDescrizione e stile.\n\u00c8 ritratta una testa femminile che si staglia con vividezza dallo sfondo, con un accenno delle spalle, voltata di tre quarti verso sinistra e reclinata verso il basso e i capelli scompigliati.\nI lineamenti sono dolcissimi, le palpebre socchiuse, il naso leggermente pronunciato, le labbra morbide serrate che vagheggiano un lieve sorriso e il mento \u00e8 arrotondato. \nIl forte chiaroscuro steso sul viso con lumeggiature esalta il rilievo scultoreo del volto delicato dalla vibrante capigliatura, scomposta ad arte in ricci mossi.\nL'immagine rievoca gli studi di Leonardo sui \u201cmoti dell'animo\u201d, uno dei principi chiave della sua poetica."}
{"id": "1219629", "revid": "287204", "url": "https://it.wikipedia.org/wiki?curid=1219629", "title": "Seconda Lega FTC", "text": "La Seconda Lega della Federazione Ticinese di Calcio (Seconda Lega FTC) \u00e8 composta dalla stagione 2003-2004 da 1 gruppo di 14 squadre.\nStagione 2011-12.\nClassifica dopo il girone d'andata:"}
{"id": "1219630", "revid": "767487", "url": "https://it.wikipedia.org/wiki?curid=1219630", "title": "Il libro di fisica", "text": "Il libro di fisica (\"The Intelligent Man's Guide to Science\") \u00e8 un saggio di Isaac Asimov pubblicato per la prima volta nel 1960.\nHa avuto varie riedizioni, nelle quali il contenuto \u00e8 stato rivisto. Venne ripubblicato nel 1964 come \"The New Intelligent Man's Guide to Science\", nel 1972 come \"Asimov's Guide to Science\" e nel 1984 come \"Asimov's New Guide to Science\".\nIl libro \u00e8 strutturato in dieci capitoli ed analizza diverse branche della fisica, in particolare astrofisica e fisica nucleare; l'autore traccia una sorta di storia della disciplina utilizzando il suo classico stile semplice e diretto. Il libro ovviamente riporta lo stato della scoperte scientifiche nell'ambito della fisica noto al momento della pubblicazione e risulta un po' datato soprattutto nei capitoli \"Il sistema solare\" e \"La macchina\"."}
{"id": "1219636", "revid": "767487", "url": "https://it.wikipedia.org/wiki?curid=1219636", "title": "Harold Budd", "text": "Biografia.\nNato a Los Angeles, Harold Budd crebbe nel deserto del Mojave, a Victorville, dove i suoni del vento ispirarono la sua musica.\nDurante la propria carriera, Budd svilupp\u00f2 uno stile personale di musica \"ambient\". Le sue collaborazioni con Brian Eno, \"The Plateaux of Mirror\" e \"The Pearl\", confermarono lo stile pianistico d'atmosfera. Nell'86 pubblic\u00f2 \"The Moon and the Melodies\", in collaborazione con i Cocteau Twins. In \"Lovely Thunder\" ha introdotto delicate tessiture elettroniche. Con \"The Room\" (2000) ritorn\u00f2 ad un approccio pi\u00f9 minimalista.\nNel 2003 esce un doppio CD \"Translucence / Drift Music\" in collaborazione con il musicista inglese John Foxx. Il secondo disco \"Drift Music\" ricorda molto le atmosfere dell'album \"Cathedral Oceans\" di Foxx.\nL'album \"Avalon Sutra\" del 2004 fu l'ultimo album di Budd pubblicato dall'etichetta Samadhi Sound di David Sylvian.\nIn seguito alla pubblicazione di \"Avalon Sutra\", pubblicato nel 2004, usc\u00ec la colonna sonora del film \"Mysterious Skin\", e \"Fragment from the Inside\", un album collaborativo realizzato con Eraldo Bernocchi. Vennero entrambi pubblicati nel 2005.\nNel febbraio 2007 esce \"Perhaps\", un disco dal vivo che \u00e8 un tributo al vecchio amico Jim Tenney. Registrato a CalArts nel dicembre 2006, l'album \u00e8 disponibile soltanto con download da Internet.\nNel giugno 2007, escono due CD di Robin Guthrie e Harold Budd, \"After the Night Falls\" e \"Before the Day Breaks\", incisi nella primavera 2006. Ciascuno ha 9 tracce con i titoli collegati tra loro, es. \"How Distant Your Heart/How Close Your Soul\" e \"I Returned Her Glance/And Then I Turned Away\".\nBudd \u00e8 morto nel 2020, vittima del COVID-19.\nStile musicale.\nAppartenente alla seconda generazione di musicisti minimalisti, Harold Budd viene considerato uno dei progenitori della musica d'ambiente, genere che avrebbe inventato in album quali \"The Plateux of Mirror\" (1980). Secondo Kyle Gann, il suo stile pianistico presenta una poetica che \"costituisce un ideale ponte fra minimalismo e totalismo\". Fra gli artisti a cui si ispira vi sono Brian Eno e Mark Rothko. \"AllMusic\", lo cita anche fra gli esponenti della new age, della musica sperimentale della musica neoclassica e di altre espressioni di musica colta."}
{"id": "1219640", "revid": "123867196", "url": "https://it.wikipedia.org/wiki?curid=1219640", "title": "Piazza Matteotti (Napoli)", "text": "Piazza Matteotti \u00e8 una delle piazze monumentali di Napoli.\nUbicata nel centro storico cittadino in posizione pressoch\u00e9 centrale tra piazza Carit\u00e0 e via Medina, la piazza \u00e8 interamente circondata da edifici costruiti in epoca fascista.\nStoria.\nFu realizzata negli anni trenta del XX secolo con lo sventramento della parte detta della \"Corsea\" del Rione Carit\u00e0, sostituendo cos\u00ec buona parte degli edifici fatiscenti che componevano il tessuto urbano di quella zona della citt\u00e0 per trasformarla in un polo di servizi.\nTra le demolizioni importanti vi fu anche quella della storica chiesa di San Giuseppe Maggiore che sorgeva a sud della piazza, dove oggi termina via Diaz.\nLa piazza inizialmente fu definita semplicemente \"Piazza della Regia Posta\" poi fu dedicata al Duca d'Aosta. Dopo la caduta del regime, nel luglio 1944 viene dedicata a Giacomo Matteotti, deputato ucciso nel 1924 da una squadra fascista. La scelta fu un vero e proprio schiaffo morale all'odiato regime perch\u00e9 proprio durante il ventennio furono realizzati i vari edifici attorno la piazza.\nDescrizione.\nIl piano urbanistico della piazza si compone di uno spazio aperto, dal quale si diramano delle importanti arterie viarie di Napoli (come via Cesare Battisti e via Armando Diaz); inoltre l'area \u00e8 raccordata con via Monteoliveto tramite una scalinata.\nLa piazza si presenta come un ampio slargo con al centro un'aiuola di forma superellittica. Tra la Questura e la casa del Mutilato si apre via dei Guantai Nuovi, l'ingresso al moderno rione la cui ricostruzione \u00e8 terminata negli anni cinquanta e che viene comunemente definito la \"city\" partenopea per via dei numerosi e importanti uffici cittadini.\nLe architetture che contornano la piazza sono prettamente monumentali e si rifanno al gusto dell'architettura razionalista. Queste sono:"}
{"id": "1219643", "revid": "287204", "url": "https://it.wikipedia.org/wiki?curid=1219643", "title": "Torta al caramello in Paradiso", "text": "Torta al caramello in Paradiso (\"Can't Wait to Get to Heaven\") \u00e8 un romanzo della scrittrice statunitense Fannie Flagg, pubblicato nel 2007 da Sonzogno.\nTrama.\nNorma aveva raccomandato infinite volte alla vecchia zia Elner di non salire sulla scala per raccogliere i fichi dell'albero in giardino, ma quella mattina del 1\u00ba aprile, per l'ennesima volta, l'arzilla vecchietta disobbedisce alla nipote. Certo non avrebbe immaginato che sull'albero ci fosse un nido di vespe e che proprio quelle vespe l'avrebbero presa di mira, facendola cadere e riempiendola di punture. Quando Elner rinviene, \u00e8 al pronto soccorso: presto per\u00f2 si accorge che qualcosa non va. Non c'\u00e8 nessuno e l'ascensore che ha preso non sale n\u00e9 scende, ma va a zonzo qua e l\u00e0. Quando incontra la sorella Ida, madre di Norma, morta gi\u00e0 da diversi anni, capisce che c'\u00e8 qualcosa di strano.\nElner inizia cos\u00ec il suo viaggio in Paradiso, che affronter\u00e0 con la stessa curiosit\u00e0 con cui ha vissuto ogni momento della sua vita.\nNel mondo \"di qua\", invece, i parenti sono alle prese con il dolore di questa morte improvvisa, mentre le amiche, tra le lacrime, fanno tutto ci\u00f2 che \u00e8 necessario per essere di aiuto alla famiglia."}
{"id": "1219654", "revid": "729019", "url": "https://it.wikipedia.org/wiki?curid=1219654", "title": "Segno di Abadie", "text": "Con l'espressione segno di Abadie (o sintomo di Abadie) si intende l'insensibilit\u00e0 alla forte compressione del tendine d'Achille data da cause neurologiche.\nPrende il suo nome da Jean Abadie."}
{"id": "1219657", "revid": "125710521", "url": "https://it.wikipedia.org/wiki?curid=1219657", "title": "Enzo Paci (attore)", "text": "Biografia.\nNel 1997 entra nella Scuola di Recitazione del Teatro Stabile di Genova, diplomandosi nel 2000. Nato come attore teatrale, lavora per un breve periodo per \"Radio 19\" (radio del quotidiano genovese Il Secolo XIX) e poi comincia a esibirsi nelle trasmissioni televisive comiche di \"Colorado\" nel 2007 e di \"Zelig\" tra il 2009 e il 2013, entrambe in onda sulle reti Mediaset.\nNel 2011 \u00e8 protagonista, con il personaggio di Mattia Passadore, della trasmissione comica \"Central Station\" in onda su Comedy Central. Nel 2014 \u00e8 co-protagonista del film di fantascienza \"12 12 12\" del regista Massimo Morini. Tra il 2015 e il 2016 prende di nuovo parte al programma \"Colorado\". Tra il 2019 e il 2020 entra nel cast principale della serie TV \"Scatola nera\"; nel 2021 partecipa alla serie televisiva Rai \"Blanca\"."}
{"id": "1219673", "revid": "105242951", "url": "https://it.wikipedia.org/wiki?curid=1219673", "title": "Ragazzi esploratori cattolici italiani", "text": "Ragazzi esploratori cattolici italiani (RECI) \u00e8 stata la prima associazione scout cattolica fondata in Italia, anche se non si diffuse mai oltre i confini della Liguria.\nStoria.\nIl RECI nacque a Genova nel 1915, ereditando l'esperienza delle Gioiose o \"Associazione Juventus Juvat\", fondata a Genova nel 1905 dal pedagogista Mario Mazza. Nel 1910 la Gioiosa era confluita nei Ragazzi esploratori (RE) di Sir Francis Vane, costituendone la sezione ligure.\nQuando nel 1910 Mario Mazza venne in contatto con Sir Vane per invitarlo a tenere una conferenza sul movimento scout, Mario Mazza era in rapporto con \"James Spensley\", medico inglese e promotore del gioco del Calcio in Italia (aveva contribuito a diffondere il gioco del calcio come socio del Genoa Cricket and Athletic Club in seguito Genoa Cricket and Football Club). Spensley aveva conosciuto in Inghilterra il movimento dello scautismo e lo stesso Robert Baden-Powell che gli aveva dato in omaggio una copia autografata di \"Scouting for Boys\".\nFrancis Vane venne invitato a Genova per una conferenza il 13 novembre 1910. In seguito a questa evento, due giorni dopo, Mazza e Spensley costituirono la sezione ligure dei Ragazzi esploratori. Presidente fu nominato il conte colonnello Ottavio Reghini, mentre Mario Mazza fu eletto segretario di sezione.James Richardson Spensley divenne commissario delegato per la Liguria.\nNel 1913, in seguito a importanti contrasti ideologici con il presidente Reghini, Mario Mazza usc\u00ec dall'associazione e ricostitu\u00ec le Gioiose, in chiave scout. Mel 1915 Le Gioiose, dopo aver ricevuto l'autorizzazione della Curia di Genova, cambiarono nome in \"RECI\" cio\u00e8 Ragazzi esploratori cattolici italiani.\nIl RECI, pur non andando oltre i confini della regione Liguria, pu\u00f2 essere considerata a ragione la prima associazione scout cattolica in Italia.\nNel 1916 conflu\u00ec nell'Associazione scautistica cattolica italiana (ASCI)."}
{"id": "1219674", "revid": "1782831", "url": "https://it.wikipedia.org/wiki?curid=1219674", "title": "Tia Dalma", "text": "Tia Dalma \u00e8 la sacerdotessa voodoo (nella versione originale parla un inglese caratterizzato da un accento che ricorda quello dei vud\u00f9) che appare nel secondo e nel terzo capitolo di \"Pirati dei Caraibi\", parto della mente di Gore Verbinski. \u00c8 interpretata da Naomie Harris.\nNel terzo film si scopre che in realt\u00e0 \u00e8 la dea Calypso, l'ex amante di Davy Jones.\nIl giorno in cui quest'ultimo, dopo 10 anni passati in mare, pot\u00e9 scendere a terra per restare con lei, Calypso non si present\u00f2, e quindi Jones decise di rivelare ai Pirati Nobili come imprigionarla in forma umana.\nBiografia.\nPrima dei film.\nCalypso era la dea del mare, un giorno incontr\u00f2 e si innamor\u00f2 di un uomo di nome Davy Jones, il quale era un brav'uomo, nonch\u00e9 lupo di mare. Gli assegn\u00f3 un compito che gli avrebbe dato l'immortalit\u00e0: essere il capitano di una nave indistruttibile: l\"'Olandese Volante\", e traghettare le anime di coloro che sono morti in mare, fino a un luogo in confine tra il mondo dei vivi e quello dei morti (che in futuro verr\u00e0 rinominato \u201clo Scrigno di Davy Jones\u201d) a patto che scenda a terra una volta ogni dieci anni. Quando Jones ebbe svolto il suo compito e torn\u00f2 a terra, non trov\u00f2 Calypso ad aspettarlo, poich\u00e9 lo aveva tradito.\nCalypso venne a sua insaputa tradita da Davy Jones, che persuase i Pirati a imprigionarla nella sua forma umana e cos\u00ec fu. Calypso divenne un essere umano, sotto il nome di Tia Dalma, mentre Jones corruppe se stesso e divent\u00f2 un mostro umanoide (il corpo da uomo, la faccia da polpo, i tentacoli al posto della barba, un lungo tentacolo al posto dell'indice della mano destra, una chela di granchio al posto del braccio destro e della mano destra, una gamba di granchio al posto della gamba destra). Tia Dalma fece la conoscenza con Jack Sparrow, il quale presumibilmente divent\u00f2 il suo fidanzato.\nQualche anno dopo Tia Dalma prese il corpo del defunto Hector Barbossa dalla caverna Isla De Muerta e lo port\u00f2 nella sua baracca preparandosi a resuscitarlo. Con Barbossa vivo e alla ricerca di Jack, Tia Dalma avrebbe reso nuovamente la fratellanza dei nove pirati nobili completa e in grado di liberarla dal corpo umano.\n\"La maledizione del forziere fantasma\".\nTia Dalma appare per la prima volta nel secondo film dove aiuta Jack Sparrow e i suoi amici a trovare Davy Jones (ora malvagio e spietato, e noto come il Diavolo del Mare) e dona a Jack Sparrow un vaso di terra da usare in casi di emergenza. Quando Jack Sparrow finisce nello Scrigno di Davy Jones, Tia Dalma riesce a saperlo e grazie ai suoi poteri da dea. Il redivivo Capitan Barbossa, rivela ai sopravvissuti che lo vuole usare come capitano della spedizione per salvare Jack dallo Scrigno di Davy Jones, rivelando anche che Jack non \u00e8 morto, ma \u00e8 tuttavia intrappolato in un luogo tra i confini del mondo.\n\"Ai confini del mondo\".\nNel terzo film Tia Dalma fa parte della spedizione per salvare Jack Sparrow dallo Scrigno del perfido Davy Jones. Dopo alcuni ostacoli riescono a liberare Jack dallo Scrigno, salvandolo. In seguito Tia Dalma minaccia Barbossa dicendogli che lo avrebbe rimandato nel mondo dei morti se non l'avesse fatta tornare dea. Prima della battaglia, incontra Davy Jones e, dopo aver rivelato che non si present\u00f2 da lui dopo i primi dieci anni fu che la sua stessa natura la port\u00f2 a non farlo, dicendo inoltre che Davy Jones ha nascosto il suo cuore anzich\u00e9 donarlo a lei. Infine i due rinnovano il loro amore ed ella dichiara che, una volta libera, si vendicher\u00e0 sui pirati col suo potere. Alla fine del film prima della battaglia finale, Calypso viene liberata dalla sua forma umana (Tia Dalma) ma, dopo aver scoperto da Will Turner che fu proprio Davy Jones a rivelare al primo Consiglio della Fratellanza come imprigionarla, decide di risparmiare i pirati limitandosi solo ad insultarli prima di scomparire. Non sapendo per quale delle due parti parteggiare, Calypso crea poi un gigantesco maelstrom per dare ai pirati un vantaggio contro l'immortalit\u00e0 dell\"'Olandese Volante\", in modo tale da avere uno scontro alla pari.\nAltre apparizioni.\nTia Dalma \u00e8 presente nel terzo capitolo dei videogiochi \"Kingdom Hearts\" nel mondo dei Caraibi."}
{"id": "1219676", "revid": "363629", "url": "https://it.wikipedia.org/wiki?curid=1219676", "title": "Reazione di Abderhalden", "text": "La reazione di Abderhalden \u00e8 un esame del sangue per la gravidanza sviluppato da Emil Abderhalden nel 1912 ed ora in disuso.\nLa ricerca biologica messa a punto dal biochimico era atta a dimostrare la presenza di fermenti difensivi specifici (in termini moderni una reazione proteasi) nel sangue di donne in stato gravidico, che avrebbero causato la dissoluzione della proteina estranea. \nIn seguito il test si rivel\u00f2 inaffidabile e fu sostituito nel 1928 dal test di Aschheim-Zondek."}
{"id": "1219677", "revid": "287204", "url": "https://it.wikipedia.org/wiki?curid=1219677", "title": "Associazione nazionale comuni termali", "text": "LAssociazione nazionale comuni termali (A.N.CO.T.) \u00e8 un'associazione senza scopo di lucro per la promozione e la valorizzazione del termalismo in Italia.\nScopo e attivit\u00e0.\nPossono associarsi i Comuni che siano luogo dell'attivit\u00e0 di istituti o aziende termali.\nL'attivit\u00e0 principale dell'associazione riguarda la valorizzazione delle risorse termali italiane. Viene rivolta particolare attenzione ai Soci, attraverso la divulgazione di materiale informativo e promozionale, rivolto soprattutto all'ambito turistico.\nLa sede dell'associazione \u00e8 presso il Comune di Chianciano Terme.\nComuni associati.\nCampania.\nCitt\u00e0 metropolitana di Napoli\nEmilia-Romagna.\nProvincia di Forl\u00ec\nProvincia di Parma\nLazio.\nProvincia di Frosinone\nProvincia di Latina\nProvincia di Roma\nProvincia di Viterbo\nLombardia.\nProvincia di Brescia\nMarche.\nProvincia di Pesaro\nPiemonte.\nProvincia di Alessandria\nSardegna.\nProvincia di Sassari\nSicilia.\nProvincia di Messina\nProvincia di Palermo\nProvincia di Agrigento\nToscana.\nProvincia di Pisa\nProvincia di Siena\nProvincia di Pistoia\nTrentino-Alto Adige.\nProvincia di Trento\nUmbria.\nProvincia di Perugia\nVeneto.\nProvincia di Padova\nFonte.\nA.M.A.T. International"}
{"id": "1219679", "revid": "1534511", "url": "https://it.wikipedia.org/wiki?curid=1219679", "title": "L'enigma dei numeri primi", "text": "L'enigma dei numeri primi (\"The Music of the Primes\") \u00e8 un saggio scritto da Marcus du Sautoy pubblicato per la prima volta nel 2003.\nPanoramica.\nIl libro, organizzato in dodici capitoli, tratta dell'ipotesi di Riemann e dei grandi sforzi che molti matematici hanno compiuto per cercare di trovare una strada che porti alla soluzione del problema. L'autore pone in particolar modo la sua attenzione su alcuni matematici vissuti tra il XVIII ed il XX secolo che pi\u00f9 di tutti hanno lasciato un segno profondo nella matematica contemporanea o hanno raggiunto risultati degni di nota nello studio dell'Ipotesi di Riemann; tra questi: Enrico Bombieri, Eulero, Pierre de Fermat, Carl Friedrich Gauss, Kurt G\u00f6del, Godfrey Harold Hardy, David Hilbert, John Edensor Littlewood e Srinivasa Ramanujan, oltre allo stesso Bernhard Riemann."}
{"id": "1219680", "revid": "2071655", "url": "https://it.wikipedia.org/wiki?curid=1219680", "title": "Ljudi invalidy", "text": "Ljudi invalidy (in cirillico: \"\u041b\u044e\u0434\u0438-\u0418\u043d\u0432\u0430\u043b\u0438\u0434\u044b\"; traduzione: \"Gente invalida\") \u00e8 il quarto album in studio, e secondo in lingua russa, del duo russo t.A.T.u., pubblicato il 21 ottobre 2005 dalle etichette discografiche Universal Music Russia e Interscope Records.\nL'album fu inizialmente pubblicato solo in Russia, vendendo oltre copie, e successivamente anche in Europa dell'est, Germania e Messico. \nNel 2006 le t.A.T.u. hanno ricevuto un disco di platino dalla Federazione internazionale dell'industria fonografica (IFPI) per aver venduto oltre un milione di copie dell'album.\nDescrizione.\nTecnicamente, la produzione di \"Ljudi Invalidy\" inizi\u00f2 nel 2003. Fu proprio in quell'anno che le t.A.T.u., e quindi i produttori, crearono e registrarono le tracce di \"Ljudi invalidy\", \"Ty soglasna\", \"Ni\u010d'ja\" e \"\u010cto ne chvataet\". Per esempio, una versione primordiale di \"Ni\u010d'ja\" fu cantata durante lo \"Show Me Love Tour\". Le demo di tutte e quattro le canzoni furono pubblicate ai fan e ascoltate su \"Podnebesnaja\". \nDopo aver lasciato Ivan \u0160apovalov ed aver preso una pausa, le t.A.T.u. negoziarono con \u0160apovalov, con gli scrittori delle canzoni e coi compositori per ri-registrare le canzoni. La musica fu modificata in tutte le tracce e in alcune fu cambiato pure il testo. Quando l'album fu pubblicato, nel 2005, esso diede solamente i crediti a \u0160apovalov per la canzone \"Ljudi invalidy\".\n\"Ljudi Invalidy\" comprende tra le sue tracce due canzoni presenti anche nella versione inglese del disco: \"Loves Me Not\" e \"All About Us\". In questo album, \"Loves Me Not\" ha una musica differente rispetto alla versione di \"Dangerous and Moving\", ma non ne rappresenta un remix, bens\u00ec lo stesso singolo con un arrangiamento russo anzich\u00e9 pop. Dei brani in russo inseriti anche nella versione inglese dell'album troviamo invece soltanto la traccia \"Obez'janka nol'\".\nCopertina.\nLa copertina del disco, interamente colorata di nero e incorniciata ai lati con delle strisce segnaletiche di colore nero e giallo, presenta al centro la scritta in cirillico \"\u041b\u044e\u0434\u0438\" (\"ljudi\") e sul retro del CD, colorato in bianco, vi \u00e8 invece la scritta \"\u0418\u043d\u0432\u0430\u043b\u0438\u0434\u044b\" (\"invalidy\"). In alto a destra, in grigio, si scorge il logo delle t.A.T.u..\nAccoglienza.\nL'editorialista russo Vadim Ponomarev ha definito \"Ljudi Invalidy\" \"il miglior album pop del 2005\" nel suo articolo di fine anno, lodandone le potenzialit\u00e0 e la produzione.\nNel 2022 la rivista russa \"Afi\u0161a\" ha posizionato l'album all'81\u00ba posto nella lista dei 100 migliori album post-sovietici.\nSingoli.\nLa traccia omonima \"Ljudi invalidy\" fu estratta nel settembre del 2005 come lead-single dell'album e raggiunse la posizione numero 63 nella Russian Airplay Top Hit 100 Chart, rimanendovi per 19 settimane. Il video del brano caus\u00f2 diverse controversie in Russia per i contenuti proposti.\nNonostante \"Ljudi invalidy\" sia l'unico vero singolo di questo album, qualcuno potrebbe considerare anche \"All About Us\" come estratto da esso. Inoltre \"Loves Me Not\" venne trasmesso dalle radio russe durante il 2006, insieme a \"All About Us\", \"Obez'janka nol'\" e \"Novaja model'\".\nControversie.\nIl titolo dell'album ha causato molta confusione e controversie. Le parole \"Ljudi Invalidy\" possono essere tradotte in italiano con \"Gente disabile/handicappata/invalida\". Tuttavia il gruppo in diverse occasioni ha affermato che intendono persone invalide moralmente e che in realt\u00e0 escludono gli handicappati e la disabilit\u00e0 fisica.\nLe t.A.T.u. vennero citate in giudizio nel novembre 2006 dalla Repubblica dei Comi che dichiarava che l'album e la canzone degradava la gente disabile. In modo specifico, esse sarebbero state offese dalla scritta nel libretto (che poteva essere trovato all'interno della custodia del CD) e dal testo della canzone \"Ljudi Invalidy\". Le t.A.T.u. espressero che loro non erano affatto preoccupate per essere state chiamate in giudizio e la Katina aggiunse: \"Naturalmente, intendevamo l'invalidit\u00e0 morale, la gente che non ha un'anima o sentimenti umani\". Quando fu chiesto loro se avessero mai avuto qualcosa contro la gente disabile, lei dichiar\u00f2 che trovava offensivo riferirsi alla gente con quel termine e aggiunse: \"Abbiamo fatto delle foto insieme e assicurato che loro abbiano la precedenza a occupare i posti nei concerti\". Non ci sono pi\u00f9 state nuove informazioni riguardo all'azione legale e si ipotizza che essa sia caduta. Le t.A.T.u. hanno sempre spiegato, nelle precedenti interviste, cosa intendevano per \"Ljudi Invalidy\".\nLibretto.\nSotto vi \u00e8 il testo che si trova nel libretto, tradotto dalla versione russa, che ha causato il dibattito.\n\"Ljudi invalidy sono nate nel modo in cui moriranno. Loro non sanno cos'\u00e8 essere umani, loro sono finti, una bambola distinta da un alloggio che sembra umano. Loro hanno un paio di gambe, di mani e tutte le altre parti del corpo, fisicamente non puoi dire che non siano umane, ma Ljudi Invalidy non vivono, loro funzionano. Le loro funzioni sono trainate da leggi meccaniche e quattro altri ideali: crudelt\u00e0, stoltezza, avarizia, depravazione. \u0416\u0413\u0416\u041f. Tutto ci\u00f2 che fanno \u00e8 efficace, prevedibile, tenebroso e distruttivo. Tutto il male, il vero male e gli avvenimenti atroci sono il risultato delle attivit\u00e0 di Ljudi Invalidy. Noi viviamo tra di loro e raramente notiamo questa enorme imitazione umana\".\nTesti tradotti.\n\"...Non prendere cose dagli altri, non prestare cose tue.\nChiudi i tuoi occhi e muori, ama mentre muori.\nPromettimi, dimmi che \u00e8 insensato.\nMuori ed immagina che mi amerai per sempre.\nSera senza amore, mattina senza alcun avvenimento.\nGente disabile, gente disabile\nNessuno aspetta quello che si \u00e8 perso, nessuno vuole quello triste.\nQuesta gente non vive, affogano come gattini.\nChiudi i tuoi occhi e muori, dimmi che \u00e8 insensato.\nChiudi i tuoi occhi e fingi che mi amerai per sempre...\""}
{"id": "1219683", "revid": "33730", "url": "https://it.wikipedia.org/wiki?curid=1219683", "title": "Suio Terme", "text": ""}
{"id": "1219684", "revid": "486946", "url": "https://it.wikipedia.org/wiki?curid=1219684", "title": "Unione Sportiva Pontedera", "text": ""}
{"id": "1219701", "revid": "963244", "url": "https://it.wikipedia.org/wiki?curid=1219701", "title": "Giovanni Battista de la Salle", "text": ""}
{"id": "1219702", "revid": "599013", "url": "https://it.wikipedia.org/wiki?curid=1219702", "title": "Guillermo Franco", "text": "Biografia.\nAppartiene all'associazione no profit Atleti di Cristo, organizzazione cristiana-evangelica.\nCarriera.\nClub.\nGli inizi al San Lorenzo.\n\u00c8 nato calcisticamente nel San Lorenzo in Argentina, suo paese di nascita, dove, tra il 1995 e il 2002 mette a segno 23 reti in 95 gare, nonostante il suo ruolo non fosse quello di prima punta.\nLa consacrazione in Messico.\nFranco viene ceduto nell'estate 2002 ai messicani del Monterrey, dove avviene la sua definitiva esplosione.\nImpiegato da prima punta al centro dell'attacco dei \"Rayados\", si rivela un rapinatore d'area infallibile: 63 gol in 119 partite totali fino al 2006 gli valgono numerosi riconoscimenti, come la vittoria nel \"Clausura 2003\" della Primera Divisi\u00f3n messicana e il titolo di capocannoniere nell\"'Apertura 2004\" con 15 centri in 16 partite.\nLe stagioni in Spagna.\nLa media-gol di Guille Franco in Messico non passa inosservata a diversi club europei e alla fine il Villarreal riesce ad acquistare il calciatore nel gennaio 2006.\nI tre anni trascorsi in Spagna non permettono a Franco di mostrare le qualit\u00e0 messe in mostra in Messico, complice il fatto che col \"Submarino Amarillo\" non viene sempre impiegato come prima punta ed anche il fatto che per il posto in attacco era in lotta con gente del calibro di Diego Forl\u00e1n e Nihat Kahveci prima e Jon Dahl Tomasson e Giuseppe Rossi poi.\nFranco riesce comunque a segnare gol importanti, come quello contro il Celta de Vigo che permette alla sua squadra di qualificarsi alla Coppa UEFA.\nAl West Ham e il ritorno in Argentina.\nRescisso il contratto con gli spagnoli, Franco si accorda il 17 settembre 2009 con il West Ham a parametro zero per una stagione. Con gli \"Hammers\" Franco riesce a disputare una stagione condita da 5 gol in 23 presenze. Il primo gol lo sigla il 31 ottobre 2009 nella gara pareggiata 2-2 contro il Sunderland e il 24 aprile 2010 fornisce l'assist a Scott Parker per il gol del 3-2 contro il Wigan.\nL'attaccante messicano rimane libero da vincoli contrattuali fino al gennaio 2011, quando il V\u00e9lez Sarsfield gli offre un contratto fino al termine della stagione. Segna al suo debutto il gol del 2-2 contro l'Independiente del \"Clausura\" entrando nel secondo tempo al posto di Santiago Silva, cui seguiranno nel resto della stagione altri 4 gol. Anche in Coppa Libertadores 2011 riesce a timbrare il cartellino dei marcatori contro il Libertad su rigore per il 4-2 finale.\nIl ritorno in Messico e l'avventura negli States.\nDopo aver lasciato il V\u00e9lez Sarsfield passa al Pachuca nel gennaio 2012, tornando in Messico dopo diverse stagioni trascorse soprattutto in Europa. Non riesce ad esprimersi al meglio nella squadra messicana, pertanto decide di tentare l'avventura negli Stati Uniti giocando con i Chicago Fire. Il 29 gennaio 2013 annuncia il suo ritiro dal calcio giocato.\nNazionale.\nHa esordito nella nazionale messicana l'8 ottobre 2005 contro Guatemala, partita nella quale ha segnato un gol e fatto due assist."}
{"id": "1219703", "revid": "339392", "url": "https://it.wikipedia.org/wiki?curid=1219703", "title": "San Giovanni-Battista de La Salle", "text": ""}
{"id": "1219707", "revid": "729019", "url": "https://it.wikipedia.org/wiki?curid=1219707", "title": "Northern League (1902-1971)", "text": "Northern League era il nome usato da numerose leghe minori del baseball USA che operarono fra il 1902 e il 1971 negli stati nord-centroccidentali degli Stati Uniti e a Manitoba. In totale vi sono state sei incarnazioni. Una nuova Northern League \u00e8 nata nel 1993.\nIncarnazioni.\nIl nome Northern League rappresenta cinque leghe in quel lasso temporale:\nStoria.\nLa prima NL \u00e8 esistita fra il 1902 e il 1905. Nel 1906 si fonde con la Copper County Soo League per diventare la Northern-Copper League. Nel 1909 camba nome in Minnesota-Wisconsin League e nel 1912 in Central International League. \nIn questo periodo nel 1908 una lega separata tent\u00f2 di riutilizzare il nome \"Northern League\", ma non termin\u00f2 la prima stagione.\nSeguendo la dismissione della Central International League, molti team riformarono la NL nel 1913. La lega continu\u00f2 fino al 1917, quando si sospese per la mancanza di giocatori dovuta alla Prima guerra mondiale. Riemerse solo nel 1933 e per lo stesso motivo si ferm\u00f2 ancora nel 1945, prima di fallire definitivamente nel 1971.\nMentre la NL nelle sue varie incarnazioni inizi\u00f2 come un torneo indipendente, dal 1938 fu classificata come \"classe C\" nelle serie minori del baseball. Nel 1965 fu riclassificata come \"A ball\" dalla National Association of Professional Baseball Leagues. Operando come il pi\u00f9 basso livello delle serie minori, fatto che si aggiunse al calante interesse per quest'ultime, il fallimento della lega nel 1971 fu inevitabile.\nGiocatori famosi.\nMolti futuri famosi giocatori della Major League Baseball disputarono stagioni nella NL:"}
{"id": "1219708", "revid": "1543377", "url": "https://it.wikipedia.org/wiki?curid=1219708", "title": "Segno di Abrahams", "text": "Esistono due segni clinici definiti segno di Abrahams, dal nome del medico statunitense che li descrisse, Robert Abrahams (1861-1935).\nIn pneumologia.\nUna riduzione del tono alla percussione dell'apice polmonare, a livello dell'acromion della scapola, unito a un aumento dei rumori polmonari all'auscultazione nello stesso punto, \u00e8 suggestivo di tubercolosi polmonare.\nIn gastroenterologia.\nUn vivo dolore suscitato con la palpazione profonda della parete addominale nel punto situato a met\u00e0 strada tra l'ombelico e la IX cartilagine costale destra, \u00e8 un segno di calcolosi biliare."}
{"id": "1219720", "revid": "1543377", "url": "https://it.wikipedia.org/wiki?curid=1219720", "title": "1. divisjon 1985", "text": "L'edizione 1985 della 1. divisjon vide la vittoria finale del .\nCapocannoniere del torneo fu J\u00f8rn Andersen (V\u00e5lerengen), con 12 reti."}
{"id": "1219723", "revid": "47767", "url": "https://it.wikipedia.org/wiki?curid=1219723", "title": "Morrigan", "text": ""}
{"id": "1219724", "revid": "49980", "url": "https://it.wikipedia.org/wiki?curid=1219724", "title": "Facciate continue", "text": ""}
{"id": "1219725", "revid": "1169970", "url": "https://it.wikipedia.org/wiki?curid=1219725", "title": "Chiesa di Santa Maria del Rosario alle Pigne", "text": "La chiesa di Santa Maria del Rosario alle Pigne (meglio nota come Rosariello) \u00e8 un luogo di culto a Napoli; si erge in piazza Cavour, ai piedi della salita della Stella.\nStoria e descrizione.\nIl tempio acquis\u00ec questo titolo poich\u00e9 fino al primo quarto del '600, nella zona, si ergevano due alberi di pigne poi abbattuti per l'erezione di un convento domenicano nel 1630. Parte del complesso fu costruito anche sulle propriet\u00e0 dei Moscabruno.\nLa chiesa fu realizzata su progetto di Arcangelo Guglielmelli (1648-1723). Di stile pienamente barocco, sia per l'esterno che per l'interno, la pianta \u00e8 rettangolare con cappelle laterali, con un vestibolo a doppia rampa di scale per permettere l'accesso alla sovrastante area sacra. Capolavoro del Guglielmelli \u00e8 la facciata, per la quale vi \u00e8 probabilmente una maggiore influenza tecnica del figlio Marcello, arricchita da una famosa immagine della Vergine del Rosario che la rende unica nel suo genere. La cupola, priva di lanternino, \u00e8 stata costruita interamente in tufo. Il tempio era inoltre custode di numerose tele di importanti pittori locali, quali: Luca Giordano, Giuseppe Simonelli, Giacomo del P\u00f2, Onofrio Avellino e Santolo Cirillo (tutte trasferite in altra sede). \nL'edificio di culto \u00e8 annesso all'omonimo complesso convenutale e ad un chiostro tardo-rinascimentale, oggi appartenente al Comune di Napoli ed utilizzato come edificio scolastico.\nDal 1980 ad oggi.\nLa chiesa fu chiusa dopo il terremoto del 1980, barricata da un'alta muraglia che la mantenne sigillata all'ingresso fino al 1997, anno in cui furono effettuati lavori di consolidamento della struttura, oltre che di rifacimento della facciata e di un restauro interno della chiesa ma non fu mai riaperta al culto. Tutte le suppellettili (tra cui le acquasantiere) e la statuaria, salvo le tele (trasferite in altre sedi), sono scomparse a causa di diversi furti subiti nel tempo.\nSolo il 9 aprile del 2017 (Domenica delle Palme) la Chiesa \u00e8 stata finalmente riaperta ai sacri uffici con l'insediamento dei Canonici dell'ICRSS (Istituto di Cristo Re Sommo Sacerdote). Le funzioni sono officiate secondo la forma 1962 del rito romano, come stabilito dal cardinale Sepe.\nIl 20 gennaio 2021 \u00e8 crollato il fianco sinistro della facciata senza causare alcun ferito.\nLa Madonna del Rosariello.\nLa venerata immagine della Madonna del Rosariello \u00e8 una scultura lignea di scuola napoletana della prima met\u00e0 del Settecento. La Vergine, che veste di rosso con un manto stellato in blu, reca in braccio il Divino Infante, entrambi presentano una Corona del Rosario allo spettatore (il simulacro riprende la Madonna che decora la facciata). L'immagine torna ufficialmente nella chiesa il 7 ottobre del 2017, dopo un accurato restauro che ne ha riportato alla luce tutta la bellezza scultorea."}
{"id": "1219727", "revid": "146092", "url": "https://it.wikipedia.org/wiki?curid=1219727", "title": "Chiesa del Rosariello alle Pigne", "text": ""}
{"id": "1219729", "revid": "33751", "url": "https://it.wikipedia.org/wiki?curid=1219729", "title": "Africa Sports", "text": ""}
{"id": "1219730", "revid": "729019", "url": "https://it.wikipedia.org/wiki?curid=1219730", "title": "1. divisjon 1984", "text": "L'edizione 1984 della 1. divisjon vide la vittoria finale del V\u00e5lerengen.\nCapocannoniere del torneo fu Sverre Brandhaug (Rosenborg), con 13 reti."}
{"id": "1219732", "revid": "256896", "url": "https://it.wikipedia.org/wiki?curid=1219732", "title": "RECI", "text": ""}
{"id": "1219737", "revid": "729019", "url": "https://it.wikipedia.org/wiki?curid=1219737", "title": "1. divisjon 1983", "text": "L'edizione 1983 della 1. divisjon vide la vittoria finale del V\u00e5lerengen.\nCapocannoniere del torneo fu Olav Nys\u00e6ter (Kongsvinger), con 14 reti."}
{"id": "1219738", "revid": "3358", "url": "https://it.wikipedia.org/wiki?curid=1219738", "title": "Paul Lazarsfeld", "text": ""}
{"id": "1219739", "revid": "1543377", "url": "https://it.wikipedia.org/wiki?curid=1219739", "title": "Il massacro di Scio", "text": "Il massacro di Scio \u00e8 un dipinto a olio su tela (417x354 cm) del pittore francese Eug\u00e8ne Delacroix, realizzato nel 1824 e conservato al museo del Louvre di Parigi.\nStoria.\nIl dipinto prende spunto da un episodio storico realmente accaduto: il massacro di Chio. All'inizio dell'Ottocento, infatti, la Grecia rientrava ancora nei domini dell'Impero Ottomano: volendo recuperare l'agognata indipendenza, il popolo greco diede prontamente avvio a numerosi episodi di insurrezione, tutti tragicamente soffocati nel sangue. Tra gli eccidi pi\u00f9 spaventosi vi fu quello compiuto nel 1822 nell'isola di Chio, dove i Turchi per rappresaglia contro i Greci trucidarono circa ventimila persone e deportarono i superstiti come schiavi.\nIl massacro di Chio fece scalpore negli ambienti intellettuali romantici, vivi sostenitori dell'indipendenza della Grecia. Tra i pi\u00f9 sensibili alle atrocit\u00e0 della guerra greco-turca vi fu il pittore francese Eug\u00e8ne Delacroix, che profondamente indignato decise di eseguire un dipinto per denunciare l'avvenimento, relativamente lontano geograficamente ma assai vicino alla sensibilit\u00e0 europea. L'opera, realizzata con la collaborazione di numerosi testimoni e accompagnata dalla stesura di diversi disegni preparatori, fu terminata nel 1824 e presentata al Salon del 25 agosto di quell'anno con il titolo \"Sc\u00e8nes des massacres de Scio; familles grecques attendent la mort ou l'esclavage\" [Scene di massacro a Scio; famiglie greche attendono la morte o la schiavit\u00f9].\nLa critica accolse \"Il massacro di Scio\" in modo impietoso: furono in molti, infatti, a rimproverare Delacroix dell'applicazione \u00abrozza\u00bb del colore e della mancanza di disegno delle figure, caratteristiche fraintese come un'offensiva trascuratezza pittorica. Stendhal ritenne l'opera mediocre e \u00absragionevole\u00bb, Jean-Auguste-Dominique Ingres arriv\u00f2 a definirla \u00abla febbre e l'epilessia dell'arte moderna\u00bb, ma la critica pi\u00f9 virulenta giunse da Antoine-Jean Gros, che defin\u00ec il dipinto \u00abil massacro della pittura\u00bb.\nNonostante la ferocia delle critiche, \"Il massacro di Scio\" piacque allo Stato Francese, che nel 1824 lo acquist\u00f2 per la bella cifra di 6.000 franchi per esporlo nel palazzo del Lussemburgo. Il dipinto trov\u00f2 la sua collocazione definitiva nel novembre del 1874, quando giunse nella collezione del Louvre, museo dove \u00e8 tuttora esposto.\nDescrizione.\n\"Il massacro di Scio\" raffigura vividamente le atrocit\u00e0 perpetrate dai Turchi contro la popolazione civile dell'isola di Scio. La scena \u00e8 priva di un eroe, ma anche di un vero e proprio asse centrale, tanto che il punto in cui generalmente la scena raggiungeva il momento di maggiore intensit\u00e0 qui \u00e8 vuoto.\nIn primo piano, con un ampio scarto di proporzioni rispetto allo sfondo, \u00e8 collocato lo schieramento di prigionieri, tutti compatti e compressi dal turco a cavallo, l'unica persona della scena a mostrare una certa vitalit\u00e0. Tutti gli altri, infatti, giacciono in uno stato di prostrazione e di aberrazione delle forze vitali, e attendono rassegnate la deportazione. Al centro un uomo trafitto al costato, agonizzante, sta esalando gli ultimi respiri; troviamo inoltre un'anziana greca pure seduta a fianco al cadavere di un'altra donna, alla quale \u00e8 aggrappato il giovanissimo figlio che tenta invano di succhiare il suo seno. Una donna nuda, infine, \u00e8 legata al cavallo del soldato turco, pronto ad assassinare la madre della rapita. Sullo sfondo, organizzato in una composizione evanescente e privo di un preciso punto di fuga, notiamo inoltre un cielo tenebroso e una pianura riarsa, che si estende sino a culminare in un orizzonte mediterraneo.\nNel \"Massacro di Scio\" Delacroix speriment\u00f2 le novit\u00e0 pittoriche introdotte dall'amico e collega Th\u00e9odore G\u00e9ricault nel quadro \"La zattera della Medusa\", dalla quale riprese l'impostazione piramidale e i temi. La luce \u00e8 molto intensa, e inonda le figure che - pressate le une sulle altre - proiettano pochissime ombre, evitando che il colore si smorzi. Gli accordi cromatici di questo dipinto, infatti, sono molto vivi, cos\u00ec come i contrasti sono assai numerosi. Ai contrasti del colore si accostano i contrasti emotivi: Delacroix, infatti, concilia sapientemente i lati pi\u00f9 macabri e inquieti del dipinto con quelli pi\u00f9 teneri e sensuali, ben esemplificati nella lasciva immagine della donna nuda legata al cavallo. Notevole, infine, anche il contrasto tra il realismo dei particolari, accuratamente descritti dal pittore, e l'irrealismo deliberatamente ottenuto accostando staticit\u00e0 e movimento."}
{"id": "1219741", "revid": "144796", "url": "https://it.wikipedia.org/wiki?curid=1219741", "title": "Massacri di settembre", "text": "Per stragi o massacri di settembre si intende l'esecuzione sommaria di seimila detenuti, supposti partigiani del re, stipati nelle carceri parigine (in realt\u00e0 le cucine della Conciergerie) tra il 2 e il 6 settembre del 1792.\nStoria.\nI massacri furono il prodotto della violenta reazione della popolazione della capitale francese alle notizie che giungevano dal fronte sul disastroso andamento della guerra contro la Prussia (presa di Longwy, assedio di Verdun) e sul tentativo di insurrezione della Vandea.\nIl diffondersi del panico e la psicosi del complotto controrivoluzionario, spinsero la folla ad assalire le prigioni di Parigi (l'\"Abbaye-aux-Bois\", l'\"H\u00f4tel des Carmes\", la \"Prison de la Force\", l'ex seminario di \"Saint-Firmin\", la \"Conciergerie\", lo \"Ch\u00e0telet\", la \"Salp\u00eatri\u00e8re\"): dopo un sommario processo celebrato da un tribunale del popolo presieduto da Stanislas-Marie Maillard, la folla si abbandon\u00f2 a massacri che durarono dal 2 al 6 settembre. Venne uccisa quasi la met\u00e0 dei detenuti, mentre le autorit\u00e0 assistevano passivamente. Episodi simili si verificarono anche a Orl\u00e9ans, Meaux e Reims.\nMolti dei caduti erano considerati criminali comuni anche se in realt\u00e0 si scopr\u00ec dopo erano per lo pi\u00f9 cittadini francesi non proletari (prelevati anche come anziani e bambini) e per questo ritenuti sospetti: numerosi erano anche i preti cosiddetti \"refrattari\" (che non avevano cio\u00e8 accettato la costituzione civile del clero). Tra le vittime eccellenti Maria Teresa Luisa di Savoia-Carignano, principessa di Lamballe, i vescovi Jean-Marie du Lau d'Alleman, Pierre-Louis e Fran\u00e7ois-Joseph de La Rochefoucauld e l'abate Ambroise-Augustin Chevreux. \nI girondini ritennero Georges Danton e Jean-Paul Marat colpevoli di aver sobillato la folla.\nI \"massacri di settembre\" vengono considerati la prima manifestazione spontanea del Terrore giacobino. \nMolti dei massacri furono tuttavia fomentati, probabilmente a tavolino, da alcuni uomini come l'avvocato Sulpice Huguenin, il futuro proconsole \"termidoriano\" Jean-Lambert Tallien e il segretario di allora del Comune di Parigi, Jean Claude Hippolyte M\u00e9h\u00e9e de La Touche, ambiguo giornalista ed ex spia in Russia di Mirabeau e La Fayette, nonch\u00e9 attivo anche come agente provocatore monarchico e infiltrato; de La Touche partecip\u00f2 anche alla presa della Bastiglia e all'assalto alle Tuileries nella giornata del 10 agosto 1792; dopo la caduta di Robespierre fu un accanito propagandista antigiacobino durante il Terrore bianco.\nConseguenze.\nQuando Charlotte Corday pugnal\u00f2 a morte Marat il 13 luglio 1793 lo fece sia per vendicare i girondini proscritti ma anche adducendo che lo considerava il mandante morale dei massacri, che Marat non ordin\u00f2 di persona ma che approv\u00f2 mentre erano ancora in corso in un articolo sul proprio giornale \"L'Ami du peuple\": \nPer evitare il ripetersi di massacri sommari da parte di sanculotti inferociti, Danton e Robespierre otterranno l'istituzione del Tribunale rivoluzionario. \nRobespierre, che aveva gi\u00e0 incolpato delle stragi di settembre il ministro girondino come Jean-Marie Roland per la sua inerzia, provocandone le dimissioni, convinto di dover dare una concezione legalitaria alla rivoluzione dopo le prime insurrezioni si oppose nel 1793 a nuovi linciaggi verso possibili innocenti non ancora giudicati. Mentre gli h\u00e9bertisti e gli arrabbiati continuavano a richiedere misure d'emergenza durante l'estate dell'anno seguente, come il calmieramento di tutti i beni di prima necessit\u00e0, l'assunzione nei posti pubblici dei patrioti e un'\"infornata\" di sospetti da destinare poi al massacro in un revival del settembre 1792, Robespierre oppose loro un programma inflessibile fatto di requisizioni nelle campagne e approvvigionamenti nella capitale, in misura tale da calmare la fame della popolazione e tagliare agli esponenti del Comune di Parigi (di cui, a ragione, non si fidava, fu difatti dalle loro fila che uscirono molti dei congiurati del 9 termidoro) l'appoggio dei sanculotti.\nCi\u00f2 permise di celebrare l'anniversario del 10 agosto in un clima sereno nonostante una vigilia che sembrava anticipare nuove stragi indiscriminate, evitando il ripetersi dei massacri di settembre.\nLe vittime nel clero.\n191 ecclesiastici, fra i quali 3 vescovi, furono massacrati in modo particolarmente violento, sotto la direzione del Maillard, esecutore degli ordini del Comitato di sorveglianza. Questi aveva installato un tribunale all'interno del convento dei carmelitani scalzi. Egli giudic\u00f2 e condann\u00f2 uno a uno tutti quelli che si presentavano dinnanzi a lui trascinativi con la forza. La porta dell'ormai ex convento si apr\u00ec a tutti quei religiosi che si erano rifiutati di prestare giuramento alla Costituzione civile del clero: varcando la soglia essi cadevano sotto le picche o le baionette. Il massacro del clero dur\u00f2 dal 2 al 5 settembre 1792.\nL'arcivescovo di Arles, Jean-Marie du Lau d'Alleman, ed il suo vicario generale Armand de Foucauld de Pontbriand, i vescovi di Beauvais e di Saintes, rispettivamente Fran\u00e7ois-Joseph de La Rochefoucauld-Bayers ed il fratello Pierre-Louis de La Rochefoucauld-Bayers, furono arrestati nelle loro chiese e nei giorni dal 2 al 5 settembre furono massacrati nel giardino dell'\"Hotel des Carmes\" insieme a numerosi altri preti tra i quali il beato Ambroise-Augustin Chevreux, abate benedettino, superiore generale della Congregazione benedettina di San Mauro, Fran\u00e7ois H\u00e9bert, superiore generale della Congregazione di Ges\u00f9 e Maria (Eudisti) e il prete secolare Joseph-Marie Gros.\nFra i preti, otto erano membri della municipalit\u00e0 locale del Qu\u00e9bec di \"Saint-Sulpice\" e tra questi otto vi era Andr\u00e9 Grasset, prete della diocesi di Saintes, nato in Canada. Vi erano inoltre ventitr\u00e9 anziani gesuiti, che si erano rifiutati di prestare giuramento alla Costituzione civile del clero; tre di essi erano ben noti: Jacques Bonnaud, vicario generale di Lione, Guillaume-Antoine Delfaud, arciprete di Daglan, e Alexandre Lanfant, predicatore di corte. Tra le vittime anche il segretario generale dei Fratelli delle scuole cristiane fratello Nicolas Leclerc, e il sacerdote novello Fran\u00e7ois Joseph Pey, anch'essi beatificati il 17 ottobre 1926 da papa Pio XI.\nI martiri di settembre.\nIl 17 ottobre 1926, riconosciutone il martirio \"in odium fidei\", papa Pio XI beatific\u00f2 191 delle vittime dei \"massacri\", quasi tutte sacerdoti. A loro il \"Martirologio Romano\" dedica quattro commemorazioni tra il 2 ed il 3 settembre (in base al giorno ed al luogo della morte)."}
{"id": "1219742", "revid": "729019", "url": "https://it.wikipedia.org/wiki?curid=1219742", "title": "1. divisjon 1982", "text": "L'edizione 1982 della 1. divisjon vide la vittoria finale del Viking.\nCapocannoniere del torneo furono Tor Arne Granerud (Hamarkameratene) e Trygve Johannessen (Viking), con 11 reti."}
{"id": "1219747", "revid": "729019", "url": "https://it.wikipedia.org/wiki?curid=1219747", "title": "1. divisjon 1981", "text": "L'edizione 1981 della 1. divisjon vide la vittoria finale del V\u00e5lerengen.\nCapocannoniere del torneo fu P\u00e5l Jacobsen (V\u00e5lerengen), con 16 reti."}
{"id": "1219751", "revid": "729019", "url": "https://it.wikipedia.org/wiki?curid=1219751", "title": "1. divisjon 1980", "text": "L'edizione 1980 della 1. divisjon vide la vittoria finale del Start.\nCapocannoniere del torneo fu Arne Dokken (Lillestr\u00f8m), con 14 reti."}
{"id": "1219758", "revid": "767487", "url": "https://it.wikipedia.org/wiki?curid=1219758", "title": "Rodney Robert Porter", "text": "Biografia.\nSi laure\u00f2 a Cambridge nel 1948, e lavor\u00f2 per il National Institute of Medical Research per undici anni, dal 1949 al 1960, prima di trasferirsi al St. Mary's Hospital Medical School--University of London e di diventare Professore di Immunologia.\nInsegn\u00f2 anche a Londra e ad Oxford. Nel 1967 venne nominato Whitley Professor of Biochemistry alla Oxford University.\nAttivit\u00e0 scientifica.\nNel 1972 ricevette il Premio Nobel per la Medicina insieme a Gerald Edelman, per aver determinato l'esatta struttura chimica degli anticorpi.\nScopr\u00ec infatti che essi hanno tutti una costituzione principale comune, nella quale si discerne una porzione immutabile ed una mutabile; quest'ultima determina l'alta specificit\u00e0 di queste proteine anticorpali."}
{"id": "1219761", "revid": "287204", "url": "https://it.wikipedia.org/wiki?curid=1219761", "title": "Serie A1 1975-1976 (pallacanestro maschile)", "text": "Il campionato di Serie A1 di pallacanestro maschile 1975-1976 \u00e8 stato il cinquantaquattresimo organizzato in Italia.\nLe societ\u00e0 partecipanti alla massima serie vengono ridotte a dodici, che si affrontano in partite di andata e ritorno. L'assegnazione dello scudetto e le retrocessioni vengono decise in una seconda fase. Le squadre classificate dal settimo al dodicesimo posto si giocano la permanenza in A1 con le squadre che sono giunte tra il terzo e il dodicesimo posto in A2, divise in due gironi all'italiana da otto squadre ciascuno. Il titolo di Campione d'Italia viene assegnato alla vincitrice della Poule Scudetto, a cui prendono parte le prime sei squadre dell'A1 e le prime due dell'A2.\nLe ultime sei della regular season, disputano i gironi di classificazione con le classificate dal 3 al 12\u00ba posto della A2.\nLa Sinudyne Bologna vince il titolo italiano per la settima volta nella sua storia, a vent'anni di distanza dall'ultima affermazione; in classifica seguono la Mobilgirgi Varese (che aveva vinto la stagione regolare) e la Forst Cant\u00f9 (campione uscente) nella Poule Scudetto."}
{"id": "1219763", "revid": "666668", "url": "https://it.wikipedia.org/wiki?curid=1219763", "title": "Ta\u00e7a de Portugal (calcio a 5)", "text": "La Ta\u00e7a de Portugal de Futsal (in italiano \"Coppa del Portogallo di calcio a 5\") \u00e8 la pi\u00f9 prestigiosa coppa nazionale di calcio a 5 del Portogallo. Viene organizzata dalla Federazione portoghese e la sua prima edizione si \u00e8 svolta durante la stagione 1997-1998.\nLa formazione pi\u00f9 titolata \u00e8 il Sporting che ha vinto otto edizioni; i rivali dello Benfica si sono imposti in sette stagioni, mentre la Funda\u00e7\u00e3o Jorge Antunes si \u00e8 assicurata consecutivamente i titoli del 2001 e del 2002."}
{"id": "1219764", "revid": "44638", "url": "https://it.wikipedia.org/wiki?curid=1219764", "title": "Chinamartini Torino", "text": ""}
{"id": "1219765", "revid": "647919", "url": "https://it.wikipedia.org/wiki?curid=1219765", "title": "Cinzano Milano", "text": ""}
{"id": "1219767", "revid": "44638", "url": "https://it.wikipedia.org/wiki?curid=1219767", "title": "Patriarca Gorizia", "text": ""}
{"id": "1219772", "revid": "767487", "url": "https://it.wikipedia.org/wiki?curid=1219772", "title": "Big Trouble - Una valigia piena di guai", "text": "Big Trouble - Una valigia piena di guai (\"Big Trouble\") \u00e8 un film del 2002 diretto da Barry Sonnenfeld.\nTrama.\nIl film ruota attorno ad una misteriosa valigia, il cui contenuto cambier\u00e0 la vita di molti personaggi molto differenti tra loro, la casalinga infelice Anna Herk sposata con Arthur Herk, Puggy l'hippy senza casa, i due sicari Snake Dupree e Eddie Leadbetter, i due agenti FBI Pat Greer e Alan Seitz, il pubblicitario divorziato Eliot Arnold e molti altri.\nPuggy si reca a Miami e va in un bar, dove Snake Dupree e Eddie Leadbetter, due ex detenuti imbranati, gli rubano i soldi. Qui il proprietario lo invita a portare dentro una valigia che contiene quello che tutti pensano essere un tritarifiuti. Puggy viene invitato a tornare il giorno dopo e intanto trova casa su un albero nella propriet\u00e0 degli Herks.\nNella casa degli Herks avvengono cose strane perch\u00e9 in una partita del liceo del gioco \"Killer\" (in cui uno studente deve sparare a un altro con una pistola ad acqua) Matt Arnold deve \"uccidere\" la compagna di classe Jenny Herk, e decide di entrare di soppiatto nella sua casa. Per coincidenza, anche due assassini, Henry Desalvo e Leonard Ferroni, sono l\u00ec per uccidere Arthur Herk, che ha segretamente sottratto denaro dalla sua compagnia, Penultra Corp.. Durante il caos dei tentativi di assassinio, Matt viene bloccato e sopraggiungoino i due agenti, Monica Romero e Walter Kramitz che notano che non \u00e8 stata usata solo una pistola ad acqua, ma anche un fucile vero. VIene chiamato anche Eliot Arnold, il padre di Matt, per prendere il figlio ma Eliot percepisce immediatamente una reciproca attrazione per Anne Herk, la madre di Jenny. La domestica degli Herks, Nina, nel frattempo, si innamora di Puggy che, dopo la fuga dalle sparatorie, la salva.\nPoco dopo i condannati in fuga Snake e Eddie, che sono stati precedentemente cacciati fuori dal bar per condotta disordinata, cercano di rapinare lo stesso bar e vi trovano Arthur e Puggy. Prendono quindi la valigia, non conoscendone il contenuto ma pensando che possa contenere qualcosa di importante.\nI condannati costringono Arthur a tornare a casa, dove catturano tutti e li legano. Prendendo Puggy e rapendo Jenny, partono con la valigia per l'aeroporto. Nina, che si nascondeva nella sua stanza, libera tutti tranne Monica e Arthur, che provano un inseguimento. Poco dopo, la casa viene visitata da due agenti dell'FBI che stanno rintracciando la bomba, liberano l'agente Monica e la conducono all'aeroporto.\nI criminali passano attraverso la sicurezza con Puggy e Jenny e attivano inavvertitamente la bomba contenuti nella valigia che \u00e8 scambiata per tritarifiuti e inizia il suo timer di 45 minuti. Gli agenti dell'FBI dicono a tutti che l'aereo deve essere abbattuto. Puggy conduce il gruppo sull'aereo dei criminali, su cui Eliot si intrufola. Nel frattempo, i due sicari escono dal trafficoe raggiungono l'aeroporto dove incontrano l'agente Romero e gli agenti speciali Greer e Seitz, facendo cadere il fucile da cecchino dalla loro sacca da golf. Romero afferra il fucile, rimuove il suo bullone e lo restituisce.\nEliot, dopo essere passato di soppiatto sull'aereo, attacca i criminali mettendo fuorigioco Eddie con un estintore e scagliando Snake dalla porta posteriore ancora aperta, ma Snake riesce ad aggrapparsi ai gradini della porta. Nonostante l'insistenza di Eliot che la valigia sia una bomba, Snake apre il fuoco e spinge Eliot a tirare la leva di emergenza che disaccoppia la porta. Snake cade nell'oceano ancora aggrappato alla bomba, che esplode in sicurezza nell'acqua. Eliot si congratula con l'FBI, ha promesso che ricever\u00e0 stivali da cowboy e un cappello presidenziale, e ha detto che gli eventi che si sono svolti sono strettamente top secret."}
{"id": "1219778", "revid": "666668", "url": "https://it.wikipedia.org/wiki?curid=1219778", "title": "Superta\u00e7a Portuguesa (calcio a 5)", "text": "La Superta\u00e7a Portuguesa de Futsal (in italiano \"Supercoppa portoghese di calcio a 5\") \u00e8 una manifestazione di calcio a 5 portoghese che si svolge a cadenza annuale e mette di fronte la squadra vincitrice della precedente edizione del Campeonato Nacional de Futsal e quella detentrice della Ta\u00e7a de Portugal.\nStoria.\nLa manifestazione si svolge dal 1998 e inizialmente era giocata al meglio delle due gare (andata e ritorno). Dal 2003-04 la coppa si assegna in gara unica. L'edizione 2020 \u00e8 stata annullata a seguito della cancellazione di tutte le competizioni nella stagione precedente in seguito alla pandemia di COVID-19 in Portogallo."}
{"id": "1219779", "revid": "1566286", "url": "https://it.wikipedia.org/wiki?curid=1219779", "title": "Henri Alekan", "text": "Biografia.\nNato a Parigi, Henri Alekan studia al \"Conservatorio nazionale delle arti e dei mestieri\" (\"Conservatoire national des arts et m\u00e9tiers\"), poi all'\"Istituto d'ottica\", seguendo intanto i corsi pratici presso la societ\u00e0 cinematografica Path\u00e9. Assistente operatore dal 1928 al 1940 (tra gli altri di Eugen Sch\u00fcfftan), raggiunse la celebrit\u00e0 durante la Resistenza francese con \"Operazione Apfelkern\" (\"La bataille du rail\") (1946) di Ren\u00e9 Cl\u00e9ment, e lo stesso anno con \"La bella e la bestia\" di Jean Cocteau. Lontano dallo spettacolarismo e da effetti ricercati, ma sempre al servizio del regista, Alekan \u00e8 abile nel passare dal realismo alla poesia in \"I maledetti\" (1947) di Ren\u00e9 Cl\u00e9ment, \"Gli amanti di Verona\" (1949) di Andr\u00e9 Cayatte, \"La vergine scaltra\" (1949) di Marcel Carn\u00e9 o in \"La via del rimorso\" (\"Une si jolie petite plage\") (1949) di Yves All\u00e9gret, rivelandosi un vero maestro della fotografia in bianco e nero. L'avvento del colore non lo coglier\u00e0 alla sprovvista, come mostrano \"La battaglia di Austerlitz\" (1960) di Abel Gance o \"La principessa di Cl\u00e9ves\" (\"La princesse de Cl\u00e8ves\") (1961) di Jean Delannoy.\nIn tempi pi\u00f9 recenti, troviamo le memorabili fotografie de \"Lo stato delle cose\" (1982) e \"Il cielo sopra Berlino\" (1987), entrambi per la regia di Wim Wenders.\nNel 1983 prese parte alla giuria del Festival di Cannes.\n\u00c8 sepolto nel cimitero di Montparnasse a Parigi.\nHenri Alekan raccont\u00f2 il suo approccio alla luce nel suo famoso libro \"Des lumi\u00e8res et des ombres\".\nCuriosit\u00e0.\nIn collaborazione con Patrick Rimoux, Henri Alekan ha progettato nel 1996 l'illuminazione che \u00e8 visibile in una delle scalinate in \"rue du Chevalier de la Barre\" a Montmartre a Parigi. Creata in fibre ottiche, questa installazione permanente rappresenta le costellazioni dal primo gennaio al primo luglio."}
{"id": "1219782", "revid": "33277", "url": "https://it.wikipedia.org/wiki?curid=1219782", "title": "Stragi di settembre", "text": ""}
{"id": "1219783", "revid": "628767", "url": "https://it.wikipedia.org/wiki?curid=1219783", "title": "Parco nazionale Olimpico", "text": "Il parco nazionale Olimpico () \u00e8 un'area protetta a livello nazionale degli USA situata nei pressi della citt\u00e0 di Seattle, ovvero nello stato di Washington e nel nord-ovest della nazione.\nVasta 3.733,8 km\u00b2, tale zona tutelata \u00e8 conosciuta per le sue foreste pluviali, i paesaggi montuosi e le aree costiere. Il parco, situato nella penisola Olimpica, comprende gran parte del massiccio dei monti omonimi alla sua denominazione: da un punto di vista geologico, l'inizio della formazione di tali cime, causata dalla collisione di alcune placche tettoniche, risale a soli circa venti milioni di anni fa. Il toponimo deriva dal monte Olympus, il punto pi\u00f9 elevato della regione, cos\u00ec battezzato dal capitano John Meares il quale, nel 1788, lo avvist\u00f2 durante una missione di esplorazione.\nLa presenza di esseri umani nell'area risale a pi\u00f9 di 10.000 anni fa, epoca in cui i paleoamericani solevano recarvisi dandosi alla caccia e alla raccolta di frutta e bacche. Nel corso dei secoli, essi perfezionarono le loro tecniche e si specializzarono nella pesca e nell'agricoltura di sussistenza fino all'arrivo dei primi esploratori di origine europea. Mentre i coloni iniziarono a stabilirsi nella regione intorno alla met\u00e0 del XIX secolo, le trib\u00f9 amerindie locali, in seguito ai trattati firmati nel 1855, furono confinate nelle riserve.\nDalla sua creazione in data 29 giugno 1938, il National Park Service \u00e8 responsabile della protezione delle sue risorse naturali e culturali, che attirano ogni anno pi\u00f9 di tre milioni di visitatori. Nel 1976, il parco ha ottenuto dall'UNESCO l'ambito titolo di riserva della biosfera e, nel 1981, quello di patrimonio dell'umanit\u00e0. Grazie alla presenza del vicino Santuario nazionale marino della costa olimpica (\"Olympic Coast National Marine Sanctuary\"), le specie vegetali attualmente possono godere di una protezione ancora maggiore.\nDescrizione.\nGeografia fisica.\nIl parco si trova nel nord-ovest dello stato del Washington, in una regione montuosa a ridosso dell'Oceano Pacifico e compresa nei territori delle contee di Clallam, Grays Harbor, Jefferson e di Mason. La penisola Olimpica su cui si sviluppa il parco \u00e8 delimitata a ovest dall'oceano, a nord dallo stretto di Juan de Fuca, ad est dallo stretto di Puget e a sud dal resto del continente nordamericano. L'importante metropoli di Seattle si trova ad appena 100 km ad est del parco.\nIl parco si compone in realt\u00e0 di due aree: la maggiore si trova all'interno della penisola, in una regione montuosa, mentre la restante parte, localizzata all'estremit\u00e0 occidentale della penisola, si presenta come una stretta fascia di costa che si estende per quasi 100 km sulle spiagge del Pacifico. \u00c8 in tale ultima area che si trovano alcune isole e alcuni scogli situati appena al largo rispetto alla terraferma. Tra i parchi pi\u00f9 vicini si annoverano quello delle North Cascades, noto per i suoi paesaggi montuosi, a circa 200 km a nord-est, mentre quello del Monte Rainier e i famosi vulcani Saint Helens e Adams distano circa 200 km a sud-est.\nTopografia.\nLa topografia della parte principale del parco \u00e8 essenzialmente caratterizzata dalla catena montuosa dei monti Olimpici. La vetta pi\u00f9 alta del massiccio, il monte Olympus, svetta per 2.432 m s.l.m. Altre vette significative situate nel parco risultano il monte Carrie (2.132 m), il monte Anderson (2.231 m) e il monte Deception (2.374 m). L'ampiezza delle creste \u00e8 notevole, se si considera che in alcuni punti anche le coste dell'oceano sono frastagliate anzich\u00e9 pianeggianti e sabbiose.\nIdrografia.\nIl parco protegge parzialmente pi\u00f9 di dieci importanti bacini collegati al Pacifico per un totale di circa 5.600 km: i principali bacini sono quelli dei fiumi Elwha e Dungeness a nord, del Dosewallips a est, del Queets e del Quinault a sud, dell'Ozette, del Sol Duc e dell'Hoh a ovest. Nel 2012, dopo pi\u00f9 di 100 anni di produzione dell'energia idroelettrica, due dighe sono state demolite sull'Elwha per ripristinare il corso originale e confidare nel ritorno degli esemplari di salmone.\nIl parco ospita anche oltre 300 laghi montani, di cui il maggiore, situato nell'area del parco costiero, \u00e8 l'Ozette. Con un'area di 29,5 km\u00b2, \u00e8 il terzo per dimensione nello stato di Washington.\nIl monte Olympus ospita nove ghiacciai, mentre il parco ne conta in totale pi\u00f9 di sessanta, di cui alcuni presenti nei dintorni della cima del Carrie e dell'Anderson. Sono ammirabili anche diversi circhi glaciali che indicano l'estensione in passato di altri ghiacciai.\nGeologia.\nA livello geologico, la regione del Nord-ovest Pacifico \u00e8 una delle pi\u00f9 attive del mondo, essendo presenti svariati vulcani e registrandosi al contempo numerosi terremoti. Nel 1949, l'area del parco costitu\u00ec l'epicentro di un terremoto di magnitudo 7.1 sulla scala Richter. I sismi sono in verit\u00e0 pi\u00f9 rari in loco rispetto ad altre zone, ma la loro intensit\u00e0 \u00e8 maggiore e i danni causati, di conseguenza, maggiori. I geologi hanno scoperto depositi marini nell'entroterra che suggeriscono che si siano verificati tsunami di un certo peso nella regione. Tutti questi fenomeni si giustificano per via della presenza di placche tettoniche sotto questa regione.\nLa regione del parco nazionale vanta una storia geologica strettamente legata alla catena delle Cascate. L'arco vulcanico omonimo appare direttamente sopra una zona di subduzione, quella della Cascadia. L'episodio che segn\u00f2 l'origine della maggior parte della catena delle Cascate cominci\u00f2 36 milioni di anni fa. Il resto della placca Farallon viene chiamata Juan de Fuca. In concomitanza con la diminuzione dell'attivit\u00e0 vulcanica, durante il Miocene (17-12 milioni di anni fa), quantit\u00e0 colossali di basalto si riversarono nell'attuale bacino del Columbia. Con la separazione simultanea della placca Explorer e l'ispessimento della zona di subduzione, l'angolo del piano di Wadati-Benioff aument\u00f2. L'attrito si fece pi\u00f9 intenso, il rilievo aument\u00f2 e il vulcanesimo riprese. Le sorgenti calde presenti in zona indicano che l'attivit\u00e0 vulcanica appare ancora presente a distanza di millenni nelle profondit\u00e0 del parco, malgrado questo non ospiti alcun cono craterico.\nI tre principali tipi di rocce del massiccio sono il basalto, l'arenaria e lo scisto: il primo deve la sua origine al vulcanesimo e, in particolare, al raffreddamento pi\u00f9 o meno lento della lava. La seconda \u00e8 una roccia sedimentaria che si gener\u00f2 durante la compressione di successivi depositi di sabbia, mentre l'ultimo emerse per via dell'indurimento per compressione di depositi di particelle fini.\nIl sottosuolo \u00e8 composto altres\u00ec da rocce calcaree che nacquero per via del deposito di sedimenti di natura animale sul fondo del mare: per questo motivo si rintracciano numerosi fossili di organismi foraminifera. La colorazione rossastra di queste rocce deriva dalla presenza di ossido di ferro e le pi\u00f9 antiche hanno circa 144 milioni di anni sulla penisola, ma la maggior parte tra i 55 e in15 milioni di anni.\nTutte le rocce sedimentarie o vulcaniche che compongono la montagna sono state quindi depositate sul fondo dell'oceano per milioni di anni prima di essere sollevate durante l'incontro tra le due placche tettoniche. Le montagne del vicino massiccio delle North Cascades iniziano la loro orogenesi poco meno di 50 milioni anni fa, mentre le rocce dei monti Olimpici, pi\u00f9 giovani, 24 milioni anni fa.\nDeformate dalla spinta delle placche, le pareti rocciose risultarono esposte e gradualmente erose dalle precipitazioni e dai ghiacciai nel corso dei millenni, circostanza che spiega le profonde vallate del posto. L'area rimase inoltre ricoperta per un arco temporale incerto da un campo di ghiaccio durante una glaciazione terminata solo intorno a 12.500 anni or sono. Una volta discioltasi, la calotta lasci\u00f2 ampie vallate come quella dello stretto di Puget in seguito completamente sommersa dalle acque del Pacifico. Pi\u00f9 a sud, grazie alla maggiore quota, sono sopravvissute cicatrici come quella lasciata nella valle di Willamette.\nNello stesso lasso temporale, l'uomo si insedi\u00f2 in zona; nonostante l'altitudine delle montagne non sia eccezionale e bench\u00e9 il clima sia meno rigido per la vicinanza del Pacifico, le vette pi\u00f9 alte erano allora e sono tuttora continuamente ricoperte di ghiacciai grazie alle enormi quantit\u00e0 di neve che cadono ogni anno. Gli ammassi di acqua allo stato solido si rintracciano fino ad altitudini prossime ai 1.250 m.\nClima.\nCon un'elevazione minima pari a 0 m s.l.m. e massime superiori a 2.000, il clima varia notevolmente a seconda della posizione all'interno del parco nazionale. La regione \u00e8 comunque considerata con un clima oceanico di tipo Cbf secondo la classificazione di K\u00f6ppen.\nLa posizione del parco influenza fortemente le temperature: ad est, la catena delle Cascate funge da baluardo contro le correnti polari provenienti dal nord del continente americano. Grazie a ci\u00f2, si percepiscono temperature pi\u00f9 miti, soprattutto dovute all'Oceano Pacifico. Spesso si registrano masse d'aria molto umide, le quali conseguenti enormi quantit\u00e0 di precipitazioni poich\u00e9 l'aria si raffredda a contatto con le montagne locali; il fenomeno \u00e8 cos\u00ec intenso che il parco rientra tra le regioni pi\u00f9 umide degli Stati Uniti continentali. Le precipitazioni annue nella foresta umida di Hoh sono pari a circa 3.500 mm, mentre la vetta del monte Olympus riceve un numero anche superiore, specie sotto forma di neve. La zona orientale del parco, al di l\u00e0 delle montagne, \u00e8 pi\u00f9 secca, in quanto il grosso delle piogge si \u00e8 gi\u00e0 riversato pi\u00f9 a ovest. La quantit\u00e0 annuale di precipitazioni si registra in media infatti tra 400 e 600 mm.\nIl periodo estivo resta pi\u00f9 secco del resto dell'anno e possono passare diverse settimane senza precipitazioni. Gli alberi della zona, i quali hanno bisogno di molta umidit\u00e0 per sopravvivere, si accontentano quindi dell'umidit\u00e0 presente nella normale nebbia.\nAmbiente naturale.\nIl parco nazionale ospita diversi biotopi che si alternano dalla zona costiera e mite del Pacifico alle alte montagne: una simile diversificazione costringe la flora e la fauna del posto ad adattarsi alle differenti condizioni climatiche. Secondo l'Agenzia statunitense per la protezione dell'ambiente, il parco nazionale si trova nell'ecoregione della \"cordigliera occidentale delle montagne boscose del nord-ovest\". Stando al sistema di classificazione del WWF, l'area appartiene alle ecoregioni delle foreste costiere del Pacifico centrale e delle foreste della catena delle Cascate. La prima si caratterizza per un clima temperato umido che consente alle piante costiere di svilupparsi assai in fretta, mentre la seconda \u00e8 caratterizzato da una regione montuosa ricoperta da conifere a crescita pi\u00f9 lenta.\nCon il vicino Santuario nazionale marino della costa olimpica, esteso circa 8.550 km\u00b2, forma un grande ecosistema marino e terrestre dove numerose specie animali e vegetali possono godere di una maggiore protezione. La regione ospita in particolare otto specie vegetali e sedici animali endemiche, ovvero specie presenti allo stato naturale solo in questa regione e in nessun'altra parte del mondo.\nFlora.\nL'area del parco ospita oltre 1.450 specie vegetali di tracheobionta oltre a centinaia di muschi e licheni; non va dimenticato inoltre il variegato regno dei funghi. Tra i principali biotopi figuranono la foresta costiera, quella di pianura, la temperata umida, quella degli altopiani, la zona subalpina e la zona alpina.\nIl clima della foresta costiera \u00e8 caratterizzato da temperature miti e piogge abbondanti. Le piante presenti vicino all'oceano devono resistente al sale trasportato dai venti marini. Le specie principali in questa foresta sono il peccio di Sitka (\"Picea sitchensis\"), che pu\u00f2 crescere fino a 80 m e per 500 anni, la tsuga occidentale (\"Tsuga heterophylla\"), la tuia plicata (\"Thuja plicata\"), l'ontano rosso (\"Alnus rubra\"), mentre tra gli arbusti si annoverano la gaultheria (\"Gaultheria procumbens\"), mirtilli (\"Vaccinium ovatum\") e \"Rubus spectabilis\". Il terreno ospita il \"Lonicera involucrata\", il \"Blechnum spicant\", il \"Polystichum munitum\" e la maleodorante \"Lysichiton americanum\".\nConvivendo con la costante umidit\u00e0 e la mitezza degli oceani, il bosco di bassa quota sopravvive anche su suoli di migliore qualit\u00e0 che permettono agli alberi di svilupparsi meglio. Oltre agli alberi che si trovano nella foresta costiera figurano l'abete di Douglas (\"Pseudotsuga menziesii\") e l'abete bianco americano (\"Abies grandis\"), con il sambuco (\"Sambucus racemosa\") e la mahonia (\"Berberis nervosa\") tra gli arbusti pi\u00f9 comuni della zona. A livello del suolo, gli esemplari maggiormente frequenti risultano il \"Trientalis borealis\", il \"Trillium ovatum\" e la \"Linnaea borealis\".\nLa rara foresta temperata umida, come quella di Hoh (dal nome della trib\u00f9 omonima), \u00e8 caratterizzata da numerose felci e muschi epifite che sfruttano le rami. Le quantit\u00e0 di precipitazioni sono particolarmente importanti in queste zone e gli alberi raggiungono dimensioni significative. Gli alberi dominanti sono il \"Picea sitchensis\" e la tsuga occidentale, ma non mancano anche alberi decidui come l\u2019\"Acer macrophyllum\", l\u2019\"Acer circinatum\", l'ontano rosso (\"Alnus rubra\") e il pioppo balsamico (\"Populus balsamifera\"). Tra le piante epifite si annoverano il \"Polypodium glycyrrhiza\" e il muschio noto come \"Isothecium stoloniferum\".\nLa foresta dell'altopiano si estende ad altezze comprese tra i 500 e i 1.200 m. Il clima \u00e8 pi\u00f9 fresco e il suolo meno ricco, il che rende pi\u00f9 lenta la crescita degli alberi anche se raggiungono comunque dimensioni significative. Gli alberi principali appaiono il cipresso di Nootka (\"Chaemaecyparis nootkatensis\"), l'abete di Douglas, l'abete amabile (\"Abies amabilis\"), la tsuga occidentale e la tuia plicata. Tra gli arbusti si segnala il rododendro della California (\"Rhododendron macrophyllum\"), mentre tra i fiori la \"Corallorhiza mertensiana\", la \"Clintonia uniflora\" e la barba di capra (\"Aruncus dioicus\").\nTra i 1.200 e i 1.800 m si sviluppa approssimativamente la fascia subalpina. La zona \u00e8 fortemente influenzata dal freddo e dalle nevicate, mentre in estate il clima \u00e8 pi\u00f9 secco. Maggiore \u00e8 l'altitudine, pi\u00f9 la densit\u00e0 degli alberi e la dimensione degli alberi diminuiscono. C'\u00e8 il cipresso di Nootka, l'abete di Douglas, la tsuga mertensiana, l'abete amabile, l'ontano verde (\"Alnus viridis\"), l'abete delle rocce (\"Abies lasiocarpa\"), il ginepro (\"Juniperus communis\") e il \"Rhododendron albiflorum\". Le piante subalpine sono chiamate \"Erythronium montanum\", la \"Xerophyllum tenax\" e la \"Phyllodoce empetriformis\".\nInfine, la zona alpina, costituita da molte zone rocciose, inizia oltre la linea degli alberi fino alle vette delle montagne. La neve e il freddo a queste altitudini impediscono agli alberi di crescere. Solo poche piccole piante possono svilupparsi durante il breve periodo estivo in queste zone rocciose con suolo povero. Tra queste specie vegetali ci sono la violetta di Flett (\"Viola flettii\"), l\u2019\"Allium crenulatum\" e la \"Phlox diffusa\".\nFauna.\nUna sessantina di mammiferi terrestri vive nel parco. I grandi erbivori sono rappresentati dal wapiti di Roosevelt (\"Cervus elaphus roosevelti\") e il cervo mulo (\"Odocoileus hemionus\"), mentre i principali predatori appaiono invece l'orso nero (\"Ursus americanus\"), il puma (\"Puma concolor\"), la lince rossa (\"Lynx rufus\"), la volpe rossa (\"Vulpes fulva\") e il coyote (\"Canis latrans\"). I piccoli mammiferi sono rappresentati dal glaucomio del nord (\"Glaucomys sabrinus\"), l'ursone (\"Erethizon dorsatum\"), il procione comune (\"Procyon lotor\"), la lontra canadese (\"Lutra canadensis\") e il castoro di montagna (\"Aplodontia rufa\"). Sono state identificate almeno dieci specie di chirotteri, ovvero il vespertilio bruno (\"Myotis lucifugus\"), il vespertilio cenerino (\"Lasiurus cinereus\") e il pipistrello di Yuma (\"Myotis yumanensis\"). Tra i mammiferi endemici ci sono la talpa di Townsend (\"Scapanus townsendii\"), lo sciatt\u00f2 lo del pino giallo (\"Tamias amoenus\") e la marmotta olimpica (\"Olympic marmot\"). &lt;br&gt;\nBisogna evidenziare che la capra delle nevi (\"Oreamnos americanus\") \u00e8 stata accidentalmente introdotta nel parco negli anni '20 e ha causato molti danni alla flora autoctona. Il NPS ha attivato un piano di controllo delle capre e alla fine sono state eradicate.\nLa zona costiera del parco \u00e8 costituita da spiagge sabbiose o rocciose ed \u00e8 collegata ad un importante santuario marino. Nelle sue acque ricche di nutrienti vivono 29 mammiferi marini, talvolta visibili dalle spiagge del parco, tra cui la lontra marina (\"Enhydra lutris\"), la foca comune (\"Phoca vitulina\"), la balena grigia (\"Eschrichtius robustus\"), l'orca (\"Orcinus orca\"), la focena comune (\"Phocoena phocoena\") e il lagenorinco dai denti obliqui (\"Lagenorhynchus obliquidens\"). Non vanno dimenticati anche alcuni echinodermi come il \"Pisaster ochraceus\".\nIl parco ospita quasi 300 specie ornitologiche adattatesi alle zone costiere, boschive o montuose. Tra queste specie vi sono la pernice fuligginosa (\"Dendragapus fuliginosus\"), la colomba fasciata (\"Patagioenas fasciata\"), il rondone codaspinosa di Vaux (\"Chaetura vauxi\"), il colibr\u00ec rossiccio (\"Selasphorus rufus\"), il pigliamosche del Pacifico (\"Empidonax difficilis\"), la ghiandaia grigia canadese (\"Perisoreus canadensis\"), la cincia bigia dal dorso bruno (\"Poecile rufescens\"), lo scricciolo comune (\"Troglodytes troglodytes\"), il fiorrancino americano (\"Regulus satrapa\"), il tordo eremita (\"Catharus guttatus\"), il tordo migratore americano (\"Turdus migratorius\"), la pispola golarossa (\"Anthus rubescens\"), lo junco occhiscuri (\"Junco hyemalis\"), il crociere comune (\"Loxia curvirostra\"), il frosone vespertino americano (\"Coccothraustes vespertinus\") e l'astore (\"Accipiter gentiles\"). Tra le specie di uccelli in via di estinzione figurano l'allocco macchiato settentrionale (\"Strix occidentalis caurina\") e l'urietta marmorizzata (\"Brachyramphus marmoratus\").\nL'atmosfera umida del parco favorisce la presenza di numerosi anfibi: tredici di esse vivono quindi sia in pianura che in zone montuose. In declino numerico a livello globale per via della loro elevata sensibilit\u00e0 all'inquinamento, le varie comunit\u00e0 sono abbastanza stabili nel parco. Le specie presenti sono la salamandra nordoccidentale (\"Ambystoma gracile\"), la salamandra dalle dita lunghe (\"Ambystoma macrodactylum\"), la salamandra gigante di Cope (\"Dicamptodon copei\"), il tritone dalla pelle rugosa (\"Taricha granulosa\"), l'ensatina dell'Oregon (\"Ensatina eschscholtzi\"), la salamandra dal dorso rosso (\"Plethodon vehiculum\"), la salamandra di Van Dyke (\"Phethodon vandykei\"), il rospo boreale (\"Bufo boreas\"), la rana con la coda (\"Ascaphus truei\"), la rana aurora, la raganella del Pacifico (\"Pseudacris regilla\") e la rana delle Cascate (\"Rana cascadae\"). Il \"Rhyacotriton olympicus\" \u00e8 l'unica endemica del posto.\nLe condizioni climatiche fresche e umide non sono invece cos\u00ec favorevoli per i rettili, i cui unici rappresentanti, tutti non velenosi, sono la lucertola alligatore cerulea (\"Elgaria coerulea\"), il boa caucci\u00f9 (\"Charina bottae\"), il serpente giarrettiera comune (\"Thamnophis sirtalis\") e il serpente giarrettiera nordoccidentale (\"Thamnophis ordinoides\").\nGrazie ai suoi numerosi fiumi e laghi, il parco ospita 37 specie ittiche. Le cinque varianti di salmone del Pacifico presenti sono il salmone rosa (\"Oncorhynchus gorbuscha\"), il salmone keta (\"Oncorhynchus keta\"), il salmone argentato (\"Oncorhynchus kisutch\"), il salmone rosso (\"Oncorhynchus nerka\") e il salmone reale (\"Oncorhynchus tshawytscha\"), mentre tra le trote figurano quella toro (\"Salvelinus confluentus\") e quella iridea (\"Oncorhynchus mykiss\"). Si tratta di specie anadrome, cio\u00e8 vivono nell'oceano ma vengono a riprodursi nelle acque dolci del posto. Essi costituiscono una parte importante della dieta di molti animali come orsi, lontre e rapaci. Il \"Novumbra hubbsi\" \u00e8 l'unica specie endemica.\nStoria.\nEpoca antica.\nCirca 12.000 anni fa, l'ultima glaciazione si concluse nella regione. I ghiacciai si ritirarono sulle cime delle montagne e lasciarono libere le zone di bassa quota. All'inizio, la foresta non era ancora molto fitta, ma in queste terre vivevano bisonti, cervi, lupi e mastodonti. Fu a tale periodo che risalgono le prime tracce umane nella regione: si pensi ad un pezzo di punta di lancia conficcato nello scheletro di un mammut ritrovato dai paleontologi nel Novecento. Questo indica che i primi uomini erano cacciatori. Altri ritrovamenti, tra cui strumenti in pietra, indicano che poi si praticava anche la raccolta di frutti selvatici in tutta la penisola fino alle montagne.\nI cacciatori impiegarono a lungo le lance per la caccia: solo 2000 anni fa cominciarono ad essere utilizzati archi e frecce. 1000 anni fa migliorarono la qualit\u00e0 delle punte di quello che scoccavano cambiando radicalmente il loro modo di mangiare. Le nuove armi, pi\u00f9 sottili, permettevano di accedere a molteplici fonti di cibo, a cui si un\u00ec anche la pesca. Anche lo sfruttamento del legname cominci\u00f2 con il tempo ad acquisire importanza nella vita delle trib\u00f9. Gli amerindi edificarono case lunghe utilizzando i tronchi dei cedri rossi della California: i resti pi\u00f9 antichi, dispiegati su una lunghezza di 20 m, hanno circa 800 anni. Con i tronchi si lavoravano altres\u00ec le canoe per la caccia in mare e per la realizzazione di rudimentali barili e depositi di stoccaggio. Le trib\u00f9 si divisero in diversi villaggi sparsi per la regione.\nLo stile di vita sopra esposto non aveva subito radicali mutamenti quando i primi europei arrivarono nella regione poco pi\u00f9 di 200 anni fa. A quel tempo, l'area del parco appariva abitata da otto differenti comunit\u00e0 di nativi americani: gli Hoh, i Clallam di Jamestown, i Clallam di Elwha, i Clallam di Port Gamble, i Makah, i Quileute, i Quinault e gli Skokomish. Gli europei, al loro arrivo nella regione, portarono con s\u00e9 varie malattie contagiose, in primis il vaiolo, che colp\u00ec molti amerindi non immuni ad esse. Poich\u00e9 gli europei iniziarono a cacciare e a pescare in zona, ben presto la convivenza con i nativi americani si fece difficile ed ebbe un impatto significativo sulla vita degli autoctoni, i quali cominciarono ad adoperare sistemi di scrittura.\nQuando gli europei iniziarono a stabilirsi nella regione, furono firmati vari trattati con le varie trib\u00f9 locali a partire dalla seconda met\u00e0 degli anni 1850. I nuovi arrivati si impadronirono della maggior parte della terra confinando le comunit\u00e0 locali con quattro riserve (Makah, Quillayute, Hoh e Quinault), dove potevano proseguire senza essere disturbati. La trib\u00f9 dei Makah conserva ancora oggi il diritto di praticare la caccia alle balene, mentre altre trib\u00f9 perpetuano cerimonie all'arrivo annuale del primo salmone nei fiumi. Le autorit\u00e0 del parco collaborano oggi con queste trib\u00f9 per preservare le ricchezze naturali e culturali legate al mondo dei pellerossa.\nEpoca moderna.\nI primi esploratori rimanevano generalmente sulle loro barche e non si spingevano mai troppo nell'entroterra. Juan de Fuca, un navigatore greco in servizio sotto la bandiera spagnola, fu il primo europeo a visitare la regione: quando esplor\u00f2 la costa, scopr\u00ec nel 1592 il vicino stretto chiamato in suo omaggio, quasi due secoli dopo, da Charles William Barkley, un capitano e commerciante di pellicce. L'esploratore spagnolo Juan P\u00e9rez Hern\u00e1ndez percorse la costa nel 1774. Il capitano James Cook esegu\u00ec la medesima operazione sperando di scoprire il tanto agognato passaggio a nord-ovest nel 1778. Charles Barkley lo segu\u00ec nel 1787, mentre l'anno successivo il capitano John Meares fu colui che eslpor\u00f2 l'area e battezz\u00f2 il monte Olympus richiamando quello greco. Nel 1792, George Vancouver giunse nello stretto di Puget e intravide un alto vulcano che chiam\u00f2 monte Rainier, la cima pi\u00f9 elevata della catena delle Cascate.\nA parte alcuni cacciatori che lavorano per la Compagnia della Baia di Hudson, l'interno della penisola rimase inesplorato per molto tempo, ma la regione suscit\u00f2 l'interesse degli statunitensi e degli inglesi. Intorno al 1845, molti coloni americani intrapresero la pista dell'Oregon per stabilirsi nell'area di Washington (chiamata all'epoca \"Oregon Country\"). Gli inglesi e gli statunitensi firmarono il trattato dell'Oregon nel 1846 che stabiliva l'attuale confine tra il Canada e gli Stati Uniti nella regione. Questo confine corre appena a nord del parco presso lo stretto di Juan de Fuca. Negli anni successivi, i coloni arrivarono in numero sempre maggiore e pian piano aumentarono d'importanza localit\u00e0 quali Seattle o Olympia.\nQuando arrivarono i primi europei, essi si stabilirono dapprima lungo la costa. Alcuni desideravano costruire fattorie nel terreno, ma la bonifica richiedeva un grande sforzo a causa della presenza di grandi alberi. Durante gli anni 1890, la regione affront\u00f2 il periodo della febbre dell'oro, ma questi ultimi tornarono a mani vuote o quasi, considerando le effimere percentuali di oro presenti in zona.\nLe prime importanti esplorazioni nell'entroterra avvennero solo alla fine del XIX secolo e durarono diversi mesi, mentre oggi lo stesso viaggio dura solo poche ore grazie alle infrastrutture urbane realizzate. I paesaggi scoperti durante queste esplorazioni stanno gi\u00e0 dando ai partecipanti idee per la creazione di un parco nazionale quando Yellowstone venne istituito.\nIn quegli anni prese corpo anche l'idea di proteggere le foreste locali con l'obiettivo di evitare che tutta la ricchezza naturale andasse rapidamente distrutta a causa della cattiva gestione dei tagli. Il presidente americano Grover Cleveland firm\u00f2 la legge volta a istituire una riserva forestale (\"Olympic Forest Reserve\") nel 1897. Comunque sia, protezione non si applicava agli animali che abitavano le foreste e le popolazioni di alci continuarono drasticamente a decrescere. Il 2 marzo 1909, il presidente Theodore Roosevelt convert\u00ec parte della riserva forestale in un monumento nazionale nei dintorni del monte Olympus suscitando l'ira dell'industria del legname, tanto che la sua dimensione and\u00f2 dimezzata negli anni a seguire. Comunque sia, le persone che risiedevano nelle nuove aree protette si trasferirono altrove.\nA seguito di una visita nella regione, il presidente Franklin Delano Roosevelt sostenne la proposta di istituzione di un parco nazionale al posto del monumento nazionale il 29 giugno 1938, al fine di permettere di aumentare ulteriormente il livello di protezione dell'area e, in particolare, di proteggere meglio le mandrie di alci. Nel 1953, una fascia costiera rimasta intatta and\u00f2 aggiunta al parco nazionale e, nel 1976, la zona ottenne dall'UNESCO il titolo di riserva della biosfera prima di giungere, nel 1981 all'assunzione del titolo di patrimonio dell'umanit\u00e0. Nel 1988, la protezione del 95% del parco nazionale venne rafforzata ottenendo lo status di riserva integrale (\"Olympic Wilderness\").\nTurismo.\nL'area tutelata, nota per la sua costa frastagliata, le foreste lussureggianti e i paesaggi montuosi, attrae quasi tre milioni di turisti ogni anno grazie alla sua vicinanza a grandi metropoli come Seattle. Una simile circostanza la rende il parco nazionale pi\u00f9 visitato nel Washington (circa due milioni e mezzo di visitatori nel 2020), ben al di sopra del parco nazionale del Monte Rainier e di quello delle North Cascades.\nL'aeroporto internazionale pi\u00f9 vicino si trova nella periferia orientale di Seattle, o meno di 100 km in linea d'aria. La strada \u00e8 l'unico mezzo di trasporto per raggiungere il parco. La Route 101, la quale circonda l'intero parco nazionale, vede diverse rotte secondarie che si addentrano nella zona tutelata e che costituiscono meta gradita per escursionisti e viaggiatori. La stessa strada statale si collega alla Interstate 5 che fornisce l'accesso alle aree metropolitane di Seattle, Tacoma, Olympia, Portland e Vancouver. Ad ogni modo, la stragrande maggioranza del parco \u00e8 accessibile solo a piedi.\nVitto e alloggio sono disponibili nel parco in diversi hotel come il Kalaloch Lodge e il Lake Crescent Lodge, oltre che nelle comunit\u00e0 vicine. Per poter ospitare le strutture pubbliche, gli stabilimenti privati all'interno del parco devono essere in possesso delle concessioni rilasciate dall'ente gestore. Il parco vanta anche diversi punti di campeggio, oltre 980 km sentieri escursionistici e 270 di strade. Oltre all'escursionismo, il parco offre molte attivit\u00e0 tra cui l'osservazione della natura, l'arrampicata, lo sci alpinismo, il rafting e la pesca. Una caratteristica unica del parco \u00e8 la possibilit\u00e0 d'inoltrarsi nella foresta partendo dalla spiaggia con lo zaino. La lunghezza della costa \u00e8 sufficiente per richiedere un viaggio di molti giorni, con intere giornate passate a camminare sulla spiaggia. Nonostante che gli stupendi panorami ripaghino della difficolt\u00e0 del cammino (ed il bacino dei Sette Laghi ne \u00e8 un esempio), bisogna fare attenzione alle maree; le parti pi\u00f9 strette di spiaggia vengono completamente sommerse, e l'oceano raggiunge le pareti rocciose che dividono la spiaggia dal resto del parco, bloccando il passaggio. La costa presenta anche numerosi promontori, che rendono pi\u00f9 difficoltoso il cammino, trasformando il percorso in un misto di rocce e fango.\nIn inverno il famoso panorama noto come \"Hurricane Ridge\" offre l'opportunit\u00e0 di praticare lo sci nordico. L'Hurricane Ridge Winter Sports Club \u00e8 un'organizzazione \"no profit\" che offre lezioni di sci, noleggio di attrezzatura e biglietti molto economici. La piccola area alpina \u00e8 servita da due \"skilift\". Gli sci alpinisti spesso raggiungono la principale strada dell'Hurricane Ridge Road per poter poi, con l'autostop, raggiungere di nuovo, la cima.\nCultura di massa.\nIl ventesimo episodio della prima stagione della serie \"X-Files\" intitolato \"Morte nell'oscurit\u00e0\" si svolge in parte nell'area del parco e sull'isola di Vancouver. In questo episodio, insetti sconosciuti vengono liberati da antichi tronchi d'albero dai taglialegna e iniziano a predare gli umani nell'area non appena cala la notte.\nIl documentario sulla fauna selvatica di Walt Disney intitolato \"La natura e le sue meraviglie\" (1952) fu girato nell'area del parco. Questo film, che risale al 1952, mette in luce la vita di Elk dalla penisola Olimpica."}
{"id": "1219794", "revid": "161273", "url": "https://it.wikipedia.org/wiki?curid=1219794", "title": "NGC 2808", "text": "NGC 2808 \u00e8 un ammasso globulare nella costellazione australe della Carena.\n\u00c8 individuabile 5 gradi a nord della stella \"Beta Carinae\", Miaplacidus; visibile con un binocolo 10x50 nelle notti buie, \u00e8 un bell'oggetto con telescopi amatoriali di apertura maggiore di 100mm. Un riflettore di 200mm gi\u00e0 individua le componenti pi\u00f9 luminose, che sono di tredicesima magnitudine. \u00c8 uno degli ammassi globulari pi\u00f9 densi che si conoscano, essendo di classe I, e dista dal Sole quasi 31.000 anni-luce; la sua scoperta avvenne ad opera di James Dunlop, nel 1826."}
{"id": "1219795", "revid": "339392", "url": "https://it.wikipedia.org/wiki?curid=1219795", "title": "Coppa di Portogallo di futsal", "text": ""}
{"id": "1219799", "revid": "339392", "url": "https://it.wikipedia.org/wiki?curid=1219799", "title": "Supercoppa di Portogallo di futsal", "text": ""}
{"id": "1219803", "revid": "1573940", "url": "https://it.wikipedia.org/wiki?curid=1219803", "title": "Chiesa di Santo Strato a Posillipo", "text": "La chiesa di Santo Strato a Posillipo \u00e8 una storica chiesa di Napoli; si erge nel quartiere di Posillipo, nello storico borgo del Casale.\nLa sua intitolazione \u00e8 associata al culto di Santo Stratone, una divinazione che era stata introdotta dalla comunit\u00e0 greca proveniente da Nicomedia.\nLa chiesa era una piccola cappella sita sulle rovine di una fabbrica romana; la tradizione vuole che fu trasformata in chiesa vera e propria nel 1266, da tre greci, che ricavarono il denaro necessario esibendosi come giocolieri tra le vie di Napoli. Fu ulteriormente ampliata e rimaneggiata nel 1572 da Lionardo Basso, l'abate della chiesa di San Giovanni Maggiore.\nLa chiesa \u00e8 sede del culto di Santo Strato, patrono di Posillipo, il cui borgo organizza una celebre processione in suo onore ogni 16 di giugno.\nNelle viscere dell'edificio sono state riscontrate tracce dell'antica fabbrica. Il tempio costituisce una testimonianza del periodo medievale a Napoli."}
{"id": "1219808", "revid": "666668", "url": "https://it.wikipedia.org/wiki?curid=1219808", "title": "Boavista Futebol Clube (calcio a 5)", "text": "Il Boavista Futebol Clube Futsal \u00e8 la sezione di calcio a 5 della omonima societ\u00e0 polisportiva con sede a Porto. \nStoria.\nIl miglior risultato per la formazione bianconera \u00e8 stata la finale della Coppa del Portogallo disputata nella stagione 2004-05 contro il Benfica e persa 4-1. La stagione seguente vince comunque la Supercoppa, aggiudicandosi per 4-2 la finale contro lo stesso Benfica."}
{"id": "1219810", "revid": "320578", "url": "https://it.wikipedia.org/wiki?curid=1219810", "title": "Diavolo del New Jersey", "text": ""}
{"id": "1219811", "revid": "838137", "url": "https://it.wikipedia.org/wiki?curid=1219811", "title": "Jean-Marie du Lau d'Alleman", "text": "Biografia.\nEra figlio di Armand du Lau, signore di La Coste, Savignac e La Roche, e di sua moglie Fran\u00e7oise de Salleton. Suo zio paterno, Jean-Louis du Lau, fu vescovo di Digne.\nJean-Marie si licenzi\u00f2 in teologia all'universit\u00e0 di Parigi e fu ammesso nella societ\u00e0 reale di Navarra. Fu canonico e tesoriere della cattedrale di Saint-Antonin a Pamiers, vicario generale dell'arcidiocesi di Bordeaux, priore commendatario di Gabillou, in diocesi di P\u00e9rigueux, e abate commendatario di Ivry, in diocesi di \u00c9vreux. Fu consigliere del re nel suo Consiglio di Stato e agente generale del clero.\nNonostante la giovane et\u00e0, fu nominato arcivescovo di Arles il 2 marzo 1775 da Luigi XVI, confermato il 24 aprile e consacrato il 1\u00ba ottobre successivo da Jean-Fran\u00e7ois de Montillet, arcivescovo di Auch.\nFu eletto deputato del clero del siniscalcato di Arles agli stati generali del 1789 e difese i tradizionali privilegi di clero e nobilt\u00e0.\nArrestato a Parigi l'11 agosto 1792, fu imprigionato nell'ex convento dei Carmelitani scalzi (H\u00f4tel des Carmes). Fu assassinato dalla folla il 2 settembre successivo insieme con numerosi altri ecclesiastici, tra cui suo cugino e vicario generale Armand de Foucauld de Pontbriand.\nIl culto.\nPapa Pio XI lo proclam\u00f2 beato il 17 ottobre 1926, insieme con gli altri martiri dei massacri di settembre.\nL'elogio dei beati Jean-Marie du Lau, Fran\u00e7ois-Joseph e Pierre-Louis de La Rochefoucauld e dei novantatr\u00e9 compagni massacrati nell'H\u00f4tel des Carmes si legge nel Martirologio romano al 2 settembre.\nGenealogia episcopale.\nLa genealogia episcopale \u00e8:"}
{"id": "1219812", "revid": "2024225", "url": "https://it.wikipedia.org/wiki?curid=1219812", "title": "Lennart Johansson", "text": "\u00c8 stato presidente dell'UEFA dal 1990 al 2007, il pi\u00f9 longevo della storia della confederazione calcistica europea.\nBiografia.\nNato e cresciuto a Stoccolma, Johansson ha iniziato giocando a calcio in una piccola squadra locale del quartiere di \u00c5keshov e nella sezione bandy dell'AIK, societ\u00e0 polisportiva di cui \u00e8 stato presidente del consiglio di amministrazione tra il 1967 e il 1980. Nel periodo 1985-1990 \u00e8 stato invece presidente della SvFF, la Federcalcio svedese.\nNel 1990 \u00e8 diventato presidente della UEFA, rimanendone alla guida per diciassette anni: tra i cambiamenti avvenuti in quegli anni si ricordano la riforma delle Coppe Europee e l'allargamento della fase finale del campionato europeo di calcio da 8 a 16 squadre, dovuto anche alla divisione di alcuni stati come la Jugoslavia, l'URSS e la Cecoslovacchia.\nL'ultimo mandato lo ha avuto nell'aprile del 2004, quando fu rieletto per un nuovo biennio alla presidenza dell'UEFA, annunciando la sua intenzione di guidare l'organismo per altri quattro anni. Il 26 gennaio 2007 fu sconfitto nelle elezioni da Michel Platini.\nJohansson \u00e8 stato anche vicepresidente della FIFA, la Federazione Internazionale delle Associazioni Calcistiche, e nel 1998 concorse per la sostituzione di Jo\u00e3o Havelange alla presidenza dell'istituzione, venendo sconfitto da Joseph Blatter; tuttavia fu proprio Johansson a premiare i calciatori dell' al termine della finale dei Mondiali 2006, il 9 luglio a Berlino, in assenza di Blatter.\nNel 1999 \u00e8 diventato presidente onorario del club per cui tifava, l'AIK, rimanendovi fino al 4 giugno 2019, giorno in cui \u00e8 deceduto all'et\u00e0 di 89 anni. Pochi mesi prima, l'11 novembre 2018, la squadra era tornata a vincere il titolo nazionale sotto agli occhi di Johansson, conquistando il trofeo che porta proprio il suo nome (\"Lennart Johanssons pokal\").\nAlla sua memoria sono dedicati il Lennart Johanssons Pokal, trofeo riservato dal 2001 alla squadra vincitrice del campionato svedese, e il Lennart Johansson Trophy, coppa che dal 2014 premia la formazione vittoriosa in UEFA Youth League.\nOperato.\nRiforma delle competizioni UEFA per club.\nDurante i suoi 17 anni di presidenza UEFA si sono verificati cambiamenti radicali nelle tre competizioni europee per club, accompagnate talvolta da polemiche, tra cui:"}
{"id": "1219815", "revid": "63727", "url": "https://it.wikipedia.org/wiki?curid=1219815", "title": "Matra 530", "text": ""}
{"id": "1219816", "revid": "143369", "url": "https://it.wikipedia.org/wiki?curid=1219816", "title": "Jersey Devil", "text": ""}
{"id": "1219819", "revid": "287204", "url": "https://it.wikipedia.org/wiki?curid=1219819", "title": "Associa\u00e7\u00e3o Recreativa de Freixieiro", "text": "LAssocia\u00e7\u00e3o Recreativa de Freixieiro \u00e8 una societ\u00e0 polisportiva portoghese con sede a Matosinhos.\nStoria.\nLa sezione di calcio a 5 \u00e8 una delle migliori formazioni portoghesi nonch\u00e9 una delle poche a carattere professionistico. Nella sua storia ha vinto un campionato nazionale nel 2001-02 e l'anno successivo ha trionfato anche nella Superta\u00e7a ai danni della Funda\u00e7\u00e3o Jorge Antunes."}
{"id": "1219822", "revid": "533647", "url": "https://it.wikipedia.org/wiki?curid=1219822", "title": "Pierre-Louis de La Rochefoucauld", "text": "Biografia.\nFiglio cadetto di Jean-Charles Fran\u00e7ois de La Rochefoucauld-Bayers, signore di Maumont, e di sua moglie Marie-Marguerite des Escault, fu avviato alla carriera ecclesiastica.\nSi licenzi\u00f2 in teologia a Parigi e fu ammesso nella prestigiosa societ\u00e0 reale di Navarra; fu nominato priore di Notre-Dame a Nanteuil-le-Haudouin e poi cappellano di Notre-Dame nella chiesa parrocchiale di Saint-Laurent a Rouen.\nDal 1775 fu canonico e cantore della cattedrale di Saint-Pierre e vicario generale della diocesi di Beauvais, retta dal fratello maggiore Fran\u00e7ois-Joseph; nello stesso anno fu nominato agente generale del clero. Nel 1776 fu nominato abate di Sainte-Croix a Bordeaux e nel 1779 abate di Notre-Dame di Vauluisant.\nIl 14 ottobre 1781 Luigi XVI lo scelse come nuovo vescovo di Saintes: l'elezione fu confermata da papa Pio VI con bolla del 10 dicembre successivo e il 6 gennaio 1782 Pierre-Louis fu consacrato vescovo a Parigi.\nFu eletto deputato del clero del siniscalcato di Saintes agli stati generali del 1789 e fu tra i firmatari della protesta del 12 settembre 1791 contro le riforme decretate dall'Assemblea nazionale costituente.\nDecise di restare accanto al fratello Fran\u00e7ois-Joseph durante la sua prigionia e il 18 agosto 1792 lo raggiunse all'H\u00f4tel des Carmes, dov'era detenuto. Fu massacrato dalla folla, insieme con il fratello e numerosi altri ecclesiastici, il 2 settembre successivo.\nIl culto.\n\u00c8 stato proclamato beato, insieme con gli altri martiri dei massacri di settembre, da papa Pio XI il 17 ottobre 1926.\nLa memoria liturgica ricorre il 2 settembre."}
{"id": "1219824", "revid": "256896", "url": "https://it.wikipedia.org/wiki?curid=1219824", "title": "R.E.C.I.", "text": ""}
{"id": "1219827", "revid": "838137", "url": "https://it.wikipedia.org/wiki?curid=1219827", "title": "Fran\u00e7ois-Joseph de La Rochefoucauld", "text": "Biografia.\nFiglio cadetto di Jean-Charles Fran\u00e7ois de La Rochefoucauld-Bayers, signore di Maumont, e di sua moglie Marie-Marguerite des Escault, fu avviato alla carriera ecclesiastica.\nStudi\u00f2 teologia al seminario di Saint-Sulpice a Parigi: nel 1759 fu nominato priore di Lanville, in diocesi di Angoul\u00eame, e fu poi arcidiacono del Vexin, in diocesi di Rouen.\n\u00c9tienne-Ren\u00e9 Potier, cardinale de Gesvres, si dimise in suo favore dal governo pastorale della diocesi di Beauvais. Preconizzato da papa Clemente XIV nel concistoro del 1\u00ba giugno 1772, fu consacrato dal cardinale de Gesvres il 12 luglio successivo, divenendo vescovo-conte di Beauvais e pari di Francia.\nFu eletto deputato del clero del baliaggio di Clermont-en-Beauvaisis agli stati generali del 1789 e difese i tradizionali privilegi del suo stato.\nFu arrestato il 10 agosto 1792 e imprigionato all'H\u00f4tel des Carmes. Fu massacrato dalla folla, insieme con il fratello Pierre-Louis e numerosi altri ecclesiastici, il 2 settembre successivo.\nCulto.\n\u00c8 stato proclamato beato, insieme con gli altri martiri dei massacri di settembre, da papa Pio XI il 17 ottobre 1926.\nLa memoria liturgica ricorre il 2 settembre.\nGenealogia episcopale.\nLa genealogia episcopale \u00e8:"}
{"id": "1219831", "revid": "70217", "url": "https://it.wikipedia.org/wiki?curid=1219831", "title": "Teorie del complotto sull'AIDS", "text": ""}
{"id": "1219837", "revid": "666668", "url": "https://it.wikipedia.org/wiki?curid=1219837", "title": "Grupo Desportivo Funda\u00e7\u00e3o Jorge Antunes", "text": "Il Grupo Desportivo Funda\u00e7\u00e3o Jorge Antunes \u00e8 stata una societ\u00e0 portoghese di calcio a 5 con sede a Vizela.\nStoria.\nNel palmar\u00e8s della societ\u00e0 figurano due Coppe del Portogallo, vinte nelle stagioni 2000-01 e 2001-02."}
{"id": "1219839", "revid": "160003", "url": "https://it.wikipedia.org/wiki?curid=1219839", "title": "LIT (formato file)", "text": ""}
{"id": "1219841", "revid": "120807127", "url": "https://it.wikipedia.org/wiki?curid=1219841", "title": "Classe Ariete", "text": "La Classe Ariete fu un gruppo di torpediniere costruite per la Regia Marina durante la seconda guerra mondiale nei cantieri di Ansaldo di Genova, del Quarnaro di Fiume e CRDA di Trieste.\nServizio.\nSolamente una unit\u00e0 venne completata prima dell'armistizio, la capoclasse Ariete, costruita nei cantieri Ansaldo di Sestri Ponente dove il suo scafo venne impostato il 15 luglio 1942. L'unit\u00e0 varata il 6 marzo 1943 ed entrata in servizio il successivo 5 agosto, al termine della guerra in base alle clausole del trattato di pace venne ceduta alla Yugoslavia il 30 aprile 1949 in conto riparazione danni di guerra e ribattezzata \"Durmitor\".\nTorpedoboote Ausland.\nLe altre unit\u00e0 vennero catturate dai tedeschi che le completarono incorporandole nella Kriegsmarine come Torpedoboote Ausland ed andarono perdute.\nPiuttosto curiosa la sorte toccata alle torpediniere Fionda e Balestra, ribattezzate \"TA 46\" e \"TA 47\". Le due navi incomplete erano ancora in costruzione a Fiume quando vennero pesantemente danneggiate durante un bombardamento aereo della citt\u00e0 il 20 febbraio 1945. Recuperate dagli jugoslavi nel 1947, la \"TA 46\", ribattezzata in un primo momento \"Velebit\", venne demolita e cannibalizzata per il completamento, avvenuto tra il 1948 e il 1949, della \"TA 47\", che entr\u00f2 a far parte della Marina Jugoslava con il nome \"U\u010dka\", prestando servizio fino al 1967.\nLa torpediniera \"Alabarda\" fu catturata dai tedeschi sullo scalo nel settembre 1943, completata e denominata \"TA 42\", venne affondata in porto a Venezia il 21 marzo 1945 in seguito a bombardamento aereo.\nLa torpediniera \"Arturo\" fu catturata dai tedeschi il 9 settembre 1943 in avanzato stato d\u2019allestimento, completata e denominata \"TA 24\" venne perduta in combattimento contro unit\u00e0 britanniche nel golfo di Genova, il 18 marzo 1945.\nLa torpediniera \"Auriga\" venne catturata dai tedeschi il 9 settembre 1943 in avanzato stato d\u2019allestimento, completata e denominata \"TA 27\", venne affondata a Portoferraio il 9 giugno 1944 in seguito a un bombardamento aereo alleato.\nLa torpediniera \"Balestra\", catturata dai tedeschi sullo scalo nel settembre 1943, denominata \"TA 47\" e gravemente danneggiata il 20 febbraio 1945 da bombe di aerei alleati su Fiume, rivendicata come preda bellica jugoslava, venne ultimata, ribattezzata \"U\u010dka\" ed incorporata nella Marina jugoslava nel 1950 come torpediniera di scorta, andando in disarmo nel 1967.\nLa torpediniera \"Daga\", catturata dai tedeschi nel settembre 1943 mentre era in stato d\u2019allestimento, completata e denominata \"TA 39\", venne autoaffondata a Salonicco nell\u2019ottobre 1944 dopo aver riportato i gravi danni subiti dopo avere urtato contro una mina il 16 ottobre 1944.\nLa torpediniera \"Dragone\", catturata dai tedeschi il 9 settembre 1943 in stato d\u2019allestimento, completata e denominata \"TA 30\", venne affondata presso La Spezia il 15 giugno 1944 da motosiluranti britanniche.\nLa torpediniera \"Eridano\", catturata dai tedeschi il 9 settembre 1943 in stato d\u2019allestimento, completata e denominata \"TA 29\", and\u00f2 perduta il 18 marzo 1945 nel golfo di Genova, in combattimento contro unit\u00e0 britanniche.\nLa torpediniera \"Fionda\", catturata dai tedeschi, completata e denominata \"TA 46\", venne affondata il 20 febbraio 1945, durante un bombardamento alleato su Fiume; preda bellica jugoslava fu riportata in superficie nell\u2019agosto 1947 ma non entr\u00f2 a far parte della Marina jugoslava essendo stata demolita e cannibalizzata per il completamento di una unit\u00e0 gemella anche questa preda bellica jugoslava.\nLa torpediniera \"Gladio\", catturata dai tedeschi nel settembre 1943 in stato d\u2019allestimento, completata e denominata \"TA 37\", venne affondata in combattimento dai cacciatorpediniere inglesi \"Termagant\" e \"Tuscan\" presso Salonicco, il 7 ottobre 1944.\nLa torpediniera \"Lancia\", catturata dai tedeschi sullo scalo nel settembre 1943, completata e denominata \"TA 41\", and\u00f2 distrutta il 17 febbraio 1945 a Trieste in seguito a bombardamento aereo alleato.\nLa torpediniera \"Pugnale\", catturata dai tedeschi nel settembre 1943 in stato d\u2019allestimento, completata e denominata \"TA 40\", venne fu autoaffondata in porto a Monfalcone il 4 maggio 1945, dopo che era stata gravemente danneggiata da un attacco aereo a Trieste il 20 febbraio 1945.\nLa torpediniera \"Rigel\", catturata dai tedeschi il 9 settembre 1943 in stato d\u2019allestimento, completata e denominata \"TA 28\", and\u00f2 distrutta in bacino a Genova il 4 settembre 1944 in seguito a bombardamento aereo.\nLa torpediniera \"Spada\", catturata dai tedeschi nel settembre 1943 in stato d\u2019allestimento, completata e denominata \"TA 38\", venne autoaffondata presso Volo il 13 ottobre 1944, dopo aver subito gravi danni in seguito a un bombardamento aereo.\nLa torpediniera \"Spica\", catturata dai tedeschi nel settembre 1943 in stato d\u2019allestimento, completata e denominata \"TA 45\" venne affondata il 13 aprile 1945 da motosiluranti britanniche nel canale della Morlacca.\nLa torpediniera \"Stella Polare\", catturata dai tedeschi in allestimento molto avanzato, dopo sabotaggio venne riparata, ultimata e denominata \"TA 36\", affondando il 18 marzo 1944 in alto Adriatico dopo avere urtato contro una mina."}
{"id": "1219842", "revid": "281779", "url": "https://it.wikipedia.org/wiki?curid=1219842", "title": "Fosse Papiriane", "text": "Le Fosse Papiriane sono una zona costiera, cos\u00ec denominata in et\u00e0 romana, compresa da Viareggio a Massa, caratterizzata da ampie aree paludose. Esse comprendevano anche l'attuale Lago di Massaciuccoli, e tutto il litorale che si estende dal lago sino a Marina di Massa.\nStoria.\nNel periodo della Roma Repubblicana, le Fosse Papiriane si estendevano dal litorale fino ai piedi delle attuali Alpi Apuane, e da Pisa fino \"ad tabernas frigidas\" (cio\u00e8 l'attuale citt\u00e0 di Massa).\nNella zona delle Fosse passavano le strade romane Aurelia ed Emilia Scauri.\nNella Tavola Peutingeriana le Fosse sono indicate nella Pars IV Segmentum IV, con il nome latino di \"Fossis Papirianis\", cio\u00e8 con un ablativo di \"stazionamento\", quasi per indicare implicitamente come l'ostacolo costringesse a fermarsi."}
{"id": "1219845", "revid": "773636", "url": "https://it.wikipedia.org/wiki?curid=1219845", "title": "Chiesa di San Lorenzo (Marciana)", "text": "La pieve di San Lorenzo \u00e8 un edificio sacro dell'isola d'Elba che si trova nella localit\u00e0 \"Il Santo\" tra i paesi di Poggio e Marciana.\nLa piccola pieve risale al XII secolo; nelle \"Rationes decimarum\" del 1298 \u00e8 ricordata come \u00ab\"Plebs de Marciana de Ylba\"\u00bb. Priva di copertura, conserva pressoch\u00e9 intatte le forme originarie: ad aula absidata perfettamente orientata lungo l'asse equinoziale, mantiene sul vertice della facciata i resti di un campanile a vela, sotto il quale si apre la consueta apertura cruciforme (scomparsa invece nel settore absidale). Il curato paramento \u00e8 costituito da filari di conci in monzogranito locale dalla perfetta levigatura, uniti tra essi tramite un conglomerato di calce e pietre (muratura a sacco). Il catino absidale \u00e8 composto, per motivi statici, da leggere bozze in calcarenite di Pianosa. La particolare planimetria, molto sviluppata in lunghezza, assume una simbolica convergenza verso l'abside, ossia verso oriente e Gerusalemme. La pavimentazione originaria era costituita da un robusto cocciopesto \u00ab\"tirato a mestola\"\u00bb. Lungo le pareti interne si trovano numerose nicchie quadrangolari per contenere lampade. Nel 1511 la pieve godeva del titolo di abbazia. Fu incendiata durante gli assalti franco-turchi guidati da Dragut nell'agosto del 1553.\nSino agli anni Sessanta del XX secolo la pieve era adibita a magazzino campestre.\nRuderi di piccoli edifici, probabilmente un cenobio per monaci, si trovano nel settore meridionale della pieve e a valle di essa in localit\u00e0 \"Piane di Santo\".\nAgli inizi del XX secolo, nell'area della pieve, fu casualmente rinvenuta la presunta sepoltura di un guerriero longobardo con un corredo funebre che comprendeva una probabile spada corta (\"scramasax\") e alcune monete d'oro."}
{"id": "1219857", "revid": "63727", "url": "https://it.wikipedia.org/wiki?curid=1219857", "title": "Simca 9 Aronde", "text": ""}
{"id": "1219858", "revid": "92920", "url": "https://it.wikipedia.org/wiki?curid=1219858", "title": "Horses", "text": "Horses \u00e8 il primo album della cantautrice statunitense Patti Smith, pubblicato nel novembre del 1975 per l'etichetta discografica Arista Records. \u00c8 tuttora considerato da molti critici musicali una vera e propria pietra miliare nella storia del rock. Attraverso l'introduzione di un nuovo linguaggio artistico e musicale, apre la strada al nascente movimento punk, ed \u00e8 tra l'altro ricordato come fonte di ispirazione da numerosi artisti, tra cui Michael Stipe. \u00c8 stato inserito al 44\u00ba posto nella classifica \"500 greatest albums of all time\" della rivista Rolling Stone.\nL'album si classific\u00f2 al quarantasettesimo posto (il 7 febbraio 1976) della classifica statunitense Billboard 200.\nLa copertina dell'album, con il volto di Patti Smith su figura vestita alla maschietto, \u00e8 una citazione di una foto in posa di Frida Kahlo, scattata da Robert Mapplethorpe.\nFormazione.\nOspiti\nNote aggiuntive"}
{"id": "1219862", "revid": "9712656", "url": "https://it.wikipedia.org/wiki?curid=1219862", "title": "FEDERSCOUT", "text": ""}
{"id": "1219863", "revid": "287204", "url": "https://it.wikipedia.org/wiki?curid=1219863", "title": "Coppa delle Coppe (calcio a 5)", "text": "La Coppa delle Coppe di calcio a 5 (in spagnolo \"Recopa de Europa de f\u00fatbol sala\") \u00e8 stata una competizione a carattere annuale riservata ai club di calcio a 5 d'Europa, vincitori delle rispettive coppe nazionali. Organizzata dalla LNFS, non fu mai riconosciuta dalla UEFA.\nStoria.\nDisputatasi per la prima volta nella stagione 2002-03, la fase finale veniva disputata tra i detentori della edizione precedente, la squadra ospitante e quattro formazioni giunte all'ultimo atto dopo una selezione a eliminazione diretta."}
{"id": "1219865", "revid": "767487", "url": "https://it.wikipedia.org/wiki?curid=1219865", "title": "The Good Girl", "text": "The Good Girl \u00e8 una commedia indipendente del 2002 diretta da Miguel Arteta.\nTrama.\nJustine, sposata con l'imbianchino Phil, vive in un piccolo paesino del Texas, dove conduce una vita monotona lavorando come commessa in un grande magazzino. Lei e Phil, dopo molti tentativi, non riescono ad avere un figlio, e Justine sospetta che la colpa sia del marito, dedito al consumo di birra e spinelli assieme all'amico Bubba. Ma un giorno incontra il giovane cassiere Thomas Worther, che si fa chiamare Holden, proprio come il protagonista del romanzo \"Il giovane Holden\" che si porta sempre appresso. Tra i due nasce una passione quasi adolescenziale, che porter\u00e0, per\u00f2, Justine ad un bivio alla ricerca della strada giusta...\nCommedia o tragedia?\nProduzione.\nIl film \u00e8 stato prodotto dalla collaborazione tra 6 aziende:\nFlan de Coco Films \nFox Searchlight Pictures \nHungry Eye Lowland Pictures B.V.\nIn-Motion AG Movie &amp; TV Productions\nMyriad Pictures\nWorld Media Fonds V. Gli effetti speciali sono a cura della Custom Film Effects (che ha anche fornito il titolo della pellicola) e della Ultimate Effects. Il catering \u00e8 stato organizzato dalla Silver Screen Caterers. Le scene sono state girate dal marzo al maggio 2001 completamente nello Stato della California, pi\u00f9 precisamente a Los Angeles (lo studio biblico), Santa Clarita (casa di Bubba, Justine, e Phil), El Monte (Chuck E Cheese's), Valencia (ospedale), Simi Valley (casa di Holden), Newhall, e Glendale. Il budget per la realizzazione della pellicola ammonta a circa $ 5.000.000.\nDistribuzione.\nIl film \u00e8 stato presentato il 12 gennaio 2002 al Sundance Film Festival; il 29 giugno al Los Angeles Film Festival; nelle sale cinematografiche statunitensi il 7 agosto 2002 in modo limitato e il 30 agosto in versione estesa dalla Fox Searchlight Pictures; in Canada il 25 agosto con il nome \"Une bonne fille\"; in Francia il 5 settembre al Festival del cinema americano di Deauville e nei cinema il 18 giugno 2003 come \"The Good Girl\"; in Israele il 1\u00ba novembre 2002 in versione limitata e il 7 novembre in quella estesa; in Sudafrica l'8 novembre; a Singapore il 9 gennaio 2003; in Regno Unito il 10 gennaio; in Messico il 24 gennaio come \"Una buena chica\"; nei Paesi Bassi il 25 gennaio al International Film Festival Rotterdam e il 27 febbraio nelle sale cinematografiche dalla Independent Films; in Spagna il 31 gennaio; in Norvegia il 19 febbraio; in Argentina (\"Una buena chica\") e in Svezia il 5 marzo; in Italia il 28 marzo; in Finlandia il 2 aprile; in Islanda il 12 aprile; in Australia il 24 aprile; in Portogallo il 26 dicembre come \"\u00c9 Agora ou Nunca\"; a Tokyo il 17 aprile 2004 dalla United International Pictures; in Ungheria il 12 maggio come \"J\u00f3raval\u00f3 feles\u00e9g\"; in Germania il 16 dicembre; in Belgio nell'aprile 2011.\nCensura.\nIl film fu censurato ai minori di 12 anni in Germania, Islanda, Giappone, Paesi Bassi, Portogallo, e Irlanda (dove fu successivamente deciso di vietarlo ai minori di 18 anni); minori di 13 in Argentina e Spagna; 14 in Canada; 15 in Finlandia, Norvegia, Svezia, e Regno Unito. Negli Stati Uniti d'America (con il certificato n\u00ba 38723) e a Singapore la Motion Picture Association of America (MPAA) valut\u00f2 il film \"R\" (restricted), ovvero vietato ai minori di 17 anni non accompagnati dai genitori.\nAccoglienza.\nIncassi.\nNel primo week-end di apertura il film guadagna: $ 151.642 negli Stati Uniti; $ 359.968 in Francia; $ 72.061 in Messico; $ 28.298 in Nuova Zelanda; $ 22.032 in Sudafrica; $ 195.215 in Spagna; $ 1.669 a Taiwan; $ 183.712 nel Regno Unito. L'incasso totale negli Stati Uniti ammonta a $ 14.018.296; in Australia $ 65.402; in Brasile $ 41.273; in Francia $ 480.115; in Italia $ 31.956; in Giappone $ 51.147; in Messico $ 244.790; in Nuova Zelanda $ 87.561; in Sudafrica $ 35.026; in Spagna $ 416.094; a Taiwan $ 4.840; in Regno Unito $ 436.786.\nCritica.\nIl film viene accolto abbastanza positivamente dalla critica: su IMDb ottiene un punteggio di 6.6/10; su MYmovies 2.36/5; su FilmTV 6.7/10; su Comingsoon 3.8/5; su AllMovies 7/10.\nRoberto Nepoti di \"La Repubblica\" :\n\"\"Da piccola, il mondo ti sembra un negozio di dolci. Quando cresci, ti accorgi che \u00e8 una galera e tu sei nel braccio della morte\". La galera della \"brava ragazza\" \u00e8 il Retail Rodeo, centro commerciale texano. La commessa Jennifer Aniston vi passa le giornate nel reparto cosmetici. Poi, quando torna a casa, trova il marito imbianchino John C. Reilly, il grandeMister Cellophane diChicago, qui in un altro ruolo \"trasparente\" di coniuge buono ma tonto. All'arrivo del giovane Holden che legge Salinger fra gli scaffali, la Good girl ha una sbandata. La sua vita potrebbe cambiare, ma al bivio - letterale - lei preferisce seguire la strada maestra. Dalla star di Friends in Brad Pitt, si poteva temere di peggio. Ma il suo smarrimento nei cerulei primi piani ben si conf\u00e0 a una storia di ordinaria infelicit\u00e0.\"\nPier Maria Bocchi di \"FilmTV\":\n\"Se c'\u00e8 qualcosa di cui il cinema non ha pi\u00f9 bisogno, \u00e8 l'indipendentismo americano da Sundance, con Ia solita provincia, le solite casette e il solito malessere. Tutte cose che anche The Good Girl ci fa vedere. Come fosse il primo. In questa cittadina, la vita scorre monotona, le facce sono mogie e la solitudine impera.\"\nTagline.\nLa tagline per il film \u00e8 la seguente:"}
{"id": "1219876", "revid": "123267976", "url": "https://it.wikipedia.org/wiki?curid=1219876", "title": "Foot Ball Club Torino 1906-1907", "text": "Questa voce raccoglie le informazioni riguardanti il Foot Ball Club Torino nelle competizioni ufficiali della stagione 1906-1907.\nStagione.\nIl nasce il 3 dicembre 1906 nella Birreria Voigt di Torino, in via Pietro Micca. La societ\u00e0 \u00e8 composta da uomini provenienti dalla dissolta e da un gruppo di dissidenti fuoriusciti dalla . I colori scelti sono fin dall'inizio il granata e il bianco.\nIl gruppo di pionieri del Torino \u00e8 principalmente composto da svizzeri: elvetico \u00e8 il principale promotore della nascita del club, Alfredo Dick, elvetico \u00e8 il primo presidente della squadra, Franz Josef Sch\u00f6nbrod. Il primo stadio del Torino \u00e8 il Velodromo Umberto I, di cui Dick possedeva l'affitto. La prima partita disputata dal Torino \u00e8 una amichevole del 16 dicembre 1906, contro la , che terminer\u00e0 3-1 per i granata. Il primo incontro ufficiale \u00e8 invece del 13 gennaio 1907, ed \u00e8 il primo derby della Mole contro la Juventus: se lo aggiudicher\u00e0 il Torino per 2 reti a 1.\nIl Torino concluder\u00e0 al secondo posto il campionato, dopo avere superato le eliminatorie regionali ed essere approdato al girone nazionale: nonostante l'imbattibilit\u00e0 finale, deve classificarsi alle spalle del . I granata daranno anche l'assalto all'importante trofeo della Palla Dapples, ma sar\u00e0 sempre il Milan a respingere i tentativi del Torino di conquistarlo.\nOrganigramma societario.\nArea direttiva\nArea tecnica"}
{"id": "1219878", "revid": "287204", "url": "https://it.wikipedia.org/wiki?curid=1219878", "title": "Foot Ball Club Torino 1907-1908", "text": "Questa voce raccoglie le informazioni riguardanti il Foot Ball Club Torino nelle competizioni ufficiali della stagione 1907-1908."}
{"id": "1219879", "revid": "365417", "url": "https://it.wikipedia.org/wiki?curid=1219879", "title": "Foot Ball Club Torino 1908-1909", "text": "Questa voce raccoglie le informazioni riguardanti il Foot Ball Club Torino nelle competizioni ufficiali della stagione 1908-1909."}
{"id": "1219880", "revid": "1086846", "url": "https://it.wikipedia.org/wiki?curid=1219880", "title": "Foot Ball Club Torino 1928-1929", "text": "Questa voce raccoglie le informazioni riguardanti il Foot Ball Club Torino nelle competizioni ufficiali della stagione 1928-1929."}
{"id": "1219881", "revid": "1086846", "url": "https://it.wikipedia.org/wiki?curid=1219881", "title": "Associazione Calcio Torino 1941-1942", "text": "Questa voce raccoglie le informazioni riguardanti l'Associazione Calcio Torino nelle competizioni ufficiali della stagione 1941-1942."}
{"id": "1219883", "revid": "697352", "url": "https://it.wikipedia.org/wiki?curid=1219883", "title": "Torino Football Club 2005-2006", "text": "Questa voce raccoglie le informazioni riguardanti il Torino Football Club nelle competizioni ufficiali della stagione 2005-2006.\nMaglie e sponsor.\nNel 2005-2006, il Torino ha avuto come sponsor tecnico Asics. Lo sponsor principale \u00e8 stato Reale Mutua Assicurazioni, il secondo sponsor \u00e8 stato Beretta. Sono stati esibiti come sponsor, a inizio stagione, anche Il Buon Riso, MG K.Vis, Professione Casa, Dipi\u00f9. Sponsor finanziatore durante il periodo della Societ\u00e0 Civile Campo Torino \u00e8 stata la SMAT.\nSociet\u00e0.\nTorino Calcio.\nIl Torino Calcio manca definitivamente l'iscrizione al campionato di Serie A 2005-2006 (e conseguentemente anche alla Coppa Italia) il 10 agosto 2005; la societ\u00e0 sar\u00e0 dichiarata fallita il successivo 17 novembre.\nSociet\u00e0 Civile Campo Torino.\nLa Societ\u00e0 Civile Campo Torino aderisce al Lodo Petrucci per garantire la continuit\u00e0 sportiva della squadra granata. Il Consiglio Federale d\u00e0 il via libera all'operazione il 16 agosto 2005. La societ\u00e0 si iscrive alla Serie B 2005-2006.\nTorino Football Club.\nIl Torino Football Club rileva la Societ\u00e0 Civile Campo Torino il 1\u00ba settembre 2005.\nCalciomercato.\nTorino Calcio.\nAl momento della revoca dell'affiliazione, la rosa del Torino Calcio era composta dai seguenti giocatori, tutti ipso facto svincolati.\nPortieri: Alberto Maria Fontana, Federico Marchetti.Difensori: Federico Balzaretti, Gianluca Comotto, Samuele Emiliano, Fabio Giordano, Andrea Mantovani, Giovanni Marchese, Daniele Martinelli, Claudio Patti Pochintesta, Maurizio Peccarisi, Ronaldo Vanin.Centrocampisti: Alessandro Campo, Alessandro Conticchio, Christian Keller, Gaby Mudingayi, Ant\u014dn\u012bs Natsouras, Simone Rizzato, Tommaso Vailatti.Attaccanti: Robert Acquafresca, Liborio Bongiovanni, Filippo Maniero, Massimo Marazzina, Daniele Martinetti, Akeem Omolade, Pinga, Fabio Quagliarella.\nGiovanili.\nOrganigramma societario.\nArea direttiva\nArea tecnica - Primavera\nArea tecnica - Allievi nazionali\nArea tecnica - Allievi sperimentali\nArea tecnica - Giovanissimi nazionali"}
{"id": "1219885", "revid": "1086846", "url": "https://it.wikipedia.org/wiki?curid=1219885", "title": "Torino Football Club 2006-2007", "text": "Questa voce raccoglie le informazioni riguardanti il Torino Football Club nelle competizioni ufficiali della stagione 2006-2007.\nStagione.\nRiapparso in Serie A dopo un'assenza triennale e forte di una rosa dai nomi esperti (al campione mondiale Barone si aggiungevano Abbiati, Fiore e Muzzi), il Torino inizi\u00f2 la stagione dalla Coppa Italia: fu eliminato dal Crotone al secondo turno. Alla vigilia del campionato, gli attriti con Gianni De Biasi convinsero il presidente Cairo all'esonero: la panchina fu affidata al navigato Alberto Zaccheroni. L'esordio avvenne a tre mesi dalla promozione, con un pareggio interno contro il Parma. Il primo scorcio del torneo evidenzi\u00f2 una squadra in crisi, capace di battere tra le mura amiche soltanto il Chievo e la Sampdoria; una ripresa si concretizz\u00f2 a ridosso del Natale, grazie a tre affermazioni in fila che - peraltro - consentirono di festeggiare vittoriosamente il centenario del club (ricorso il 3 dicembre 2006). Ritrovatasi addirittura a poche lunghezze dalla qualificazione europea, la compagine granata incapp\u00f2 in un 2007 negativo. A fine febbraio, dopo una striscia di 7 knock-out consecutivi, Cairo richiam\u00f2 De Biasi alla guida. \nMalgrado alcuni passaggi a vuoto, il Torino riusc\u00ec a conquistare la salvezza nelle ultime giornate. Una vittoria contro l'Ascoli - diretta concorrente - condann\u00f2 i marchigiani in anticipo, permettendo ai piemontesi di classificarsi in sedicesima posizione.\nMaglie e sponsor.\nNel 2006-2007, il Torino ha avuto come sponsor tecnico Asics. Lo sponsor principale \u00e8 stato Reale Mutua Assicurazioni, il secondo sponsor \u00e8 stato Beretta.\nOrganigramma societario.\nArea direttiva\nArea organizzativa\nArea comunicazione\nArea tecnica\nArea sanitaria\nStatistiche.\nStatistiche di squadra.\n\"Statistiche aggiornate al 27 maggio 2007\".\nStatistiche dei giocatori.\nSono indicati \"in corsivo\" i calciatori ceduti a stagione in corso.\nGiovanili.\nOrganigramma societario.\nArea direttiva\nArea tecnica - Primavera\nArea tecnica - Berretti\nArea tecnica - Allievi nazionali\nArea tecnica - Allievi regionali\nArea tecnica - Giovanissimi nazionali"}
{"id": "1219887", "revid": "2121138", "url": "https://it.wikipedia.org/wiki?curid=1219887", "title": "Locale ('ndrangheta)", "text": "Il \"Locale\" \u00e8 una struttura di coordinamento delle 'Ndrine che necessita per\u00f2 di almeno 49 affiliati per essere costituita. L'apertura, la chiusura e la sospensione di una Locale viene decisa dalla Locale di San Luca, detta per questo \"Mamma\". Sono diffuse in tutta la Calabria e le regioni d'Italia ma anche all'estero, fino ad arrivare all'ordine del migliaio di locali in tutto il mondo.\nStoria.\nLa struttura di Locale si attesta gi\u00e0 alla fine del XIX secolo, secondo una sentenza del tribunale di Reggio Calabria del 16 luglio 1890, la \"Picciotteria\" (nome attribuito allora all'organizzazione) era compartimentata in Maggiore Minore: i camorristi fanno parte della Maggiore i picciotti della Minore. Nell'organigramma della Minore facevano parte il picciotto di giornata e il puntaiolo (cassiere).\nDopo la seconda guerra di 'Ndrangheta, nacquero nuove sovrastrutture di cui si venne a conoscenza solo a partire dagli anni novanta. Le 3 commissioni interprovinciali: La Piana per la piana di Gioia Tauro, La Montagna per la Locride e la citt\u00e0 per Reggio Calabria; e il Crimine, mentre per le locali di Lombardia e Liguria le camere di compensazione\nFino agli anni settanta il Locale di Cosenza, retto da Luigi Palermo detto \"U Zorru\" veniva chiamato Locale bastardo e visto malamente, poich\u00e9 non seguiva le tradizionali regole e riti 'Ndranghetisti. Le cose cambiarono con l'entrata in scena dei due nuovi gruppi criminali dei Pino e dei Sena dopo l'omicidio del vecchio Capobastone.\nIl 13 novembre 2012 l'operazione Saggezza porta alla conoscenza di una nuova struttura al di sopra dei 5 locali aspromontani di Antonimina, Ardore, Canolo, Cimin\u00e0 e Cirella di Plat\u00ec: la Corona, di cui il capo, detto Capo-Corona era Vincenzo Melia, Luigi Varacalli, Nicola Romano e Nicola Nesci i consiglieri. Questa struttura sembra sia nata per dirimere questioni in seno a questi piccoli locali, a concedere doti e a poter competere economicamente alla pari di altre Locali di 'Ndrangheta pi\u00f9 blasonate. Non se ne conosce ancora la relazione col Crimine e il Mandamento ionico, in cui rientra.\nGerarchia.\nLe \"doti\" o \"fiori\" sono i termini con i quali si vuole indicare una sorta di scala gerarchica a \"GRADI\" dell'organizzazione criminale. Si ottiene una dote per particolari meriti o per diritto di nascita (il caso del \"GIOVANE D'ONORE\"), e ogni dote d\u00e0 la possibilit\u00e0 di accedere a particolari funzioni (Capo-Locale, Contabile...) in seno a una 'Ndrina, ad un Locale o ad organismi superiori (Mandamento, Camere di controllo e Crimine), e conoscenze a cui prima non poteva accedere. Un affiliato con una certa dote non \u00e8 tenuto a sapere chi ha una dote superiore alla sua, quale essa sia e cosa comporta in termini di potere.\nLa o il Locale \u00e8 formata secondo lo schema della doppia compartimentazione: LA SOCIET\u00c0 MINORE e LA SOCIET\u00c0 MAGGIORE. Non in tutte le locali si riesce a costituire la Societ\u00e0 Maggiore: quando avviene, spesso gli 'Ndranghetisti parlano di SOCIET\u00c0, per differenziare la locale da quelle formate solo dalla Societ\u00e0 Minore.\nOgni Locale \u00e8 diretta da una copiata, un triumvirato costituito da:\nIl MASTRO DI GIORNATA \u00e8 il portavoce del \"Capo Locale\": d\u00e0 disposizioni agli affiliati, informa delle \"novit\u00e0\" dalla \"Societ\u00e0 Maggiore\" alla \"Societ\u00e0 Minore\" e tiene al corrente il \"Capo Bastone\" delle varie \u201cattivit\u00e0\u201d della locale, mettendolo al corrente di eventuali problematiche.\nTra le altre cariche, vi \u00e8 anche quella di \"SORELLA D'OMERT\u00c1\", affidata a una donna, che ha il compito di dare assistenza ai latitanti.\nLe doti tra Societ\u00e0 Minore e Societ\u00e0 Maggiore.\nSulla doppia compartimentazione della Locale sono strutturati i gradi all'interno della 'ndrangheta: ad ogni \"dote\" o \"fiore\" \u00e8 associato un ruolo e un santo protettore. Il Santo Protettore della 'Ndrangheta \u00e8 San Michele Arcangelo.\nColoro che non sono affiliati all'organizzazione sono suddivisi in tre categorie:\nNella Societ\u00e0 Minore, le doti sono:\nNella Societ\u00e0 Maggiore invece abbiamo:\nNel 2010 con l'Operazione Crimine e Infinito, attraverso le intercettazioni, vengono scoperte delle doti:\nSanta.\nL'unica struttura al di sopra delle locali, in passato era la Santa.\nCarica nata tra la Prima guerra di 'ndrangheta, si occupa di gestire i rapporti tra gli 'Ndranghetisti e gli esterni alla 'Ndrangheta (un tempo soprattutto i massoni) come poliziotti, politici ecc. L'eccessivo numero di Santisti col tempo port\u00f2 alla nascita del Vangelista.\nQuesta pu\u00f2 essere creata in un locale se vi sono almeno 7 Santisti, i quali grazie al loro grado potranno partecipare a riunioni di alto livello con altri Santisti di altre Locali.\nCrimine.\nPer \"Crimine\" si intende una riunione annuale che si tiene fra i vari Capi-Locali e la stessa sovrastruttura a cui fanno riferimento tutti i locali.\nElenco di Locali in Calabria.\nIn Calabria vi sarebbero almeno 166 Locali o Societ\u00e0.\nLa Locale pi\u00f9 importante \u00e8 quella di San Luca, soprannominata in gergo mafioso anche \"Mamma\" o \"Mammasantissima\", ci\u00f2 \u00e8 dovuto al fatto che molte riunioni, soprattutto in passato, si svolgevano nei pressi del Santuario della Madonna di Polsi, in territorio di San Luca.\nLe Locali in provincia di Reggio Calabria farebbero riferimento ad un triumvirato:\nMANDAMENTO CENTRO o CITT\u00c0:\nMANDAMENTO IONICO o MONTAGNA:\nMANDAMENTO TIRRENICO o PIANA:\nLe Locali in provincia di Crotone:\nLe Locali in provincia di Cosenza:\nLe Locali in provincia di Vibo Valentia:\nLe Locali in provincia di Catanzaro:\nElenco di Locali nel resto d'Italia.\nDi seguito l'elenco dei locali scoperti durante le numerose operazioni delle forze dell'ordine, per\u00f2 secondo la DIA, come scrive nella sua seconda relazione semestrale del 2020 sono attualmente attive 25 locali in Lombardia, 14 in Piemonte, 3 in Liguria, 1 in Veneto, 1 in Valle d'Aosta e 1 in Trentino.\nEmilia-Romagna:\nFriuli-Venezia Giulia:\nLazio:\nLiguria:\nPiemonte:\nLombardia:\nTrentino Alto Adige: \nValle d'Aosta:\nVeneto: \nElenco di Locali all'estero.\nAustralia:\nCanada:\nIn Canada ci sarebbero almeno 9 Locali secondo le intercettazioni dell'operazione \"Crimine\".\nFrancia:\nGermania:\nIn Germania ci sarebbero almeno 60 Locali secondo le dichiarazioni del Gennaio 2018 di Nicola Gratteri.\nSud Africa:\nSvizzera:"}
{"id": "1219888", "revid": "1543377", "url": "https://it.wikipedia.org/wiki?curid=1219888", "title": "Lega Nazionale per la Democrazia", "text": "La Lega Nazionale per la Democrazia (LND, in birmano: \u1021\u1019\u103b\u102d\u102f\u1038\u101e\u102c\u1038 \u1012\u102e\u1019\u102d\u102f\u1000\u101b\u1031\u1005\u102e \u1021\u1016\u103d\u1032\u1037\u1001\u103b\u102f\u1015\u103a, traslitterato: ], ) \u00e8 un partito politico birmano fondato il 27 settembre 1988. \u00c8 guidato da Aung San Suu Kyi, che ha la funzione di presidente e, precedentemente, di segretario generale. Nato come opposizione democratica alla dittatura militare all'indomani della rivolta 8888, divenne il partito di governo nel 2016 dopo che le forze armate avevano accettato le libere elezioni del novembre 2015. L'esperienza democratica in Birmania ebbe fine con il colpo di Stato del 1\u00ba febbraio 2021, quando i militari ripresero il potere.\nL'LND \u00e8 accusata dai movimenti indipendentisti delle minoranze etniche in Birmania, a loro volta in lotta col regime, ma per l'autodeterminazione, di aver portato avanti le proprie istanze sotto un'ottica politica che prevede l'assimilazione culturale forzata delle minoranze stesse, delle loro lingue, religioni e territori al dominio dei \"bamar\", la maggioranza etnica che guida il Paese. Tali accuse si inasprirono quando Aung San Suu Kyi, nel periodo in cui l'LND fu al governo, difese pubblicamente il genocidio perpetrato dall'esercito birmano nel 2017 sulla minoranza etnica dei rohingya dello Stato Rakhine.\nStoria.\nPremesse.\nDittatura militare in Birmania.\nDopo l'indipendenza concessa dai britannici nel 1948, la Birmania conobbe un lungo periodo di conflitti interni che portarono al colpo di Stato del 1962, con il quale le forze armate birmane guidate dal generale Ne Win presero il potere. Ne Win fond\u00f2 quell'anno il Partito del Programma Socialista della Birmania (PPSB), il partito unico che rappresentava la via birmana al socialismo secondo la sua ottica militare. Negli anni successivi le opposizioni politiche furono messe a tacere e i conflitti continuarono tra il governo militare e soprattutto i gruppi armati delle minoranze etniche. Negli anni ottanta l'economia nazionale peggior\u00f2 e il debito pubblico crebbe. La discutibile politica economica del governo cre\u00f2 povert\u00e0 e vibranti proteste soprattutto degli studenti. In dicembre l'ONU inser\u00ec la Birmania tra i Paesi meno sviluppati e le proteste aumentarono. Nel marzo del 1988 la polizia reag\u00ec duramente alle manifestazioni di protesta e si registrarono oltre 200 morti tra i dimostranti, soprattutto studenti.\nRivolta dell'8 agosto 1988 e colpo di Stato militare del 18 settembre.\nDopo questi incidenti le universit\u00e0 furono chiuse e vennero riaperte in giugno, subito ripresero le dimostrazioni che si tennero quasi ogni giorno. Molti dimostranti e poliziotti antisommossa persero la vita anche in quel periodo, le proteste si diffusero nelle maggiori citt\u00e0 del Paese e il dittatore Ne Win diede le dimissioni da presidente della Repubblica e da leader del partito unico il 23 luglio 1988, dopo 26 anni al potere. Mantenne comunque la sua influenza sull'esercito e scelse come successore il famigerato generale Sein Lwin, uno dei principali responsabili delle stragi di studenti in marzo e nel 1962. Il 3 agosto fu imposta la legge marziale con il divieto di radunarsi in gruppi con pi\u00f9 di 5 persone ma gli studenti risposero indicendo per l'8 agosto 1988 uno sciopero generale e grandi dimostrazioni in tutto il Paese. Le grandi dimostrazioni dell'8 agosto continuarono a oltranza e verso mezzanotte scoppi\u00f2 la sanguinosa repressione, questa volta da parte dell'esercito. Gli spari continuarono fino al mattino e non fecero desistere i dimostranti, molti dei quali reagirono con la violenza acuendo la brutalit\u00e0 dei soldati. Il 12 agosto Sein Lwin rassegn\u00f2 le dimissioni e il suo posto fu preso da Maung Maung, biografo di Ne Win e unico civile a far parte del PPSB, che promise nuove elezioni.\nLe dimostrazioni ripresero il 22 agosto e il 26 agosto si un\u00ec alle proteste Aung San Suu Kyi, figlia dell'eroe nazionale Aung San, che invit\u00f2 il popolo a continuare la rivolta contro i militari con la non violenza in un discorso fatto davanti a mezzo milione di dimostranti, diventando subito un simbolo della lotta per la democrazia. In settembre vi fu il congresso del PPSB e il 90% dei delegati vot\u00f2 per il multipartitismo. I dimostranti continuarono a chiedere le immediate dimissioni del governo e le dimostrazioni ripresero il 12 settembre. Il 18 settembre i militari ripresero il controllo diretto del Paese con il colpo di Stato guidato dal generale Saw Maung; fu abrogata la Costituzione del 1974 e il potere pass\u00f2 alla neonata giunta militare chiamata Consiglio di Stato per la Restaurazione della Legge e dell'Ordine (CSRLO). Furono imposte rigide misure di sicurezza, tra cui la legge marziale, e le truppe spararono indiscriminatamente sui dimostranti in tutto il Paese. Le stime sul numero dei morti dall'inizio della crisi in agosto a fine settembre variano tra alcune centinaia e . Le dimostrazioni sarebbero terminate in ottobre e si \u00e8 stimato che entro la fine del 1988 fossero morti tra dimostranti e militari e che altri fossero scomparsi. Gli arresti continuarono fino a dicembre. Molti dissidenti fuggirono nella giungla inseguiti dai militari, alcuni studenti si stabilirono nelle zone di confine con la Thailandia e iniziarono a esercitarsi alla guerriglia.\nFondazione.\nNel suo primo comunicato, la nuova giunta militare annunci\u00f2 la volont\u00e0 di non restare a lungo al potere e i 4 obiettivi che si era prefissa: mantenere la legge e l'ordine, garantire un pi\u00f9 efficiente sistema di trasporti, migliorare le condizioni di vita del popolo e indire elezioni democratiche con il sistema multipartito. In vista delle future elezioni, la Lega Nazionale per la Democrazia (LND) fu fondata il 27 settembre 1988 dalle seguenti famose personalit\u00e0 birmane:\nAung Gyi fu il primo presidente del partito, Tin Oo fu eletto vice-presidente e Aung San Suu Kyi segretario generale. Due mesi dopo Aung Gyi lasci\u00f2 il partito, sostenendo che Suu Kyi era supportata dai comunisti, e Tin Oo prese il suo posto al vertice dell'LND. In effetti Suu Ky aveva dalla sua parte la base del partito che aveva partecipato alle dimostrazioni e in particolare gli studenti, i quali vedevano in lei la vera leader e guardavano con sospetto i vecchi militari della dirigenza. Questi facevano parte della fazione dell'LND chiamata Lega Patriottica dei Vecchi Compagni, avevano partecipato alle lotte per l'indipendenza e godevano quindi di ampio credito tra i militari, ed ebbero la funzione di tutelare il partito dai tentativi del regime di distruggerlo.\nPrimi arresti di membri dell'LND e il trionfo alle elezioni del 1990 annullate dal regime.\nMalgrado le proibizioni della giunta, Suu Kyi tenne diversi comizi e incontri in giro per il Paese. Nel tentativo di costruire la riconciliazione nazionale tra i bamar e le minoranze etniche del Paese, in quel periodo l'LND strinse rapporti di alleanza con altri neonati partiti democratici come la Lega delle Nazioni Shan per la Democrazia della minoranza etnica shan e la Lega di Arakan per la Democrazia, che rappresentava gli interessi dei rakhine. Il 31 maggio 1989 entr\u00f2 in vigore la legge relativa alle future elezioni parlamentari. Quell'anno molti membri del partito furono arrestati, tra gli altri Suu Kyi e il presidente Tin Oo, che furono posti agli arresti domiciliari senza essere processati e la presidenza fu affidata a Aung Shwe. Le elezioni si tennero sorprendentemente senza restrizioni il 27 maggio del 1990 e videro la schiacciante affermazione della Lega Nazionale per la Democrazia, che ebbe circa il 60% dei voti e si aggiudic\u00f2 392 dei 485 seggi in Parlamento, contro i 10 seggi conquistati dal Partito di Unit\u00e0 Nazionale organizzato dai militari. Questi ultimi si rifiutarono di riconoscere la sconfitta, il 27 luglio la giunta stravolse la legge elettorale dell'anno prima annunciando che con le elezioni non erano stati votati i membri del Parlamento ma i membri dell'assemblea incaricata di stilare la nuova costituzione, e che il CSRLO avrebbe mantenuto i poteri legislativo, esecutivo e giudiziario.\nNei mesi successivi il governo fece arrestare e incarcerare dozzine di parlamentari dell'opposizione e molti altri si rifugiarono all'estero. Nel dicembre del 1990, membri dell'LND e di altri partiti dell'opposizione che erano stati eletti alle consultazioni formarono nel remoto villaggio di Manerplaw, nello Stato Kayin, il Governo di Coalizione Nazionale dell'Unione della Birmania, organismo che avrebbe portato avanti dall'esilio le istanze dell'opposizione. La carica di primo ministro fu affidata a Sein Win, cugino di Suu Kyi. Nel 1991 Suu Kyi e Tin Oo, che erano ancora agli arresti domiciliari, furono espulsi dal partito dopo che la giunta aveva minacciato di scioglierlo se i due non fossero stati espulsi. La decisione fu aspramente criticata dalla base del partito e molti degli iscritti fuoriuscirono.\n1992-2008, repressione del regime nel lungo processo di preparazione della Costituzione.\nIl 23 aprile il capo di Stato Saw Maung diede le dimissioni e il suo posto fu preso dal generale Than Shwe, la cui dittatura sarebbe stata caratterizzata da momenti di apparente apertura al dialogo a momenti in cui la repressione torn\u00f2 a farsi violenta. Il giorno dopo fu annunciata la formazione della commissione nazionale addetta a stilare la costituzione composta da 702 delegati, dei quali solo 99 erano quelli eletti alle consultazioni del 1990. Nel 1995, Suu Kyi e Tin Oo tornarono in libert\u00e0 e reintegrati nel partito, in novembre gli 86 delegati dell'LND vennero espulsi dalla commissione costituzionale e negli anni successivi le attivit\u00e0 del partito furono ridotte al minimo. Nel lungo processo che port\u00f2 alla Costituzione del 2008, l'LND e gli altri partiti della coalizione democratica non poterono fare altro che cooperare per cercare di promuovere i valori della democrazia, senza collaborare con la giunta militare. Nel 2001 furono liberati diversi membri dell'LND e di altri partiti di opposizione e fu riaperta una parte delle sedi del partito che erano state chiuse. Nel maggio 2003 un grande convoglio di auto con sostenitori dell'LND guidati da Suu Kyi fu attaccato da centinaia di membri di un'organizzazione paramilitare da molti ritenuta vicina alla giunta, molti persero la vita e Suu Kyi scamp\u00f2 al massacro, ma pochi giorni dopo inspiegabilmente sia lei che Tin Oo furono incarcerati e quindi rimessi agli arresti domiciliari.\nNel maggio 2004 ripresero i lavori per la Costituzione, che languivano dal 1996, ma procedettero a rilento e i contenuti elaborati furono criticati per l'eccessivo potere riservato ai militari in ambito politico e lo scarso coinvolgimento delle minoranze etniche, che spingevano per il federalismo in opposizione alla centralizzazione proposta dai militari. Nel frattempo continu\u00f2 la repressione sui partiti di opposizione, sulle stesse minoranze etniche e sulla popolazione in generale; gli arresti di Suu Kyi furono periodicamente prolungati e nel settembre 2007 il regime pose fine alle grandi dimostrazioni della rivoluzione zafferano uccidendo decine di dimostranti e operando un'ondata di arresti tra le grandi proteste nel Paese e della comunit\u00e0 internazionale. Nel febbraio 2008 fu annunciato il referendum per approvare la contestata nuova costituzione e il mese dopo l'LDN inizi\u00f2 la mobilitazione per votare no al referendum. In maggio la Costituzione fu invece approvata dal popolo nel referendum che fu caratterizzato da intimidazioni e irregolarit\u00e0.\nDal boicottaggio alle elezioni del 2010 al trionfo in quelle del 2015.\nTra il 2007 e il 2010 il numero di prigionieri politici raddoppi\u00f2 e nel marzo 2010 la nuova commissione elettorale proib\u00ec ai partiti che avevano nelle loro file detenuti di partecipare alle imminenti elezioni. L'LND era gi\u00e0 critica della Costituzione, che garantiva il 25% dei seggi del Parlamento ai militari, e 413 dei suoi membri erano detenuti, dopo questa norma della commissione elettorale l'LND scelse di boicottare il voto e per questo motivo fu dichiarata illegale e disciolta il 6 maggio 2010. Alcuni dei suoi membri formarono il nuovo partito Forza Nazionale Democratica. Le elezioni furono fissate per l'8 novembre 2010 e fu annunciato il rilascio di Aung San Suu Kyi per il 13 novembre. Le elezioni del 2010 videro il trionfo dei due maggiori partiti legati alle forze armate e sollevarono grandi critiche all'estero, le Nazioni Unite ne misero in dubbio l'imparzialit\u00e0, mentre negli Stati Uniti, in Australia e nell'Unione Europea furono considerate irregolari.\nIl nuovo capo di Stato, il generale in pensione Thein Sein, favor\u00ec a partire dal 2011 l'apertura di un dialogo tra i militari e le opposizioni, furono inoltre introdotte alcune incoraggianti riforme in politica, economia, per i diritti umani, contro la corruzione ecc, anche se la maggior parte dei prigionieri politici non fu liberata e continu\u00f2 la repressione delle minoranze etniche. Venne rimossa la legge che vietava l'iscrizione alle liste elettorali ai partiti che avevano membri detenuti e fu concessa la rifondazione dell'LND in vista delle elezioni suppletive del 2012 relative a 45 seggi vacanti in Parlamento. Le consultazioni si tennero il 1\u00ba aprile e furono un trionfo per il partito, che si aggiudic\u00f2 43 dei 44 seggi nei quali present\u00f2 un candidato. Il dialogo tra militari e opposizioni continu\u00f2 negli anni successivi di pari passo con le riforme, ma non fu concesso di modificare la contestata Costituzione.\nLe elezioni dell'8 novembre 2015 furono le prime elezioni relativamente libere che si tennero in Birmania dal 1990 e decretarono il nuovo trionfo dell'LND, che ebbe l'86% dei seggi assegnati con il voto, ben oltre il 67% necessario per assicurarsi il diritto di eleggere il presidente della Birmania, visto che la Costituzione assegnava un quarto dei seggi ai militari. La leader del partito Suu Kyi non pot\u00e9 essere eletta presidente per essere stata sposata con un cittadino straniero e per avere dei figli con passaporto straniero, altra regola imposta dalla Costituzione. La carica fu quindi affidata il 15 marzo 2016 a Htin Kyaw dell'NLD, primo presidente birmano a non avere legami con i militari dal colpo di Stato del 1962, mentre per Aung San Suu Kyi fu appositamente creata il 6 aprile la carica di consigliere di Stato, con la quale divenne \"de facto\" capo del governo.\n2016-2021, gli anni dell'LND al governo.\nRapporti con i militari.\nLa Costituzione prevedeva il controllo assoluto da parte dei militari dei ministeri della Difesa, degli Interni e delle Frontiere, in pratica tutte le forze dell'ordine compresa la polizia rimasero fuori dalla giurisdizione di Htin Kyaw, Suu Kyi e del Parlamento, un'anomala situazione che avrebbe creato grandi difficolt\u00e0 e pesanti critiche al nuovo governo. Vi furono problemi anche con la giustizia, con molte delle vecchie leggi del regime difese dalla Costituzione; i tentativi di cambiarle furono ostacolati e il periodo fu chiamato di giustizia transitoria. Il governo istitu\u00ec la Commissione nazionale per i diritti umani e il Comitato per le regole sulla Legge e sulla Tranquillit\u00e0, presieduti da Aung San Suu Kyi, ma il raggio d'azione di questi due organismi fu limitato per gli ostacoli posti dai militari. Per la prima volta alcuni militari furono processati e condannati, ma solo per crimini commessi dal 2016; i crimini commessi dalle forze dell'ordine prima del 2016 non furono puniti in base a un articolo della Costituzione che prevedeva l'immunit\u00e0 dei militari per i crimini commessi nel periodo in cui erano stati al potere. Le indagini sulle violente repressioni dei militari sulle minoranze etniche considerate genocidi, in particolare quelle sui rohingya del 2016-2017, furono condotte dalla polizia e dall'esercito che nei loro rapporti non segnalarono particolari irregolarit\u00e0 commesse dai militari. Le accuse e le indagini da parte di organismi internazionali come l'ONU e la Corte internazionale di giustizia furono ostacolate dalle iniziative delle autorit\u00e0 birmane.\nCritiche all'LND per aver difeso le stragi commesse dai militari.\nIl governo dell'LND e in particolare Suu Kyi, nonostante godessero del favore di gran parte dei birmani, ricevettero violente critiche all'estero per non aver saputo fermare le atrocit\u00e0 dei militari contro le minoranze etniche e per averle in qualche modo avallate, avendo rifiutato di ammettere che si trattasse di genocidio. Nel discorso tenuto alla Corte internazionale di giustizia dell'Aia, Suu Kyi difese l'operato dell'esercito nello Stato Rakhine affermando che aveva risposto ad attacchi armati ed erano in corso indagini per stabilire cosa fosse accaduto, aggiunse che era stato dato il via a negoziati con il Bangladesh per il rientro in Birmania dei rohingya rifugiati nel Paese vicino dopo le violenze subite. Le sue tesi furono criticate perch\u00e9 il massacro aveva pesantemente coinvolto i civili e perch\u00e9 pochi rohingya avevano accettato di rientrare in Birmania, dove anche il nuovo governo aveva negato loro la concessione della cittadinanza birmana e fondamentali diritti come quelli allo studio, al lavoro, agli spostamenti e a ricevere un compenso per gli arbitrari espropri delle loro propriet\u00e0.\nCambiamenti nell'economia del Paese.\nL'apertura al dialogo tra regime e opposizioni democratiche e le successive riforme avevano portato all'alleviamento delle sanzioni economiche contro la Birmania; il nuovo governo si trov\u00f2 quindi in una fase economica positiva. Nonostante il Paese rimanesse uno dei pi\u00f9 poveri al mondo, la situazione miglior\u00f2, si \u00e8 calcolato che la percentuale di birmani in condizioni di estrema povert\u00e0, la maggior parte dei quali nelle aree rurali, fosse passata dal 37,5% del 2010 al 26,1% del 2017. Alla popolazione era anche stato concesso il diritto a organizzarsi in sindacati e a tenere dimostrazioni, che port\u00f2 a un aumento delle proteste e del reclamo dei diritti da parte dei birmani pi\u00f9 poveri, anche se vi erano stati aumenti dei salari. Vi fu un allargamento del ceto medio, con condizioni di vita e salari che miglioravano, ma a trarre i maggiori vantaggi dai progressi economici fu la classe pi\u00f9 privilegiata, che si arricch\u00ec ulteriormente. Furono avviati programmi di aiuti alle fasce pi\u00f9 povere, ma gli investimenti riguardanti l'agricoltura, la pesca e l'allevamento, settori in cui erano impiegati i pi\u00f9 poveri, nel gennaio 2018 erano fermi all'1,28% degli investimenti totali nel Paese.\nElezioni del 2020.\nC'erano timori alla vigilia delle elezioni dell'8 novembre 2020 che l'LND avesse perso parte dei sostenitori a seguito delle critiche ricevute, ma si conferm\u00f2 invece partito di maggioranza con 138 dei 224 seggi alla camera alta e 258 dei 440 seggi in quella bassa. Al termine delle consultazioni, l'LND annunci\u00f2 che avrebbe collaborato con i partiti delle minoranze etniche, un'offerta che non aveva fatto dopo le elezioni del 2015.\nColpo di Stato del 2021.\nIl 26 gennaio 2021, il generale Min Aung Hlaing, capo delle forze armate, contest\u00f2 i risultati del ballottaggio e chiese che venisse fatta una verifica dei voti, minacciando l'intervento dell'esercito, ma la commissione elettorale neg\u00f2 che fossero state commesse irregolarit\u00e0. La mattina del 1\u00ba febbraio le forze armate birmane misero in atto il colpo di Stato che pose fine all'esperienza democratica; il consigliere di Stato Aung San Suu Kyi, il presidente Win Myint e altri leader del partito furono arrestati. Fu proclamato lo stato di emergenza e il potere pass\u00f2 al comandante in capo delle forze armate Min Aung Hlaing. A partire dal 2 febbraio, uffici dell'LND furono occupati dalla polizia, che sequestr\u00f2 documenti e computer tra le proteste dei membri del partito. Il 9 febbraio la polizia fece irruzione nella sede centrale di Yangon. Ebbero inizio le dimostrazioni di protesta per il ritorno alla democrazia e per la scarcerazione dei membri del partito; il nuovo regime annunci\u00f2 che il colpo di Stato aveva l'appoggio del popolo, ma fu smentito dalla grande manifestazione del 17 febbraio, in cui centinaia di migliaia di birmani dimostrarono contro il regime e in favore dell'LND. Le proteste continuarono a lungo e le dimostrazioni si diffusero in tutto il Paese; la risposta della giunta militare fu brutale con l'uccisione di centinaia e l'arresto di migliaia di dimostranti.\nSimboli del partito.\nLa bandiera della Lega Nazionale per la Democrazia ha un \"pavone danzante\" giallo in campo rosso, con una stella bianca sull'angolo alto a sinistra. Il pavone, simbolo di libert\u00e0 e coraggio nella storia birmana recente, fu rappresentato nelle bandiere birmane della dinastia Konbaung, che govern\u00f2 il Paese dal 1700 al 1885. L'emblema del partito \u00e8 una capanna di bamb\u00f9.\nLega Nazionale per la Democrazia - Aree Liberate.\nLa LND si distingue dalla LND-AL (Lega Nazionale per la Democrazia - Aree Liberate), che opera principalmente sul confine thai-birmano ma anche all'estero e il cui scopo \u00e8 creare dialogo tra il regime, l'LND e le consistenti minoranze etniche (30% della popolazione) spesso in ribellione."}
{"id": "1219889", "revid": "287204", "url": "https://it.wikipedia.org/wiki?curid=1219889", "title": "Terza Lega FTC", "text": "La Terza Lega della Federazione Ticinese di Calcio (Terza Lega FTC) \u00e8 composta da 2 gruppi di 14 squadre.\nStagione 2006-2007.\nSpareggio (per determinare il campione).\nASC Gordola - AC Canobbio 7-6\nStagione 2011-12.\nClassifica dopo il girone d'andata:"}
{"id": "1219890", "revid": "7336", "url": "https://it.wikipedia.org/wiki?curid=1219890", "title": "Musicisti", "text": ""}
{"id": "1219892", "revid": "9713190", "url": "https://it.wikipedia.org/wiki?curid=1219892", "title": "Comunit\u00e0 Autonoma", "text": ""}
{"id": "1219900", "revid": "2056951", "url": "https://it.wikipedia.org/wiki?curid=1219900", "title": "Riconoscimento", "text": ""}
{"id": "1219903", "revid": "1086846", "url": "https://it.wikipedia.org/wiki?curid=1219903", "title": "Foot Ball Club Torino 1927-1928", "text": "Questa voce raccoglie le informazioni riguardanti il Foot Ball Club Torino nelle competizioni ufficiali della stagione 1927-1928.\nStagione.\nNella stagione 1927-1928 il Torino vinse il suo primo scudetto ufficialmente riconosciuto nell'albo d'oro, rivalendosi sul campo dopo che, negli ultimi mesi del 1927, aveva subito la revoca del precedente titolo conquistato (per l'illecito sportivo noto come caso Allemandi). Il trionfo granata fu soprattutto merito del suo prolifico attacco, il cosiddetto \"Trio delle meraviglie\" composto dall'argentino Julio Libonatti, miglior marcatore del campionato con 35 reti, e dagli italiani Gino Rossetti e Adolfo Baloncieri, nonch\u00e9 delle parate del suo estremo difensore Vincenzo Bosia."}
{"id": "1219904", "revid": "1718925", "url": "https://it.wikipedia.org/wiki?curid=1219904", "title": "Simbolo dell'euro", "text": "Il simbolo dell'euro (\u20ac) \u00e8 il simbolo utilizzato per la valuta euro. \u00c8 stato presentato al pubblico dalla Commissione europea il 12 dicembre 1996.\nCaratteri generali.\nIl codice ISO a tre lettere (secondo lo standard ISO 4217) per l'euro \u00e8 EUR, ed \u00e8 stato disegnato anche un simbolo speciale per la valuta unica europea (\u20ac). Dopo che un sondaggio aveva ristretto i dieci progetti originali a soli due, fu la Commissione europea ad avere la parola finale e a scegliere il disegno finale. Il progetto vincitore \u00e8 stato creato da una squadra di quattro esperti, i cui nomi non sono stati per\u00f2 resi pubblici ufficialmente (l'ideazione del simbolo \u00e8 ufficiosamente attribuita al belga Alain Billiet). Il glifo \u00e8 - secondo la definizione della Commissione europea - \u00abispirato alla epsilon greca [\u03b5], con riferimento alla E di \"Europa\", mentre le linee parallele che l'attraversano simboleggiano la stabilit\u00e0 dell'euro\u00bb. La storia ufficiale del design del simbolo dell'euro \u00e8 contestata da Arthur Eisenmenger, un ex capo disegnatore grafico per la Comunit\u00e0 Economica Europea, che sostiene di avere avuto lui l'idea prima della Commissione europea.\nL'euro viene rappresentato in Unicode con il nome EURO SIGN e il codice U+20AC (decimale 8364) come anche nelle versioni aggiornate del tradizionale set di caratteri dell'alfabeto latino. In HTML si pu\u00f2 anche utilizzare \"&amp;euro;\". L'entit\u00e0 HTML \u00e8 stata introdotta solo con HTML 4.0; poco dopo l'introduzione dell'euro, molti navigatori web non erano in grado di disegnare il simbolo.\nNel periodo dell'introduzione dell'euro, la Commissione europea ne ha specificato il logo con le esatte proporzioni e i colori (PMS giallo in primo piano, blu sullo sfondo). Mentre la Commissione intendeva che il logo avesse la forma del glifo prescritto, i disegnatori dichiararono che avrebbero aggiunto le proprie varianti.\nLa generazione del simbolo dell'euro con un computer dipende dal sistema operativo e dalle convenzioni nazionali. Alcune compagnie di telefonia mobile hanno emesso un software temporaneo per il set di caratteri degli SMS, sostituendo l'infrequente simbolo dello yen con il simbolo dell'euro; in seguito, i cellulari hanno avuto in dotazione entrambi i caratteri. Sulle tastiere con layout italiano il simbolo dell'euro \u00e8 situato sul tasto della E, e viene inserito con la combinazione + .\nCritiche.\nLa modalit\u00e0 dell'introduzione del simbolo dell'euro ha attirato molte critiche alla Commissione europea da parte di molti tipografi e disegnatori grafici, che fanno notare l'assurdit\u00e0 e l'inapplicabilit\u00e0 di avere precise disposizioni sulla costruzione geometrica del simbolo e, addirittura, sui colori da utilizzare per riprodurlo: disposizioni che hanno senso per il marchio di un'azienda, ma non per il simbolo di una valuta che, come qualsiasi altro glifo tipografico, va adattato stilisticamente alle caratteristiche del particolare carattere tipografico di cui fa parte.\nPosizione del simbolo.\nL'Ufficio delle pubblicazioni dell'Unione europea ha stabilito, nelle proprie regole di scrittura dei riferimenti monetari, che il codice EUR ed il simbolo \u20ac devono essere posizionati dopo la cifra numerica e separati da essa con uno spazio (3,50\u00a0\u20ac). Tale regola non si applica nelle lingue inglese, irlandese, maltese (\u20ac3.50) e lettone (\u20ac\u00a03,50), dove codice e simbolo si posizionano prima della cifra: il codice deve essere separato da uno spazio rispetto alla cifra, mentre il simbolo si scrive attaccato alla cifra.\nLe suddette regole, tuttavia, spesso non sono rispettate in alcuni Paesi, preferendosi l'utilizzo delle diverse convenzioni basate sulle precedenti valute monetarie. Ad esempio, nei Paesi Bassi, dove il simbolo della precedente valuta, il fiorino olandese, era posizionato prima dell'importo numerico; il simbolo dell'euro \u00e8 generalmente messo nella stessa posizione (\u20ac\u00a03,50). In molti altri paesi, tra i quali la Francia e la Germania, le regole dell'Ufficio seguono le regole che esistevano gi\u00e0; si scrive: 3,50\u00a0\u20ac.\nNon \u00e8 stato fatto alcun obbligo riguardo all'uso del simbolo del centesimo dell'euro, quindi l'uso varia a seconda dello stato. Le somme sono spesso espresse come decimali dell'euro (ad esempio: 0,05\u00a0\u20ac o anche \u2013,05\u00a0\u20ac anzich\u00e9 5 centesimi o 5 \"cent\"). Sono in uso abbreviazioni come \"cent\", \"c\", \"ct\" (in parte in Germania), \"snt\" (in Finlandia), la lettera maiuscola \"lambda\" (\u039b per \u03bb\u03b5\u03c0\u03c4\u03cc, \"lept\u00f3\") in Grecia e il simbolo in stile statunitense \u00a2 viene utilizzato occasionalmente in Irlanda. L'abbreviazione scientifica e ISO \u00e8 c\u20ac."}
{"id": "1219905", "revid": "287204", "url": "https://it.wikipedia.org/wiki?curid=1219905", "title": "Quarta Lega FTC", "text": "La Quarta Lega della Federazione Ticinese di Calcio (Quarta Lega FTC) \u00e8 composta da 4 gruppi di 12 squadre.\nStagione 2006-2007.\nPromosse.\nLa SS Ala Mesocco, il FC Drina Faido, l'AS Mel\u00ecMorc\u00f2 e il FC Porza sono promosse in Terza Lega FTC a scapito dell'AS Gorduno, del FC Origlio-Ponte Capriasca, del FC Paradiso 1 e del FC Pedemonte.\nRelegate.\nL'AS Comano, il FC Insubria, l'AS Soazza e l'AS Verzaschesi sono relegate in Quinta Lega FTC\na vantaggio dell'AC Camignolo, dell'AS Gnosca, della SAV Vacallo e del FC Vezio.\nStagione 2008-2009.\nPromosse.\nLa SAV Vacallo, l'AS Novazzano, il Leventina Calcio e l'FC Preonzo sono promossi automaticamente in Terza Lega FTC.\nRelegate.\nL'AS Isone, l'FC Vezio, l'AC Audax Gudo e l'AS Pollegio sono relegate in Quinta Lega FTC."}
{"id": "1219906", "revid": "2040930", "url": "https://it.wikipedia.org/wiki?curid=1219906", "title": "Knights and Merchants", "text": "Knights and Merchants (letteralmente \"cavalieri e mercanti\") \u00e8 un videogioco di strategia in tempo reale del 1998, ambientato nel Medioevo.\nIl nome completo del gioco \u00e8 \"Knights and Merchants: The Shattered Kingdom\" (lett. \"il regno fratturato\").\nNel 2001 ne \u00e8 uscito un seguito, \"\".\nModalit\u00e0 di gioco.\nIl gioco consiste nel costruire il proprio villaggio ed in seguito costruire un esercito per combattere il nemico. L'economia \u00e8 molto pi\u00f9 complessa rispetto alla media dei giochi del suo genere: ci sono molti tipi di risorse, alcune possono essere prodotte direttamente, ma altre sono semilavorati che si ottengono elaborando altre risorse pi\u00f9 grezze.\nAd esempio le fattorie producono grano, che pu\u00f2 servire per alimentare il bestiame o pu\u00f2 essere trasformato in farina tramite il mulino; il bestiame tramite la macelleria si pu\u00f2 convertire in carne e pelli, la farina pu\u00f2 diventare pane grazie al forno.\nOgni edificio ha bisogno di lavoratori specializzati, e le risorse devono anche essere trasportate fisicamente dai braccianti tra i vari edifici, per cui il villaggio si anima visibilmente di lavoro.\nLa produzione di cibo \u00e8 importante, perch\u00e9 le proprie unit\u00e0 ne consumano regolarmente, e rischiano di morire se non nutrite. Questo \u00e8 l'unico limite al numero di unit\u00e0.\nParticolare \u00e8 anche il sistema di movimento delle unit\u00e0; i lavoratori non possono essere cliccati e comandati direttamente, ma si muovono autonomamente; ad esempio una volta scelto il luogo di costruzione di un edificio, e piazzata una strada verso di esso, i costruttori accorreranno spontaneamente a trasportare materiali edili e creare l'edificio. Anche il controllo delle unit\u00e0 militari \u00e8 limitato, si comandano in genere a gruppi e una volta in battaglia diventano completamente autonome.\nSono disponibili una campagna per giocatore singolo, con 20 livelli, e 10 scenari per il multigiocatore, per fino a 6 giocatori alla volta, via IPX, TCP/IP o modem.\nVersione rivisitata gratuita.\nDal 2010 \u00e8 nato un progetto amatoriale dal nome \"Kam Remake\" con lo scopo di rivalutare il titolo. La mod \u00e8 open source ed \u00e8 stata inserita nel gioco originale acquistabile su GoG, il gioco \u00e8 stato riscritto completamente ma mantiene le caratteristiche classiche, con aggiunte di Multiplayer, Missioni co-op della campagna originale, Editor mappe e missioni, miglioramenti della IA e migliorie riguardanti il bilanciamento del gameplay e fix di varie missioni."}
{"id": "1219909", "revid": "116944", "url": "https://it.wikipedia.org/wiki?curid=1219909", "title": "Stato di Israele", "text": ""}
{"id": "1219910", "revid": "33751", "url": "https://it.wikipedia.org/wiki?curid=1219910", "title": "Federazione calcistica cipriota", "text": ""}
{"id": "1219916", "revid": "1613689", "url": "https://it.wikipedia.org/wiki?curid=1219916", "title": "Tess", "text": ""}
{"id": "1219918", "revid": "1571097", "url": "https://it.wikipedia.org/wiki?curid=1219918", "title": "Stadio San Francesco d'Assisi", "text": "Lo stadio San Francesco di Nocera Inferiore \u00e8 un impianto sportivo polivalente che sorge nella zona orientale della citt\u00e0. \u00c8 dedicato a san Francesco. \u00c8 sede della prima squadra di calcio cittadina, la . \u00c8 lo stadio pi\u00f9 grande dell'Agro nocerino-sarnese ed uno degli storici impianti dell'Italia, essendo stato utilizzato per il calcio per la prima volta il 1\u00ba novembre 1914.\nAll'ingresso dello stadio sono presenti due lapidi: una riguarda l'intitolazione dell'impianto; l'altra fu posta in memoria di cinque ragazzi di Castel San Giorgio morti per seguire la Nocerina in trasferta a Livorno nella stagione 1981-82. Si tratta di: Gennaro Corvino, Giuseppe Salvati, Vincenzo Settembre, Antonio Vaccaro e Matteo Fiorillo.\nStoria.\nIl Piazza D'Armi.\nLa Nocerina ha tirato i primi calci in un terreno di gioco realizzato nell'area del \"Campo\" o della \"Piazza D'Armi\" (che ha ospitato per secoli le esercitazioni dei militari della caserma borbonica).\nIl terreno di gioco, inaugurato in occasione di un'amichevole con la FBC Pagani il 1\u00ba novembre 1914, ha rappresentato il primo campo di calcio regolamentare della provincia di Salerno.\nIl Piazza D'Armi ha ospitato i molossi durante il primo anno in serie cadetta della loro storia, disputato nella stagione 1947/48.\nIl San Francesco d'Assisi.\nLa struttura attuale \u00e8 stata realizzata a partire dal 1970 nella stessa area del Piazza D'Armi. Alla cerimonia della posa della prima pietra, tenutasi l'8 aprile del 1970, furono invitati per un'amichevole i Campioni d'Italia del Cagliari di Gigi Riva.\nL'impianto fu inaugurato nel 1973, in concomitanza col ritorno in Serie C della squadra.\nIl nuovo stadio fu intitolato a San Francesco d'Assisi per la presenza in prossimit\u00e0 della struttura della chiesa di \"San Francesco al Campo\" (che appartiene tuttavia al comune di Nocera Superiore).\nDopo la promozione nella serie cadetta ottenuta nel 1978 lo stadio fu ampliato arrivando a essere omologato per 15.000 posti. Arriv\u00f2 a superare tale capienza in occasione degli incontri col Genoa e la nel campionato di Serie B 1978-1979.\nIn occasione della Coppa Italia 1982-1983, il San Francesco ospit\u00f2 la di Antognoni.\nNei lavori di ristrutturazione del 1986, viene realizzata la pista di atletica in tartan, che sostituisce quella in terra battuta e viene coperta la tribuna. Uno scompenso nei fondi fa decadere il progetto originale che prevedeva una copertura semicircolare e la stessa viene realizzata con un prefabbricato inelegante e non funzionale.\nNei primi anni '90, ha anche ospitato le gare interne della sezione calcistica della Libertas Alfaterna, militante all'epoca nel campionato di Eccellenza. \nNel 2000 viene realizzato l'impianto di illuminazione e nel 2006 la Curva Nord (780 posti), che verr\u00e0 inaugurata nel 2011, destinata al settore ospiti. Nello stesso anno lo stadio viene completamente numerato e la pista di atletica \u00e8 realizzata ex novo.\nNel 2011, in occasione della nuova promozione della squadra alla serie cadetta, quindi in regola con il vigente regolamento di Serie B, vengono installati dei tornelli agli ingressi dei settori, viene inaugurata la curva nord, effettuato il rifacimento del manto erboso, ampliata la tribuna stampa, effettuate modifiche nella zona antistante la tribuna per ampliare gli spogliatoi riservati agli atleti e ai direttori di gara, ristrutturata la sala interviste dopo partita, creata la sala antidoping e modificata la palestra che viene trasferita negli spazi sotto la Tribuna.\nUna delle modifiche pi\u00f9 importanti per la sicurezza pubblica \u00e8 stata la riunificazione del settore dei Distinti, in cui sono state rimosse le separazioni che dividevano i Distinti riservati ai locali dalla porzione di settore che accoglieva le tifoserie avversarie, ora trasferite nella Curva Nord. Tale divisione non aveva mai potuto garantire un'ampia sicurezza e si erano spesso verificati disagi causati dallo stretto contatto fra tifoserie opposte, che ha talvolta comportato, per motivi di ordine pubblico, il divieto dell'accesso all'intero settore delle tifoserie locali.\nNel 2019, dopo alcuni lavori di adeguamento, lo stadio ha ospitato alcune partite dei tornei di calcio maschile e femminile della XXX Universiade.\nL'impianto negato alla squadra.\nUn episodio singolare che riguarda l'impianto nocerino risale alla stagione 1991-1992, con la squadra militante nel campionato di Eccellenza campana. I tifosi, delusi ed esasperati dagli scarsi risultati, chiusero le porte del San Francesco, costringendo i calciatori e la societ\u00e0 a terminare il campionato in un altro stadio (l'ex Alfaterno, oggi \"Karol Wojty\u0142a\", di Nocera Superiore)."}
{"id": "1219919", "revid": "123638186", "url": "https://it.wikipedia.org/wiki?curid=1219919", "title": "Isatis tinctoria", "text": "Isatis tinctoria L. (altrimenti conosciuta con il termine di guado o gualdo) \u00e8 una pianta biennale della famiglia delle Brassicacee (o \"cruciferae\"). Il guado fa parte delle cosiddette \"piante da blu\", da cui si ricava un colorante di questo colore.\nDescrizione.\nL'infiorescenza \u00e8 costituita da una ventina di steli di color blu porpora che portano fiori con sepali ellittici e petali gialli, di cui solo alcuni giungono a maturazione. Il diametro del cespo varia da 3,5\u00a0cm a 18\u00a0cm. Le foglie di forma lanceolata vanno da 1,5\u00a0cm a 5,0\u00a0cm di lunghezza.\nNel primo anno di vita la pianta rimane in una fase vegetativa nella quale forma una rosetta di foglie; nel secondo anno si ha lo sviluppo dello stelo fiorale che porta alla successiva fruttificazione. L'intera pianta \u00e8 glauca.\nOrigine e distribuzione.\nDi origine asiatica, fu quasi certamente introdotta nell'area europea fin dal neolitico. Secondo altre fonti, potrebbe essere stata importata in Italia dai Catari stabilitisi nella zona del Piemonte corrispondente all'attuale citt\u00e0 di Chieri. In effetti, proprio nel triangolo tra Tolosa, Albi e Carcassonne nel ducato di Lauraguais si era sviluppata la coltura dell\"'Isatis tinctoria\", da cui si estraeva il \"blu pastello\", estremamente ricercato nella pittura e nell'industria tessile, tanto da creare una ricchezza inaspettata in quelle zone povere, che da allora sono passate a essere definite il \"paese di Cuccagna\" (da \"cocagne\", il nome francese del panetto di tintura blu commercializzato).\nIn Italia \u00e8 diffusa maggiormente sulle Alpi Occidentali e Alpi Marittime (Valle d'Aosta, Piemonte, dove in lingua piemontese \u00e8 chiamata \"guald\", e Liguria), in alcune regioni del centro-nord (Toscana, Umbria e Marche) e del centro-sud (Abruzzo e Lazio). \u00c8 presente anche in Sicilia e Sardegna (in lingua sarda viene chiamata \"guadu\", in particolare la sottospecie \"canescens\") ed \u00e8 rintracciabile anche in Veneto, sia pure limitatamente alla provincia di Treviso.\nUtilizzi.\nIl guado fa parte delle \"piante da blu\" insieme al guado cinese e alla persicaria dei tintori.\nIl colorante si estrae dalle foglie raccolte durante il primo anno di vita. Dopo la macerazione e la fermentazione in acqua si ottiene una soluzione giallo verde che, agitata e ossidata, produce un precipitato (indigotina). Il colorante, molto solido, \u00e8 utilizzabile nella tintura della lana, seta, cotone, lino e juta, ma anche in cosmetica e per i colori pittorici; il padre di Piero della Francesca, Benedetto de' Franceschi, era un rinomato commerciante di guado dell'alta Valtiberina.\nFu coltivato in Italia soprattutto nei territori del Montefeltro e dell'Appennino umbro-marchigiano, almeno dal XIII secolo fino alla seconda met\u00e0 del XVIII, quando la concorrenza dell'indaco asiatico e americano ne ridusse drasticamente la produzione.\nLa solidit\u00e0 del colore \u00e8 provata dagli arazzi medioevali giunti fino a noi: i verdi dell'Arazzo di Bayeux, ottenuti con guado sormontato sul giallo della ginestra minore, e i blu dell'Arazzo dell'apocalisse hanno superato i secoli.\nIl guado era tra i coloranti indaco utilizzati un tempo per la tintura della tela con cui venivano confezionati i blue jeans.\nCon il colorante a base di guado i Britanni si tingevano il volto del caratteristico colore blu/azzurro che rendeva il loro aspetto pi\u00f9 terribile in battaglia."}
{"id": "1219920", "revid": "289247", "url": "https://it.wikipedia.org/wiki?curid=1219920", "title": "Santa Eteldreda", "text": ""}
{"id": "1219923", "revid": "110800902", "url": "https://it.wikipedia.org/wiki?curid=1219923", "title": "Windows Installer", "text": "Windows Installer (gi\u00e0 denominato come Microsoft Installer) \u00e8 un componente per l'installazione, la manutenzione e la rimozione dei software nei sistemi operativi Microsoft Windows prodotto dalla Microsoft stessa. \nLe informazioni di installazione e i file del programma sono contenuti in pacchetti organizzati come database relazionali nei cosiddetti \"file MSI\", dalla loro estensione. \nWindows Installer \u00e8 un notevole passo avanti rispetto al suo predecessore, Setup API: le nuove funzionalit\u00e0, come un framework per la gestione dell'interfaccia grafica, la generazione automatica della sequenza di disinstallazione, e gli strumenti avanzati per la distribuzione, lo hanno portato in competizione con altri framework d'installazione stand-alone, come InstallShield, WISE e NSIS. \nLe versioni pi\u00f9 recenti di questi framework sono basate su Windows Installer in modo da sincronizzarsi al meglio con gli altri installer e mantenere il database delle installazioni integro, per permettere operazioni come il rollback.\nVersioni.\nNell'ottobre 2018, Microsoft ha rilasciato MSIX Packaging Tool come il successore di MSI."}
{"id": "1219928", "revid": "588403", "url": "https://it.wikipedia.org/wiki?curid=1219928", "title": "Kilikia Fowtbolayin Akowmb", "text": "Il Kilikia Fowtbolayin Akowmb (in armeno \u053f\u056b\u056c\u056b\u056f\u056b\u0561 \u0556\u0578\u0582\u057f\u0562\u0578\u056c\u0561\u0575\u056b\u0576 \u0531\u056f\u0578\u0582\u0574\u0562) \u00e8 stata una societ\u00e0 calcistica armena con sede nella capitale Erevan. Ha militato nella prima e seconda divisione del campionato nazionale.\nStoria.\nErano conosciuti in passato come \"Pyunik Yerevan\" (dal 1995 al 1999) e come \"Homenetmen\" (dal 1992 al 1995). Da Homenetmen hanno condiviso la vittoria del campionato di calcio armeno con lo Shirak Gyumri nel 1992, mentre come Pyunik hanno vinto il campionato di calcio armeno nel 1996 e nel 1997. Comunque la Federazione calcistica armena considera questi campionati vinti dal corrente nome della squadra FC Pyunik. Nel 1999, hanno cambiato il loro nome in Kilikia e dopo una stagione sono stati retrocessi dal campionato di calcio armeno per essersi rifiutati di pagare la tassa d'iscrizione. Sono stati promossi ancora nel 2003 a da allora hanno ottenuto un sesto ed un quinto posto nel campionato di calcio armeno, con il quinto posto nel 2005 sono entrati nel torneo UEFA Coppa Intertoto 2006.\nSi \u00e8 disciolta per motivi finanziari nel gennaio del 2011."}
{"id": "1219929", "revid": "287204", "url": "https://it.wikipedia.org/wiki?curid=1219929", "title": "Esploratore (nave)", "text": "Lesploratore era una tipologia di nave da guerra che venne utilizzata da varie marine militari nel mondo, ideata in un'epoca posteriore a quella dell'avviso che gi\u00e0 esisteva nell'epoca della vela. Gli esploratori avevano compiti di avanscoperta rispetto alla squadra o flotta di cui facevano parte, in un'epoca in cui la ricognizione aerea era inesistente, limitata o scarsamente efficace.\nPer la loro modalit\u00e0 operativa avevano bisogno di una elevata autonomia, comparabile a quella di un incrociatore, ma senza bisogno di un equivalente armamento o protezione, tanto che la marina britannica li denomin\u00f2 \"scout cruiser\", cio\u00e8 \"incrociatore esploratore\". La prima marina a schierare degli esploratori fu la Royal Navy britannica, seguita dalle marine di Germania, Francia e Stati Uniti. Nella Regia Marina venne progettata e costruita a partire dal 1909 fino ai primi anni venti, come risposta a unit\u00e0 analoghe gi\u00e0 presenti nelle altre flotte.\nCaratteristiche.\nLe caratteristiche fondamentali di queste unit\u00e0 dovevano quindi essere una grande velocit\u00e0 e manovrabilit\u00e0 e un armamento adeguato a sostenere lo scontro con unit\u00e0 nemiche similari. L'autonomia e le caratteristiche nautiche potevano essere diverse a seconda del teatro operativo in cui si prevedeva l'utilizzo (per la marina italiana, fondamentalmente l'Adriatico nella prima guerra mondiale, il Mediterraneo ed eventualmente l'Atlantico nella seconda). Non era invece ritenuto necessario n\u00e9 un armamento di attacco verso navi maggiori (grandi incrociatori e navi da battaglia) in quanto questo tipo di contatto, potenzialmente letale per l'esploratore, doveva in linea di principio essere evitato, n\u00e9 una corazzatura di protezione che avrebbe inutilmente appesantito lo scafo.\nNella realt\u00e0, le caratteristiche specifiche delle varie classi di esploratori che svolsero servizio nella Regia Marina furono piuttosto varie, modificandosi nelle diverse epoche e inglobando alla fine unit\u00e0 con le caratteristiche degli esploratori, degli incrociatori leggeri, dei cacciatorpediniere di squadra, degli esploratori leggeri. Formarono quindi un \"tipo\" di naviglio piuttosto eterogeneo, non solo lungo l'arco della storia, ma anche nell'ambito delle rispettive epoche operative: molte di queste unit\u00e0 furono fornite di tubi lanciasiluri, di dispositivi per la posa mine e per il lancio di torpedini da getto, mentre alcune erano dotate di una corazzatura leggera (e, peraltro, scarsamente efficace). Di fatto, la maggior parte degli esploratori venne riclassificata nel 1938 come cacciatorpediniere, mentre i pochi di dislocamento superiore alle 3000 t vennero in epoche varie riclassificati come incrociatori leggeri.\nStoria.\nK.u.k. Kriegsmarine.\nNella k.u.k. Kriegsmarine il primo esploratore fu l\"Admiral Spaun\", entrato in servizio nel 1910 e di 3.900 t a pieno carico, seguito dalla classe \"Helgoland\" che ne era una evoluzione. Vennero tutti impiegati nella prima guerra mondiale.\nRegia Marina.\nIl primo esploratore della Regia Marina fu il \"Quarto\", impostato nel 1909 (inizialmente classificato come nave da battaglia di 4\u00aa classe), varato nel 1911 (come esploratore) ed entrato in servizio nel 1912. La sua vita operativa si svolse prevalentemente nel corso del primo conflitto mondiale e nell'intervallo tra le due guerre. Pur essendo riclassificato incrociatore leggero nel 1938, fu radiato dai quadri nel 1939 e partecip\u00f2 al secondo conflitto mondiale solo come bersaglio per esercitazioni, in quanto le sue caratteristiche obsolete non gli consentivano di entrare nel teatro bellico.\nSuccessivamente al \"Quarto\", nel 1911 la Regia Marina si dot\u00f2 degli esploratori della classe Bixio (\"Nino Bixio\" e \"Marsala\"), navi senza grandi caratteristiche innovative e gravate da seri problemi di propulsione. Ebbero una vita operativa breve e poco intensa e furono radiati tra il 1927 e il 1929.\nLa classe \"Agordat\" di incrociatori protetti venne riclassificata come \"esploratori\" dal 1914 al 1921.\nDovendo rapidamente approntare altre unit\u00e0, la Regia Marina decise di modificare i progetti di alcuni cacciatorpediniere in costruzione, trasformandoli in un nuovo tipo di naviglio: gli esploratori leggeri con dislocamento compreso tra le 1000 e le 1500\u00a0t. Vennero cos\u00ec via via approntate la classe Alessandro Poerio (\"Alessandro Poerio\", \"Cesare Rossarol\" e \"Guglielmo Pepe\") nel 1914, la classe Mirabello (\"Carlo Mirabello\", \"Carlo Alberto Racchia\" e \"Augusto Riboty\") nel 1915-1916 e la classe Aquila (\"Aquila\", \"Sparviero\", \"Nibbio\" e \"Falco\") nel 1916-1919, inizialmente costruita per il Regno di Romania. Si trattava di navi complessivamente ben riuscite che svolsero egregiamente i compiti per cui erano state costruite ed ebbero una lunga vita operativa: in particolare due unit\u00e0 della classe Mirabello (\"Mirabello\" e \"Riboty\") parteciparono attivamente anche al secondo conflitto mondiale al quale il solo \"Riboty\" sopravvisse e fu radiato nel 1950.\nLa successiva classe Leone (\"Leone\", \"Tigre\", \"Pantera\", \"Leopardo\" e \"Lince\" \u2013 gli ultimi due mai varati) fu approntata solo nel 1923-1924: per quanto ben costruite e sintesi dell'esperienza derivante dai precedenti esploratori, erano navi gi\u00e0 concettualmente obsolete. Durante la seconda guerra mondiale per le loro caratteristiche vennero ritenute adatte all'uso nel Mar Rosso dove vennero inviate. Le sorti rapidamente sfavorevoli del conflitto in quella zona ne segnarono il destino: furono autoaffondate tutte e tre ai primi di aprile 1941.\nCon la costruzione della classe Leone sembrava doversi concludere la storia degli esploratori: i tempi erano definitivamente mutati e la ricognizione era ormai appannaggio consolidato dell'aviazione. Ciononostante la Regia Marina decise nel 1928 di dotarsi di nuove unit\u00e0 moderne dello stesso tipo: vennero cos\u00ec progettati e costruiti a partire dal 1928-1929 i 12 esploratori leggeri della classe Navigatori (\"Luca Tarigo\", \"Lanzerotto Malocello\", \"Leone Pancaldo\", \"Antonio da Noli\", \"Ugolino Vivaldi\", \"Antoniotto Usodimare\", \"Emanuele Pessagno\", \"Nicoloso da Recco\", \"Nicol\u00f2 Zeno\", \"Giovanni da Verazzano\", \"Alvise da Mosto\" e \"Antonio Pigafetta\").\nNel corso degli anni furono inquadrate, come esploratori, nella Regia Marina anche alcune unit\u00e0 provenienti da flotte di altra nazionalit\u00e0: esploratore \"Libia\" (ex incrociatore \"Drama\" della Marina turca) nel 1912; esploratori \"Bari\" (ex incrociatore leggero \"Pillau\" della Marina Imperiale germanica), \"Ancona\" (ex incrociatore leggero \"Graudenz\" della Marina Imperiale germanica) e \"Taranto\" (ex incrociatore leggero \"Strassburg\" della Marina Imperiale germanica) nel 1920 (tutte queste unit\u00e0, di dislocamento compreso tra le 3800 e le 4900\u00a0t, furono riclassificate incrociatore leggero nel 1929); esploratore leggero \"Premuda\" (ex cacciatorpediniere \"V.116\" della Marina Imperiale germanica) nel 1920 (riclassificato cacciatorpediniere nel 1938); esploratore leggero \"Cesare Rossarol 2\u00b0\" (ex cacciatorpediniere \"B.97\" della Marina Imperiale germanica) nel 1920 (riclassificato cacciatorpediniere nel 1929); esploratori \"Venezia\" (ex incrociatore leggero \"Saida\" della Marina Imperiale austroungarica) e \"Brindisi\" (ex incrociatore leggero \"Helgoland\" della Marina Imperiale austroungarica) nel 1920.\nLa maggior parte di questi esploratori non svolse mai l'attivit\u00e0 che la loro qualifica suggeriva: infatti, nella prima guerra mondiale l'impegno della Regia Marina fu prevalentemente in Adriatico, mare di limitate dimensioni in cui non si verificarono mai le condizioni operative per i movimenti delle grosse squadre navali, alle quali gli esploratori dovevano fornire la necessaria ricognizione; nella seconda guerra mondiale le condizioni operative erano gi\u00e0 storicamente e tecnologicamente mutate, in quanto la ricognizione era gi\u00e0 divenuta di pertinenza della Regia Aeronautica (per quanto il suo supporto alle operazioni navali italiane fu oggettivamente molto scarso) e le unit\u00e0 del tipo esploratore vennero rapidamente riconvertite ad altro uso (in massima parte di scorta ai convogli o di supporto agli sbarchi truppe).\nQuasi tutti gli esploratori di vecchia generazione della Regia Marina esaurirono la loro vita operativa tra le due guerre. Svolsero attivit\u00e0 bellica nella seconda guerra mondiale solamente il \"Bari\" (affondato nel giugno 1943), il \"Taranto\" (autoaffondato il 9 settembre 1943, recuperato dai tedeschi e definitivamente affondato il 23 ottobre 1943), il \"Mirabello\" (affondato per urto di mina nel maggio 1941) e il \"Riboty\" (sopravvissuto al conflitto e radiato nel 1950). Tra quelli di nuova generazione ebbero vita breve \"Leone, Tigre\" e \"Pantera\" (affondati nell'aprile 1941), mentre tutti i Navigatori (dei quali il solo \"Da Recco\" sopravvisse al conflitto), riclassificati cacciatorpediniere nel 1938, svolsero un'intensissima attivit\u00e0 bellica, impiegati in molteplici ruoli (scorta di squadra, appoggio sbarchi truppe, posa campi minati, trasporto materiali e truppe, soccorso ad altre unit\u00e0 navali) ma soprattutto nell'estenuante e rischiosa attivit\u00e0 di scorta ai convogli.\nRoyal Navy.\nLa Royal Navy fu la prima in assoluto a concepire ed impiegare questa tipologia di nave, con il \"Programma di costruzioni navali\" del 1903. La HMS Sentinel entr\u00f2 in servizio nel 1905 e fu la capoclasse di un numeroso gruppo di 8 unit\u00e0 costruite a coppie da diversi cantieri e seguiti da 7 unit\u00e0 successive modificate nell'armamento. Tra gli appartenenti alle classi successive, la HMS \"Pathfinder\" fu la prima nave ad essere affondata da un siluro lanciato da un sottomarino."}
{"id": "1219932", "revid": "536103", "url": "https://it.wikipedia.org/wiki?curid=1219932", "title": "Christina Milian", "text": "Biografia.\nNata nel New Jersey, si trasferisce poco dopo con la famiglia nel Maryland, dove a soli quattro anni inizia la sua carriera partecipando ad alcuni spot pubblicitari.\nNel marzo del 2010 d\u00e0 alla luce una bambina di nome Violet, avuta dal marito The-Dream, gi\u00e0 padre di tre figli, dal quale ha divorziato nel 2011.\nNel 2019 annuncia di essere in attesa di un bambino dal compagno Matt Pokora.\nCarriera cinematografica.\nNel 1998 lavora nel programma televisivo di Disney Channel \"Movie Surfers\", sotto il nome di Tina Flores. In seguito presta la sua voce al film d'animazione \"A Bug's Life - Megaminimondo\" e ottiene un ruolo minore nella commedia \"American Pie\", oltre a varie comparsate in serie tv come \"Streghe\", \"Un genio in famiglia\" e molte altre.\nNel 2002 \u00e8 la presentatrice dello show televisivo di MTV \"Wannabes\". Sul set dello show conosce il regista Joseph Kahn, che in seguito le affider\u00e0 una parte nel suo film \"Torque - Circuiti di fuoco\"; successivamente recita nei film \"Fidanzata in prestito\", \"L'uomo di casa\" con Tommy Lee Jones, \"Be Cool\" seguito di \"Get Shorty\" e l'horror \"Pulse\" con Kristen Bell e Ian Somerhalder.\nNel 2007 \u00e8 guest star nell'episodio \"Action\" della settima serie del telefilm \"Smallville\".\nPartecipa assieme a Christina Applegate, Eva Longoria e Ryan Seacrest al videoclip di Jessica Simpson \"A Pubblic Affair\".\nNel 2009 \u00e8 l'attrice protagonista di \"Ragazze nel pallone - Lotta finale\".\n\u00c8 anche apparsa in due videogiochi di Electronic Arts: \"Def Jam Vendetta\" e \"Need for Speed Undercover\".\nNel 2020 viene annunciato che Christina Milian sar\u00e0 protagonista di una serie Netflix prodotta da Alicia Keys ed incentrata su un'aspirante popstar di nome Erica.\nEsordi, Christina Milian (2000 - 2003).\nNel 2000 Christina fa il suo debutto musicale partecipando al brano di Ja Rule \"Between Me &amp; You\", che ottiene un notevole successo in USA e UK. appare in un video di Mya ed \u00e8 coautrice del brano \"Play\" di Jennifer Lopez, contenuto nel suo secondo album. Secondo quanto affermato da giornalisti e critici musicali, Christina Milian canta in realt\u00e0 il ritornello del brano della Lopez pur essendo accreditata come autrice e backing vocals. In seguito a questi lavori, Christina firma un contratto con la Def Soul Records (componente della Def Jam) ed inizia a registrare il suo album di debutto in Svezia.\nNel 2001 pubblica il suo album di debutto che porta semplicemente il suo nome; l'album, di cui \u00e8 produttrice e coautrice, vanta collaborazioni con Ja Rule e Jermaine Dupri ed \u00e8 anticipato dallo scoppiettante singolo \"AM to PM\" che scala le classifiche di mezzo mondo. Nonostante la pubblicazione internazionale sia avvenuta nel 2001, l'album viene posticipato al 2002 in USA per via dei risvolti mediatici relativi all'attentato dell'11 settembre: secondo quanto dichiarato successivamente dalla Milian, nessun nuovo artista ebbe effettivamente modo di pubblicare un album in USA in quel periodo.\nIl secondo singolo \u00e8 \"When You Look at Me\". Nel 2002 realizza \"Call Me Beep Me\", sigla della serie animata Disney \"Kim Possible\". Sempre nel 2002, la casa discografica di Christina fallisce: invece di venire assorbita dalla Def Jam come accade a molti altri artisti, la Milian entra a far parte della Island Records, che come la Def Jem fa parte di Universal Music Group. In questo frangente, la Milian e la casa discografica convengono nel non pubblicare pi\u00f9 il suo album di debutto in USA, in quanto non conforme all'immagine e alle sonorit\u00e0 con cui erano intenzionati a lavorare per il suo secondo progetto.\nIt's About Time, So Amazin (2004-2006).\nNel 2004 pubblica il suo secondo album intitolato \"It's About Time\", presentandosi sotto una luce pi\u00f9 sexy rispetto all'esordio. Il primo singolo \u00e8 \"Dip It Low\" che vede la partecipazione di Fabolous, mentre come secondo singolo viene estratto il brano \"Whatever U Want\". Dip It Low ottiene un notevole successo internazionale e viene nominato ai Grammy Awards. L'album riceve critiche miste, prevalentemente positive per le up tempo e negative per le ballad, e viene paragonato a lavori di artisti come Jennifer Lopez e Beyonc\u00e9 da parte di molti critici. La stessa Christina Milian ammette di aver cambiato radicalmente immagine e stile rispetto al precedente lavoro, avendo optato per un'immagine pi\u00f9 sexy.\nNel 2006, dopo essere stata incoraggiata dalla sua etichetta a lavorare su un sound maggiormente urban, pubblica il suo terzo lavoro \"So Amazin\"', anticipato dal singolo \"Say I\" con la partecipazione di Young Jeezy. L'album ha tuttavia molto meno successo rispetto ai precedenti, e la Milian ne ha attribuito la colpa alla sua etichetta discografica, la Island Records, rea di non aver fatto una promozione adeguata e per essersi concentrata troppo sul lancio della nuova stella del pop Rihanna. In seguito a queste controversie, Christina Milian decide di lasciare l'etichetta Nello stesso anno pubblica il suo primo greatest hits \"The Best of Christina Milian,\" ultima pubblicazione con la Island.\nEvelope, 4U.\nIn seguito alla fine dei rapporti con la Island, Christina firma un contratto con la Myspace Records e inizia a lavorare su un nuovo album intitolato Elope. Successivamente, la cantante annuncia di aver firmato un contratto con la Interscope Records per la pubblicazione del disco, che comunque ad oggi non \u00e8 mai stato pubblicato. Nel 2009, Christina Milian \u00e8 autrice del singolo \"Baby\" di Justin Bieber, brano che ottiene un notevole successo lanciando definitivamente la carriera dell'artista.\nNegli anni duemiladieci, Christina Milian entra a far parte della Young Money Entertainment, etichetta fondata dal rapper Lil Wayne. La cantante pubblica alcuni singoli, inclusi vari duetti con Wayne, e ha modo di esibirsi insieme a lui durante gli American Music Awards. Nel 2013, Christina Milian pubblica il mixtape \"#TinaTurnUp\" e partecipa al talent show Dancing With The Stars.\nIl 4 dicembre 2015 Christina pubblica il suo EP \"4U\".\nDoppiatrici italiane.\nNelle versioni in italiano dei suoi film, Christina Milian \u00e8 stata doppiata da:"}
{"id": "1219934", "revid": "121560317", "url": "https://it.wikipedia.org/wiki?curid=1219934", "title": "Clan \u014cuchi", "text": "Il \u00e8 stato un nobile clan feudale giapponese; apparteneva ad un alto ed illustre lignaggio che si diceva discendesse da un principe coreano che si stabil\u00ec in Giappone nell'anno 611.\nStoria.\nGli \u014cuchi furono una grande casata e le loro gesta ne fecero protagonisti per secoli della storia del Giappone.\nIl Clan si radic\u00f2 nell'estremit\u00e0 orientale dell'isola di Honsh\u016b, dove fond\u00f2 vari castelli.\nDurante lo Shogunato Ashikaga il capo del clan, \u014cuchi Hiroyo partecip\u00f2 alla Guerra delle Corti, cambiando spesso fazione. Alla fine, nel 1364, si schier\u00f2 con gli Ashikaga ricevendone le province di Nagato e Iwami come premio. Suo figlio \u014cuchi Yoshihiro combatt\u00e9 per il terzo shogun Ashikaga, Yoshimitsu, e fu da lui nominato capo dei negoziati che portarono alla definizione dei diritti fra le dinastie rivali. Pochi anni dopo per\u00f2 si schier\u00f2 a favore di uno shogun rivale e mor\u00ec in battaglia. Lasci\u00f2 un figlio di 5 anni, \u014cuchi Masahiro, che crebbe sotto la tutela di uno zio e divenuto adulto vendic\u00f2 l'assassinio dello shogun Yoshinori, aumentando il prestigio familiare. Mor\u00ec per\u00f2 senza prole e la sua eredit\u00e0 pass\u00f2 al nipote di un suo nipote: \u014cuchi Yoshioki (1477-1528), sotto il quale il clan raggiunse la massima potenza, sia politica che militare. Tra l'altro combatt\u00e9 gli Hosokawa, che avevano deposto lo shogun Ashikaga Yoshitane, sconfiggendone il capo Hosokawa Sumimoto e reinvestendo lo stesso shogun spodestato.\nSuo figlio \u014cuchi Yoshitaka (1507-1551) non fu altrettanto valente combattente e buon politico ma ignor\u00f2 le sue responsabilit\u00e0 e si dedic\u00f2 solo alla letteratura, alle arti ed ai piaceri.\nNe approfitt\u00f2 un servitore del clan, Sue Harukata, per complottare contro di lui, in un classico \"gekokujo\" (\"vassalli che vincono i signori\"). Yoshitaka tent\u00f2 inutilmente di richiamare i suoi samurai ma poi decise di ritirarsi nel Tempio di Hosen-ji. Fu quindi costretto a rifugiarsi a Nagato, dove venne assediato da Sue Harukata e si suicid\u00f2. Poco dopo ne segu\u00ec l'esempio il figlio, ponendo fine ai nove secoli di storia della dinastia.\nLa vittoria di Sue Harukata per\u00f2 dur\u00f2 poco.\nDopo pochi anni fu sconfitto da un altro ex vassallo degli \u014cuchi: M\u014dri Motonari nel 1555 nella battaglia di Miyajima. Motonari convinse Sue Harukata a creare una base sull'isola che venne poi distrutta da un attacco a sorpresa dei M\u014dri.\nI M\u014dri vendicarono cos\u00ec i loro antichi signori e succedettero loro come uno dei clan pi\u00f9 potenti del Giappone."}
{"id": "1219935", "revid": "1605525", "url": "https://it.wikipedia.org/wiki?curid=1219935", "title": "Michael Dibdin", "text": "Autore di libri gialli, ha creato la serie con Aurelio Zen."}
{"id": "1219936", "revid": "228587", "url": "https://it.wikipedia.org/wiki?curid=1219936", "title": "Northern League (baseball)", "text": "La Northern League, con sede a Chicago, \u00e8 una lega indipendente di baseball che opera nel nord degli USA e nelle province canadesi di Alberta e Manitoba. Opera in citt\u00e0 che non hanno squadre affiliate alla Major League Baseball o alla Minor League Baseball.\nNella NL i giocatori che non hanno un contratto con la MLB o la Minor League possono comunque giocare ad alto livello e mettersi in mostra. Il livello della lega \u00e8 stimato fra A e AA.\nStoria.\nL'attuale incarnazione della NL fu creata nel 1993 per iniziativa del primo commissioner: Miles Wolff, che le diede il via dopo essere stato contattato da molte citt\u00e0 degli USA centroccidentali. Dopo averne visitate alcune, soprattutto Duluth (Minnesota), inizi\u00f2 a contattare potenziali azionisti della lega.\nLa lega prese il via nel 1993 con sei squadre: Duluth-Superior Dukes (Duluth, Superior WI), Rochester Aces (Rochester, Minnesota), St. Paul Saints (St. Paul, Minnesota), Sioux Falls Canaries (Sioux Falls, South Dakota), Sioux City Explorers (Sioux City, Iowa) e Thunder Bay Whiskey Jacks (Thunder Bay, Ontario). Le prospettive inizialmente non erano buone e molti previdero un fallimento a breve, specialmente a St. Paul, dove la competizione con i Minnesota Twins port\u00f2 molti giornalisti sportivi locali a considerare la NL una \"beer league.\"\nNei fatti la lega fu in generale un discreto successo, con una sola franchigia, Rochester, che fall\u00ec nell'attrarre un pubblico significativo. La franchigia degli Aces fu venduta e spostata a Winnipeg e rinominata Winnipeg Goldeyes.\nParte del successo della lega \u00e8 legato alla struttura delle squadre, con tetto salariale e regole sul roster. Le squadre non possono avere pi\u00f9 di 4 veterani (con pi\u00f9 di cinque anni di esperienza professionale) e devono avere almeno altrettanti esordienti. Il resto della rosa \u00e8 fatta di giocatori con varia esperienza.\nLa lega crebbe da sei a otto squadre nel 1996 con l'aggiunta delle franchigie dei Fargo-Moorhead RedHawks (Fargo, North Dakota) e dei Madison Black Wolf (Madison, Wisconsin). Dopo il 1998 i Whiskey Jacks, originariamente con la seconda affluenza della federazione, furono venduti e divennero gli Schaumburg Flyers (Schaumburg, Illinois) nel 1999.\nNel 1999 la NL si fuse con la Northeast League, nata nel 1995. Le originali franchigie della Northern League formarono la Northern League Central e le squadre della Northeast League divennero la Northern League East. Nonostante fossero diventate un'unica lega le due divisioni giocarono contro solo durante i playoff. L'espansione del 2002 nel central aggiunse i Joliet JackHammers (Joliet, Illinois) e i Gary SouthShore RailCats (Gary, Indiana).\nTerminati i quattro anni di contratto fra le due associazioni, il rapporto si concluse. La Northeast League fu ricostituita come una lega separata e fu poi riformata come Can-Am League. Il commissioner Miles Wolff lasci\u00f2 la sua creazione e fu sostituito da Mike Stone.\nAltre due squadre con scarsa affluenza andarono in difficolt\u00e0: nel 2001 i Madison Black Wolf divennero i Lincoln Saltdogs (Lincoln, Nebraska) mentre nel 2003 i Duluth-Superior Dukes divennero i Kansas City T-Bones (Kansas City, Kansas).\nNel 2004 la NL si allarg\u00f2 alla provincia di Alberta, con la nascita dei Calgary Vipers e degli Edmonton Cracker-Cats.\nDopo la stagione 2005 i St. Paul Saints, Sioux Falls Canaries, Lincoln Saltdogs e Sioux City Explorers lasciarono la NL e crearono una nuova lega minore indipendente, chiamata American Association of Independent Professional Baseball. Nel 2006 la NL ha giocato con due divisioni e 8 squadre.\nIn dodici stagioni pi\u00f9 di 25 giocatori della NL sono stati ingaggiati dalla MLB. Fra questi ci sono: J.D. Drew, Kevin Millar, Jeff Zimmerman e Rey Ordo\u00f1ez. D'altra parte numerosi ex-giocatori, allenatori e dirigenti MLB hanno partecipato o stanno partecipando alla NL."}
{"id": "1219938", "revid": "729019", "url": "https://it.wikipedia.org/wiki?curid=1219938", "title": "Strada statale 603 di San Giorgio Jonico", "text": "La ex strada statale 603 di San Giorgio Jonico (SS 603), ora \"strada provinciale 4 bis ex SS 603 (SP 4 bis)\" in provincia di Brindisi e \"strada provinciale ex SS 603 Carosino - Francavilla Fontana (SP ex SS 603)\" in provincia di Taranto, era una strada statale italiana, che fungeva da collegamento interprovinciale in Puglia. Attualmente \u00e8 classificata come strada provinciale in tutto il suo percorso.\nPercorso.\nLa strada ha origine nei pressi di Francavilla Fontana e proseguendo in direzione sud-ovest, raggiunge il confine con la provincia di Taranto, entrata nella quale, raggiunge il centro abitato di Carosino ed infine quello di San Giorgio Jonico.\nTracciato\nStoria.\nGi\u00e0 contemplata nel piano generale delle strade aventi i requisiti di statale del 1959, \u00e8\nsolo col decreto del Ministro dei lavori pubblici del 23 settembre 1969 che viene elevata a rango di statale con i seguenti capisaldi d'itinerario: \"innesto strada statale n. 7 a Francavilla Fontana - Carosino - innesto strada statale n. 7 ter a San Giorgio Ionico\".\nIn seguito al decreto legislativo n. 112 del 1998, dal 2001 la gestione \u00e8 passata dall'ANAS alla Regione Puglia, che ha provveduto al trasferimento dell'infrastruttura al demanio della Provincia di Brindisi e della Provincia di Taranto per le tratte territorialmente competenti."}
{"id": "1219947", "revid": "287204", "url": "https://it.wikipedia.org/wiki?curid=1219947", "title": "Seconda Lega (calcio)", "text": "La Seconda Lega di calcio svizzero \u00e8 il sesto livello su una scala di 9. Essa \u00e8 gestita dalle autorit\u00e0 regionali del calcio.\nSuddivisioni 2019-2020.\nSeconda Lega AFV.\n1 gruppo da 14 squadre.\nSeconda Lega AFBJ.\n2 gruppi da 12 squadre.\nSeconda Lega IFV.\n1 gruppo da 14 squadre.\nSeconda Lega FVNWS.\n1 gruppo da 14 squadre.\nSeconda Lega OFV.\n2 gruppi da 12 squadre.\nSeconda Lega SOFV.\n1 gruppo da 12 squadre.\nSeconda Lega FVRZ.\n2 gruppi da 14 squadre.\nSeconda Lega FTC.\n1 gruppo da 14 squadre.\nSeconda Lega FFV.\n1 gruppo da 12 squadre.\nSeconda Lega ACGF.\n1 gruppo da 12 squadre.\nSeconda Lega ANF.\n1 gruppo da 12 squadre.\nSeconda Lega AVF.\n1 gruppo da 12 squadre.\nSeconda Lega ACFV.\n2 gruppi da 14 squadre."}
{"id": "1219950", "revid": "326822", "url": "https://it.wikipedia.org/wiki?curid=1219950", "title": "AVSC", "text": ""}
{"id": "1219953", "revid": "588403", "url": "https://it.wikipedia.org/wiki?curid=1219953", "title": "Ganjasar Fowtbolayin Akowmb", "text": "Il Ganjasar Fowtbolayin Akowmb (in armeno: \u0533\u0561\u0576\u0571\u0561\u057d\u0561\u0580 \u0556\u0578\u0582\u057f\u0562\u0578\u056c\u0561\u0575\u056b\u0576 \u0531\u056f\u0578\u0582\u0574\u0562), noto anche come Gandzasar FC, \u00e8 stata una societ\u00e0 calcistica armena della citt\u00e0 di Kapan. Fondato nel 1963, il club milita nella seconda divisione nazionale e gioca le partite casalinghe nel Lernagorts Stadium.\nStoria.\nPartecipa alle qualificazioni per la fase a gironi della UEFA Europa League 2018-2019, ma viene eliminata al primo turno dal Lech Pozna\u0144, nonostante una vittoria inutile al ritorno in casa per 2-1 (2-0 a favore per i polacchi il match di andata).\nOrganico.\nRosa 2019-2020.\n\"Aggiornata al 6 febbraio 2020.\"\nStatistiche e record.\nStatistiche nelle competizioni UEFA.\nTabella aggiornata alla fine della stagione 2019-2020."}
{"id": "1219954", "revid": "1318658", "url": "https://it.wikipedia.org/wiki?curid=1219954", "title": "Ugolino Vivaldi (cacciatorpediniere)", "text": "L'Ugolino Vivaldi \u00e8 stato un esploratore e successivamente un cacciatorpediniere della Regia Marina.\nStoria.\nNome e motto.\nIl \"Vivaldi\" prese nome dal navigatore genovese Ugolino Vivaldi del quale nel 1291 si persero le tracce dopo che, insieme al fratello Vadino, si era avventurato su fragili galee oltre lo Stretto di Gibilterra, dirigendosi poi a sud lungo le coste africane.\nIl motto della nave \"Con la prora diritta a gloria e a morte\" \u00e8 tratto da \"La notte di Caprera\" (da \"Elettra\", 1903) di Gabriele D'Annunzio.\nGli anni Trenta.\nIl \"Vivaldi\" fu la sesta unit\u00e0 della classe ad entrare in servizio nella primavera del 1930 come esploratore leggero, subendo subito il primo importante ciclo di modifiche per il miglioramento della stabilit\u00e0 (alleggerimento e abbassamento delle sovrastrutture), nonch\u00e9 la sostituzione di timone (1932) e tubi lanciasiluri.\nAssegnato al I Gruppo Divisione Esploratori, nel periodo tra le due guerre effettu\u00f2 la normale attivit\u00e0 di squadra.\nTra la fine del 1930 e l'inizio del 1931 prese parte, con funzioni di appoggio, alla crociera aerea transatlantica Italia-Brasile di Italo Balbo.\nPrese parte alle operazioni di appoggio navale durante la guerra civile spagnola (1936-1938).\nNel 1938 sub\u00ec per primo le modifiche di allargamento dello scafo e rifacimento della prora che, infatti, risult\u00f2 pi\u00f9 bassa e meno arrotondata rispetto alle unit\u00e0 gemelle; fu anche incrementato l'armamento.\nNello stesso anno il \"Vivaldi\" fu riclassificato cacciatorpediniere e assegnato alla XIV Squadriglia Cacciatorpediniere nell'ambito della II Squadra Navale.\nNel 1939 partecip\u00f2 alle operazioni per la conquista dell\u2019Albania.\nLa seconda guerra mondiale.\n1940.\nAll'ingresso dell'Italia nel secondo conflitto mondiale era caposquadriglia della XIV Squadriglia Cacciatorpediniere con base a Taranto, che formava con i gemelli \"da Noli\", \"Pancaldo\" e \"Malocello\". Comandante dell'unit\u00e0 era il capitano di vascello Giovanni Galati, che mantenne il comando del cacciatorpediniere sino all'inizio del 1942. Il \"Vivaldi\" ebbe fin dagli inizi una carriera operativa intensa e ricca di azioni: partecip\u00f2 a numerose missioni di squadra e di scorta ai convogli, nelle quali si distinse sempre per la sua aggressivit\u00e0 sia offensiva che difensiva, e per il valore dimostrato che gli merit\u00f2 la medaglia d'argento.\nPartecip\u00f2 alla battaglia di Punta Stilo del 9 luglio 1940, facendo parte del gruppo di protezione e sostegno composto da V Divisione corazzate, IV e VIII Divisione incrociatori con altre quattro Squadriglie di cacciatorpediniere. In realt\u00e0 la XIV Squadriglia (\"Vivaldi\", \"Da Noli\" e \"Pancaldo\") era stata inizialmente lasciata in porto di riserva a Taranto ma, mentre l'operazione in corso si trasformava da scorta convogli a scontro con la Mediterranean Fleet, tre cacciatorpediniere andarono in avaria e l'ammiraglio Inigo Campioni, comandante la flotta italiana, decise di far muovere anche \"Vivaldi\", \"Da Noli\" e \"Pancaldo\" a rinforzo del gruppo, in sostituzione delle tre unit\u00e0 guaste; la partenza della XIV Squadriglia da Taranto avvenne alle 6:18 del 9 luglio. Lo scontro per la XIV Squadriglia (ridotta peraltro ai soli \"Vivaldi\" e \"Pancaldo\" per avaria del \"Da Noli\") si risolse in un nulla di fatto: furono gli ultimi cacciatorpediniere italiani ad attaccare e quando lo fecero, alle 16:28, il comandante della squadriglia decise di rinunciare all'attacco col siluro in quanto le unit\u00e0 nemiche (in quel momento ancora a 18.000 metri di distanza) si stavano allontanando; il \"Vivaldi\" fu fatto oggetto del lancio di due siluri, che pot\u00e9 evitare con la manovra. Terminata la battaglia \"Vivaldi\" e \"Pancaldo\" rientrarono ad Augusta dove si rifornirono di carburante e dove, nella serata del 10 luglio, furono attaccate da tre aerosiluranti britannici: uno dei siluri, diretto contro il \"Vivaldi\", manc\u00f2 il bersaglio, mentre il \"Pancaldo\" fu colpito ed affond\u00f2.\nIl 1\u00ba agosto lasci\u00f2 Augusta insieme ai gemelli \"da Noli\", \"Pessagno\", \"Usodimare\" e \"da Recco\" per una missione di caccia antisommergibile. Quello stesso giorno il \"Vivaldi\" avvist\u00f2 un sommergibile in navigazione dodici miglia a sud di Capo Spartivento Calabro, a meno di 2500 metri di distanza: si trattava dell'HMS \"Oswald\". Il \"Vivaldi\", dopo aver danneggiato il sommergibile con il lancio di alcune bombe di profondit\u00e0, lo speron\u00f2 provocandone, alle 23:05, l'affondamento. Il cacciatorpediniere trasse inoltre in salvo (e cattur\u00f2) 52 dei 55 membri dell'equipaggio dell\u2019\"Oswald\".\nIn seguito ai danni riportati nello speronamento il \"Vivaldi\" trascorse un mese in cantiere per le riparazioni.\nNella notte tra il 7 e l'8 ottobre il \"Vivaldi\", insieme ai gemelli \"da Noli\" e \"Tarigo\", pos\u00f2 un campo minato al largo di Capo Bon: su queste mine affond\u00f2 successivamente il cacciatorpediniere britannico \"Hyperion\".\nIntorno alle otto del mattino del 12 ottobre salp\u00f2 da Messina insieme alle due unit\u00e0 sezionarie ed agli incrociatori della III Divisione (\"Trento\", \"Trieste\", \"Bolzano\") per soccorrere le unit\u00e0 coinvolte nello scontro di Capo Passero; quando si vide che le navi superstiti non necessitavano di soccorsi, le unit\u00e0 partite da Messina si misero alla ricerca delle unit\u00e0 inglesi, cercandole fino ad oltre mezzogiorno senza per\u00f2 individuarle.\nIl 7 novembre fu inviato insieme a \"Da Noli\" e \"Malocello\" ad attaccare unit\u00e0 nemiche, ma non riusc\u00ec a trovarle.\n1941.\nNella notte tra il 7 e l'8 gennaio 1941, insieme ai gemelli \"da Noli\", \"Malocello\" e \"Tarigo\" ed alle torpediniere \"Vega\" e \"Sagittario\", effettu\u00f2 la posa dei campi minati \u00abX 2\u00bb ed \u00abX 3\u00bb (180 mine ciascuno) al largo di Capo Bon.\nIl 22 gennaio rilev\u00f2, insieme a \"da Noli\", \"Malocello\" e \"Tarigo\", i cacciatorpediniere \"Freccia\" e \"Saetta\" nella scorta, sulla rotta Napoli-Trapani, ai trasporti truppe \"Marco Polo\", \"Conte Rosso\", \"Esperia\" e \"Victoria\": il convoglio giunse indenne a Tripoli il 24, nonostante un attacco portato dal sommergibile HMS \"Unique\" contro l\u2019\"Esperia\", che non fu nemmeno notato.\nDal 1\u00b0 al 3 marzo scort\u00f2 sulla rotta di rientro Tripoli-Napoli, insieme alle torpediniere Procione, Orsa e Calliope, i piroscafi Alicante, Arcturus, Leverkusen e Wachtfels.\nIl 5 marzo salp\u00f2 da Napoli scortando, insieme ai cacciatorpediniere \"Lampo\", \"Malocello\", \"da Noli\" e \"Folgore\", i trasporti tedeschi \"Ankara\", \"Reichenfels\", \"Marburg\" e \"Kybfels\"; dopo una tappa a Palermo l'8, l'indomani il convoglio prosegu\u00ec per la Libia.\nDal 2 al 4 aprile scort\u00f2 \u2013 insieme a \"Da Noli\" e \"Malocello\" \u2013 da Tripoli a Napoli, nella navigazione di ritorno, il trasporto truppe \"Galilea\" (silurato e gravemente danneggiato alcuni giorni prima dal sommergibile \"Upright\") e i mercantili \"Ankara\", \"Reichenfels\", \"Marburg\" e \"Kybfels\".\nIl 12 aprile scort\u00f2, unitamente ai cacciatorpediniere \"da Noli\", \"Dardo\" e \"Malocello\" (scorta poi rinforzata con l'invio, da Tripoli, delle torpediniere \"Circe\" e \"Montanari\") un convoglio composto dai piroscafi \"Galilea\", \"Marburg\", \"Ankara\", \"Reichenfels\" e \"Kybfels\" (da Malta furono fatti uscire i cacciatorpediniere \"Jervis\", \"Janus\", \"Nubian\" e \"Mohawk\" per intercettare il convoglio, ma non vi riuscirono).\nSempre in aprile prese parte alle operazioni di salvataggio dei sopravvissuti del convoglio \u00abTarigo\u00bb, distrutto da una formazione di cacciatorpediniere britannici il 16 aprile.\nDal 4 al 5 maggio scort\u00f2 da Napoli a Tripoli, insieme ai gemelli \"Da Noli\" e \"Malocello\" ed alle torpediniere \"Pegaso\", \"Orione\" e \"Cassiopea\" un convoglio composto dai trasporti truppe \"Victoria\" e \"Calitea\" e dalle motonavi merci \"Andrea Gritti\", \"Barbarigo\", \"Sebastiano Venier\", \"Marco Foscarini\" ed \"Ankara\".\nIl 26 maggio salp\u00f2 da Napoli per scortare a Tripoli, insieme al gemello \"Da Noli\" ed alle torpediniere \"Cigno\", \"Procione\" e \"Pegaso\", le motonavi \"Andrea Gritti\", \"Marco Foscarini\", \"Sebastiano Venier\", \"Rialto\", \"Ankara\" e \"Barbarigo\"; nonostante gli attacchi aerei, che danneggiarono la \"Foscarini\" e la \"Venier\", il convoglio giunse a destinazione il 28.\nDal 7 giugno al 4 agosto il \"Vivaldi\" rest\u00f2 in cantiere a La Spezia per grandi lavori di manutenzione.\nIl 13 agosto salp\u00f2 da Napoli per scortare a Tripoli, insieme ai cacciatorpediniere \"Malocello\", \"Folgore\", \"Strale\" e \"Fulmine\" ed alla torpediniera \"Orsa\", un convoglio composto dai trasporti \"Andrea Gritti\", \"Rialto\", \"Vettor Pisani\", \"Francesco Barbaro\" e \"Sebastiano Venier\"; tale convoglio giunse indenne il 15 nonostante attacchi aerei, ma durante uno di questi attacchi un cannone del \"Vivaldi\" esplose accidentalmente obbligando la nave a dirigere per Bengasi. Il 14 agosto il convoglio era stato attaccato da un sommergibile con due siluri: dopo aver evitato le armi, il Vivaldi gett\u00f2 quattro bombe di profondit\u00e0 e osserv\u00f2 poi venire a galla bolle d'aria, pezzi di legno e nafta, ritenendo quindi di aver affondato l'unit\u00e0 subacquea nemica (tuttavia non esistono conferme da parte della Royal Navy in merito alla perdita di un sommergibile per tale azione). Sempre durante tale scorta il Vivaldi ritenne di aver colpito con le proprie armi quattro aerosiluranti britannici, ma fu a sua volta mitragliato con la morte di tre uomini ed il ferimento grave di altri sei (almeno uno dei quali mor\u00ec in seguito).\nIl 19 agosto appartenne \u2013 in qualit\u00e0 di caposcorta \u2013, insieme ai cacciatorpediniere \"Gioberti\", \"Da Recco\", \"Gioberti\" ed alla torpediniera \"Dezza\", cui poi si aggreg\u00f2 anche la X Squadriglia (\"Maestrale\", \"Grecale\", \"Libeccio\", \"Scirocco\"), alla scorta di un convoglio in navigazione da Napoli a Tripoli (trasporti truppe \"Marco Polo\", \"Esperia\", \"Neptunia\" ed \"Oceania\"); Vivaldi e Gioberti diedero la caccia, senza risultato, a due sommergibili, ma il 20 agosto, quando ormai i trasporti avevano imboccato la rotta di sicurezza per Tripoli (scampando anche ad un attacco da parte del sommergibile HMS \"Unbeaten\") il sommergibile britannico \"Unique\" silur\u00f2 l\u2019\"Esperia\", che affond\u00f2 in posizione 33\u00b003' N e 13\u00b003' E; fu possibile trarre in salvo ben 1139 uomini, mentre le vittime furono 31.\nNella notte del 12-13 ottobre avrebbe dovuto effettuare la posa di un campo minato, insieme ai cacciatorpediniere \"Malocello\", \"Camicia Nera\", \"Pigafetta\", \"da Verrazzano\" e \"Aviere\" ed agli incrociatori leggeri \"Eugenio di Savoia\", \"Montecuccoli\" e \"Duca d\u2019Aosta\", ma l'operazione fu annullata in seguito all'uscita in mare della Mediterranean Fleet.\nIn novembre fu dislocato a Taranto.\nIl 21 novembre 1941 usc\u00ec in mare per scortare a Messina, insieme all'incrociatore leggero \"Garibaldi\", ai cacciatorpediniere \"da Noli\", \"Alpino\", \"Granatiere\", \"Fuciliere\", \"Corazziere\" e \"Carabiniere\" ed alla torpediniera \"Perseo\", l'incrociatore leggero \"Duca degli Abruzzi\", gravemente danneggiato da aerosiluranti durante una missione di scorta indiretta a due convogli per la Libia.\nAlle tre del pomeriggio del 13 dicembre salp\u00f2 da Taranto insieme ai gemelli \"Da Noli\", \"Malocello\", \"da Recco\" e \"Zeno\" e si aggreg\u00f2 al gruppo scorta indiretta \u2013 corazzate \"Littorio\" e \"Vittorio Veneto\", cacciatorpediniere \"Granatiere\", \"Bersagliere\", \"Fuciliere\" e \"Alpino\", torpediniere \"Clio\" e \"Centauro\" \u2013 nell'ambito dell'operazione \u00abM 41\u00bb, che fu per\u00f2 funestata dagli attacchi dei sommergibili, che danneggiarono la \"Vittorio Veneto\" ed affondarono due mercantili, il \"Filzi\" ed il \"Del Greco\": il \"Vivaldi\" scort\u00f2 a Taranto, insieme ai cacciatorpediniere \"Da Noli\", \"Aviere\", \"Geniere\", \"Carabiniere\" e \"Camicia Nera\" ed alle torpediniere \"Lince\" ed \"Aretusa\", la corazzata danneggiata.\nDal 16 al 18 dicembre, nell'ambito dell'operazione di traffico \u00abM 42\u00bb, scort\u00f2 da Taranto a Tripoli, unitamente ai gemelli \"Da Noli\", \"Malocello\", \"Da Recco\", \"Zeno\" e \"Pessagno\", il convoglio \u00abL\u00bb, composto dalle moderne motonavi \"Napoli\", \"Monginevro\" e \"Vettor Pisani\" (inizialmente le navi viaggiarono insieme ad un altro convoglio, l'\u00abN\u00bb \u2013 motonave \"Ankara\", cacciatorpediniere \"Saetta\", torpediniera \"Pegaso\" \u2013 separandosi poi al largo di Misurata). Alle 21:40 del 18 dicembre la \"Napoli\" fu colpita da bombardieri ed aerosiluranti al largo di Tagiura riportando seri danni, ma il \"Da Noli\" la prese a rimorchio trainandola a Tripoli (ove arriv\u00f2 l'indomani).\n1942.\nAlle 10.15 del 3 gennaio 1942 salp\u00f2 da Messina unitamente ai cacciatorpediniere \"Bersagliere\", \"Fuciliere\", \"Usodimare\" e \"Da Recco\" per scortare a Tripoli, nell'ambito dell'operazione \u00abM 43\u00bb (tre convogli per la Libia con in mare complessivamente 6 mercantili, 6 cacciatorpediniere e 5 torpediniere), un convoglio composto dalle moderne motonavi \"Nino Bixio\", \"Lerici\" e \"Monginevro\": tutti i mercantili giunsero a destinazione il 5 gennaio.\nIl 22 gennaio fece parte \u2013 insieme ai cacciatorpediniere \"Da Noli\", \"Camicia Nera\", \"Malocello\", \"Geniere\" ed \"Aviere\" ed alle torpediniere \"Orsa\" e \"Castore\" \u2013 della scorta diretta all'operazione \u00abT. 18\u00bb (un convoglio formato dal trasporto truppe \"Victoria\" \u2013 partito da Taranto \u2013 e dai cargo \"Ravello\", \"Monviso\", \"Monginevro\" e \"Vettor Pisani\" \u2013 salpati da Messina \u2013, con a bordo in tutto 15.000 tonnellate di materiali, 97 carri armati, 271 automezzi e 1467 uomini); il 23, durante la navigazione, la \"Victoria\" fu immobilizzata e poi affondata da due attacchi di aerosiluranti, mentre il resto del convoglio giunse a destinazione.\nIl 21 febbraio prese parte all'operazione di traffico \u00abK 7\u00bb scortando, insieme ai cacciatorpediniere \"Strale\", \"Zeno\", \"Malocello\" e \"Premuda\" ed alla torpediniera \"Pallade\", un convoglio composto dai trasporti \"Monginevro\", \"Ravello\" ed \"Unione\" sulla rotta da Messina (da dove il convoglio part\u00ec alle 17:30 del 21) a Tripoli.\nAlle 16:30 del 13 giugno salp\u00f2 da Cagliari (al comando del capitano di vascello Ignazio Castrogiovanni) insieme a \"Zeno\" e \"Malocello\" per attaccare \u2013 insieme alla VII Divisione incrociatori (\"Montecuccoli\" ed \"Eugenio di Savoia\") ed alla X Squadriglia cacciatorpediniere (\"Premuda\", \"Gioberti\", \"Ascari\", \"Oriani\") \u2013 il convoglio britannico \u00abHarpoon\u00bb nell'ambito della Battaglia di mezzo giugno. All'inizio del combattimento il \"Vivaldi\" ed il \"Malocello\" (lo \"Zeno\" era rientrato per un guasto ai motori, cos\u00ec come del resto il \"Gioberti\") si trovavano in coda alla formazione, e, dato che il \"Malocello\" aveva subito un guasto alle macchine che ne aveva ridotto la velocit\u00e0 a 28 nodi, alle 5:38 vennero incaricati di attaccare i mercantili del convoglio. Alle 5:54, mentre si avvicinavano al convoglio, \"Vivaldi\" e \"Malocello\" furono presi di mira dai cacciatorpediniere britannici \"Marne\" e \"Matchless\" da 18.000 metri di distanza: alle 5:58 le due navi italiane aprirono il fuoco contro altri cacciatorpediniere frattanto sopraggiunti, ritenendo di averne colpito uno (il \"Badsworth\", ma in realt\u00e0 non risultano danni a questa nave) e mancando di poco il polacco \"Kujawiak\"; alle 5:59, ritenendo ormai impossibile l'avvicinamento al convoglio, ben difeso ed in allontanamento, il \"Vivaldi\" lanci\u00f2 due siluri da 5.800 metri contro i mercantili \"Troilus\" e Chant (senza per\u00f2 poterli colpire; anche il \"Malocello\" un siluro, infruttuosamente, contro il cacciatorpediniere \"Kujawiak\"). \"Vivaldi\" e \"Malocello\" continuarono poi a far fuoco contro i mercantili e contro il \"Marne\", quando questi emergevano dalle cortine fumogene frattanto stese dalle navi inglesi. Alle 6:07 il \"Vivaldi\" fu colpito da un proiettile del \"Matchless\": il colpo provoc\u00f2 gravi danni, numerose vittime ed un furioso incendio che ben presto dilag\u00f2 per la zona centrale della nave, obbligando a ridurre di molto la velocit\u00e0 sino a che, alle 6:22, le macchine dovettero essere fermate. Il \"Malocello\" forn\u00ec assistenza al \"Vivaldi\" difendendolo dagli attacchi delle navi inglesi (cui frattanto si erano aggiunti altri cacciatorpediniere), che si erano avvicinate sino a 4.000-5.000 metri, e coprendolo con cortine fumogene (alle 6:20 le due unit\u00e0 rimasero momentaneamente scoperte dalla nebbia artificiale, tornandovi poi poco dopo); lo stesso \"Vivaldi\", sebbene immobilizzato ed in fiamme, continu\u00f2 a fare fuoco. Tra le 6:36 e le 6:37 l'incrociatore HMS \"Cairo\" e i cacciatorpediniere \"Ithuriel\" e \"Matchless\" aprirono il fuoco contro le due navi italiane: il comandante Castrogiovanni, reputando la perdita della nave ormai prossima, fece comunicare \u00ab\"Combatter\u00f2 fino all'ultimo. Viva il Re\"\u00bb e sollecit\u00f2 il comandante Leoni del \"Malocello\" ad abbandonarlo ed allontanarsi (tuttavia il \"Malocello\" continu\u00f2 a difenderlo); il \"Vivaldi\" lanci\u00f2 quindi due siluri contro il \"Partridge\", altro cacciatorpediniere inglese, obbligandolo a ritirarsi. Dopo un'ora e mezza di scontro ravvicinato le navi inglesi ripiegarono. Alle 6:46 il Vivaldi pot\u00e9 rimettere in funzione una caldaia grazie all'impegno del Comandante di Macchina Maggiore del Genio Navale Silvio Dossi e dei suoi uomini che, dopo aver domato l'incendio durato nove ore, rimisero in funzione un gruppo elettrogeno e la caldaia rimasta illesa. Diresse per Pantelleria assistito dal \"Malocello\" (cui erano frattanto giunti in aiuto \"Oriani\", \"Ascari\" e \"Premuda\", sebbene troppo tardi per prendere parte allo scontro). Le due unit\u00e0 si affiancarono ed il \"Vivaldi\" ricevette mezzi per domare gli incendi, trasbordando frattanto sul \"Malocello\" e sui MAS \"557\", \"563\" e \"564\" i molti feriti ed ustionati. Alle 9.25 l'unit\u00e0 danneggiata fu presa a rimorchio dal \"Malocello\", ma verso le 9:30 le due navi furono infruttuosamente attaccate da 4 aerosiluranti Fairey Albacore e poi, per errore, da 9 bombardieri italiani Savoia Marchetti SM 84. Il \"Malocello\", lasciati i cavi, manovr\u00f2 evitando vari siluri lanciati a 2.000 metri di distanza, mentre il \"Vivaldi\" fu preso a rimorchio dal \"Premuda\". La nave pot\u00e9 infine ormeggiarsi, alle 14:30, a Scaura (Pantelleria), ove i tentativi di domare le fiamme ebbero finalmente successo. In tutto il combattimento il \"Vivaldi\" aveva sparato circa 300 proiettili da 120\u00a0mm. Tra l'equipaggio dell'unit\u00e0 vi furono 10 morti, ma il bilancio sal\u00ec rapidamente a 24 vittime in seguito alla morte di molti dei feriti gravi.\n1943.\nI lavori di riparazione dei gravi danni furono molto lunghi, protraendosi sino al maggio 1943. Oltre alle riparazioni, la nave ricevette la sostituzione del complesso lanciasiluri di poppa e delle mitragliere da 13,2\u00a0mm rispettivamente con 2 mitragliere da 37\u00a0mm e 9 da 20\u00a0mm.\nIl 10 luglio dello stesso anno il \"Vivaldi\" fu attaccato da aerosiluranti, ma riusc\u00ec a schivare i siluri.\nIl 7 settembre la nave giunse a La Spezia per lavori, ma nell'ambito delle vicende dell'armistizio il \"Vivaldi\" (al comando del capitano di vascello Francesco Camicia) ed il gemello \"Da Noli\" salparono da La Spezia per portarsi a Civitavecchia, dove avrebbero dovuto imbarcare il re Vittorio Emanuele III in fuga da Roma. Dato che il re aveva deciso invece di dirigersi verso Pescara, \"Vivaldi\" e \"Da Noli\" ricevettero, nella mattinata del 9 settembre 1943, l'ordine di fare rotta per La Maddalena,dove avrebbero incontrato il grosso della squadra navale italiana, partita da La Spezia. Alle 14:33 dello stesso giorno fu ordinato loro di \u00ab\"Uscire dall'estuario della Maddalena verso ponente, affondando durante il passaggio tutti i mezzi tedeschi che stavano trafficando tra Sardegna e Corsica\"\u00bb. Al largo di Razzoli, nelle bocche di Bonifacio, le due navi si scontrarono, tra le 16 e le 17:15 del 9 settembre, con alcune motovedette e motozattere tedesche, affondandone o danneggiandone alcune e costringendo le altre a ripiegare; ma furono poi prese di mira dal tiro delle batterie costiere tedesche della Corsica. Il \"Vivaldi\", verso le 17, fu ripetutamente colpito e gravemente danneggiato: a bordo si svilupp\u00f2 un incendio e le macchine vennero messe fuori uso; nel giro di mezz'ora la nave si trov\u00f2 immobilizzata a sud di Capo Fenu. Il \"Da Noli\" ebbe sorte ancor peggiore: lievemente danneggiato dal tiro delle batterie, mentre manovrava per allontanarsi urt\u00f2 una mina che ne provoc\u00f2 il rapido affondamento. Causa la sua precaria situazione, il \"Vivaldi\" non pot\u00e9 fare nulla per soccorrere i naufraghi del \"Da Noli\" (dei quali se ne salvarono alla fine solo 39). Verso le 19 il \"Vivaldi\" pot\u00e9 rimettere in funzione una delle caldaie e, alla velocit\u00e0 di 10 nodi, cerc\u00f2 di allontanarsi, ma fu nuovamente attaccato da bombardieri tedeschi Dornier Do 217 prima delle 20: nonostante la reazione delle artiglierie contraeree della nave, una bomba radioguidata Henschel Hs 293 colp\u00ec l'unit\u00e0 arrecandole ulteriori danni. Appruato e quasi fermo a mezzanotte, il \"Vivaldi\" continu\u00f2 nella sua sempre pi\u00f9 difficoltosa navigazione, ma alle 5:30 del 10 settembre, dopo aver passato l'Asinara, non potendo pi\u00f9 proseguire, fu dato l'ordine di abbandonare la nave e di autoaffondarla. Due membri dell'equipaggio, il capitano di corvetta Alessandro Cavriani (assistente di squadriglia) ed il capo meccanico Virginio Fasan, tornarono a bordo per accelerarne la fine, ma scomparvero entrambi con la nave che colava a picco una cinquantina di miglia ad ovest dell'Asinara: alla loro memoria fu conferita la Medaglia d'oro al valor militare.\nI naufraghi del \"Vivaldi\" andarono poi incontro ad una sorte molto travagliata. Un idrovolante tedesco recuper\u00f2 23 superstiti che furono portati in Corsica; altri tre idrovolanti anch'essi tedeschi, ammarati per recuperare i naufraghi, furono mitragliati, incendiati e distrutti da un aereo statunitense (in tale mitragliamento rimasero uccisi alcuni naufraghi, indicati a seconda delle fonti in due o 13). All'1:30 dell'11 settembre una motovedetta tedesca salv\u00f2 altri 47 naufraghi insieme agli equipaggi degli aerei distrutti, mentre un idrovolante statunitense ne recuper\u00f2 altri due o quattro. 44 superstiti del \"Vivaldi\" e (in maggioranza) del \"Da Noli\" furono recuperati dal sommergibile HMS \"Sportsman\" nella serata del 12, mentre altri 7 uomini furono salvati il 16 settembre dalla motozattera \"MZ 780\", che li port\u00f2 a Mah\u00f3n. 89 superstiti raggiunsero il territorio spagnolo.\nIn tutto tra l'equipaggio del \"Vivaldi\" si ebbero 58 morti e 240 sopravvissuti (altre fonti indicano invece 90 tra morti \u2013 56 \u2013 e dispersi \u2013 34 \u2013 e 190 sopravvissuti).\nNel corso del conflitto l'unit\u00e0 aveva svolto 155 missioni di guerra per un totale di 59.991 miglia percorse e 3691 ore di moto."}
{"id": "1219958", "revid": "287204", "url": "https://it.wikipedia.org/wiki?curid=1219958", "title": "Terza Lega (calcio)", "text": "La Terza Lega di calcio svizzero \u00e8 il settimo livello su una scala di 9. Essa \u00e8 gestita dalle autorit\u00e0 regionali del calcio.\nSuddivisioni 2006-2007.\nTerza Lega AFV.\n2 gruppi da 12 squadre e 1 gruppo da 13 squadre.\nTerza Lega AFBJ.\n8 gruppi da 12 squadre e 2 gruppi da 13 squadre.\nTerza Lega IFV.\n3 gruppi da 12 squadre.\nTerza Lega FVNWS.\n3 gruppi da 12 squadre.\nTerza Lega OFV.\n4 gruppi da 12 squadre.\nTerza Lega SKFV.\n2 gruppi da 12 squadre.\nTerza Lega FVRZ.\n5 gruppi da 12 squadre e 1 gruppo da 13 squadre.\nTerza Lega FTC.\n2 gruppi da 14 squadre.\nTerza Lega FFV.\n3 gruppi da 12 squadre.\nTerza Lega ACGF.\n2 gruppi da 12 squadre.\nTerza Lega ANF.\n2 gruppi da 12 squadre.\nTerza Lega AVF.\n2 gruppi da 12 squadre.\nTerza Lega ACFV.\n4 gruppi da 14 squadre."}
{"id": "1219959", "revid": "38120", "url": "https://it.wikipedia.org/wiki?curid=1219959", "title": "SNFS", "text": ""}
{"id": "1219960", "revid": "1983214", "url": "https://it.wikipedia.org/wiki?curid=1219960", "title": "Kapan", "text": " \nKapan (, gi\u00e0 Ghapan, Kafan e Madan) \u00e8 una citt\u00e0 di circa 45.500 abitanti (2007) della provincia di Syunik in Armenia, ad un chilometro dal confine con la Repubblica dell'Artsakh. Durante il periodo sovietico, la citt\u00e0 aveva il nome \"Ghapan\" (in armeno \"\u0542\u0561\u0583\u0561\u0576\"). Kapan \u00e8 la citt\u00e0 pi\u00f9 popolosa della provincia di Syunik e dell'intera regione dell'Armenia meridionale.\nEtimologia.\nL'etimologia del nome viene dal verbo armeno \"kapel\" (\u056f\u0561\u057a\u0565\u056c) che significa \"racchiudere\", in questo caso indicando il fatto che la citt\u00e0 \u00e8 racchiusa all'interno di una catena montuosa.\nStoria.\nL'area dell'odierna Kapan viene menzionata per la prima volta nel V secolo ed \u00e8 descritta come un piccolo insediamento. Storicamente questa regione era parte integrante della provincia storica di Syunik, una delle nove province (\"nahang\") del Regno d'Armenia. Alla fine del X secolo, il sovrano di Syunik, ovvero il principe Smbat II, si insedi\u00f2 a Kapan dove fond\u00f2 il Regno di Syunik-Baghk proclamandosi sovrano sotto la protezione del regno bagratide d'Armenia. Nel 1103 la citt\u00e0 venne messa a ferro e fuoco dall'invasione dei Selgiuchidi, e, tra il XII ed il XV secolo, insieme al resto del regno armeno, il territorio sub\u00ec una successione di invasioni, prima da parte dei mongoli e poi dei Turcomanni della Pecora Bianca ed in ultimo dai Turcomanni della Pecora Nera. Agli inizi del XVIII secolo Kapan vide sorgere la figura del leader militare armeno Davit Bek, il condottiero armeno che, partendo proprio dalla provincia di Kapan, guid\u00f2 il suo popolo nella lotta di liberazione dal dominio dell'Impero Ottomano e dall'Impero Safavide. \nSport.\nIl club calcistico cittadino \u00e8 il Gandzasar Kapan che milita nella massima divisione nazionale. "}
{"id": "1219966", "revid": "31886", "url": "https://it.wikipedia.org/wiki?curid=1219966", "title": "Matra-Simca Bagheera", "text": "La Bagheera \u00e8 un'autovettura sportiva di fascia medio-bassa prodotta dal 1973 al 1980 dalle case automobilistiche francesi Matra e SIMCA.\nStoria.\nGenesi e sviluppo.\nAlla fine degli anni sessanta la situazione della Matra era a due volti: da una parte i successi in campo sportivo ne mantenevano alto il prestigio. Dall'altra i bassi dati di vendita delle auto stradali imposero soluzioni immediate. Si rese necessario trovare una sostituta alla sfortunata 530, ma per far ci\u00f2, il direttore generale Jean-Luc Lagard\u00e8re, si rese conto anche della necessit\u00e0 di contenere i costi. Perci\u00f2 Lagard\u00e8re pens\u00f2 di allearsi con un altro costruttore in maniera tale da abbattere i costi di progettazione e sviluppo. Lagard\u00e8re trov\u00f2 l'alleato nella SIMCA, una Casa con un buon passato commerciale alle spalle, sebbene da qualche anno fosse entrata nell'orbita della Chrysler. La Simca fu interessata al progetto proposto da Lagard\u00e8re in quanto anch'essa fu interessata a sostituire una sua coup\u00e9 di fascia medio-bassa, ossia la Simca 1200 S, ormai arrivata a fine carriera e basata sulla meccanica dell'anziana Simca 1000 risalente al 1961. L'accordo fra Matra e Simca fu stipulato nel corso dell'estate del 1969, ma venne reso noto ai media solo il 17 dicembre dello stesso anno. Durante la prima met\u00e0 del 1970 Matra e Simca discussero a lungo sull'orientamento da dare al progetto ed alla vettura che ne sarebbe scaturita, sempre tenendo d'occhio i costi di progettazione e sviluppo. Fu cos\u00ec che un primo progetto, siglato \"M540\", fu avviato nell'autunno 1970. Per contenere ulteriormente i costi, Lagard\u00e8re espose le sue prime specifiche al suo direttore tecnico Philippe Gu\u00e9don, in forza alla Matra gi\u00e0 da cinque anni e mezzo. Tali specifiche imposero in pratica di partire dalla \"530\", all'interno della quale avrebbe dovuto essere montato il motore da 1.8 litri della Chrysler 180. Tale motore, caratterizzato da ingombri superiori rispetto al compatto V4 da 1.7 litri di origine Ford montato fino a quel momento, impose un ridisegno quasi totale della parte posteriore del corpo vettura. Della vettura risultante furono realizzati anche dei modelli in scala ridotta, ma ben presto ci si rese conto che seguendo questa strada il prezzo finale sarebbe stato eccessivo. Perci\u00f2, di l\u00ec a poco il progetto \"M540\" fu abbandonato in favore di un nuovo progetto, denominato \"M550\".\nLa vettura doveva essere realizzata con carrozzeria in vetroresina: il corpo vettura doveva essere compatto e sportivo, ma la meccanica doveva derivare dalla grande serie, per contenere il prezzo. Anche l'architettura meccanica doveva ricalcare quella delle sue antenate, ossia motore centrale e trazione posteriore, ma avrebbe dovuto offrire qualcosa di nuovo sul piano dell'abitabilit\u00e0, poich\u00e9 due soli posti ne avrebbero ridotto il target di utenza e quattro posti erano troppo vincolanti per i progettisti, come l'esperienza della \"530\" aveva insegnato. Ma l'abitabilit\u00e0 per pi\u00f9 di due persone fu un punto fermo nelle specifiche dettate da Lagard\u00e8re. L'idea fu quella di creare tre posti su un'unica fila, soluzione gi\u00e0 esplorata da poche vetture in passato. \nIntanto si decise che la motorizzazione di base sarebbe stato un 1.3 gi\u00e0 utilizzato sotto il cofano della Simca 1100 TI (il pi\u00f9 grande che Simca offrisse), che nel caso della \"Bagheera\" sarebbe stato montato in posizione centrale posteriore come nella \"530\", ma con l'inedita novit\u00e0 del propulsore trasversale. La soluzione del motore centrale trasversale in quegli anni fu sperimentata solo da un'altra vettura, bench\u00e9 notevolmente superiore come fascia di mercato, vale a dire la Lamborghini Miura. Tra la fine del 1970 e l'inizio del 1971 fu preparato un primo modello in scala 1:1 realizzato con fili di ferro e che prefigur\u00f2 da vicino le forme della vettura definitiva. Il 15 gennaio 1971 questo modello fu sottoposto al giudizio della dirigenza di Matra e di Chrysler. A disegnare il corpo vettura definitivo fu chiamata un'\u00e9quipe di designers composta da Jacques Nocher (gi\u00e0 autore della discussa \"530\"), da Jean Toprieux e da Antonis Volanis, un designer greco trapiantato in Francia che tra l'altro diverr\u00e0 in futuro anche l'autore delle linee degli altri modelli Matra, pi\u00f9 la prima generazione della monovolume Espace.\nUna volta raggiunto il modello ideale, venne realizzata una scocca in vetroresina e da l\u00ec si giunse ai test aerodinamici per poter arrivare ad un Cx ottimale in maniera tale da consentire il raggiungimento di una buona velocit\u00e0 di punta (imposta all'inizio del progetto in 180\u00a0km/h) pur mantenendo il gi\u00e0 collaudato motore Simca da 1.3 litri e senza andare a toccare i rapporti del cambio o la coppia conica. All'epoca non si disponeva di gallerie del vento, per cui l'analisi e la correzione del Cx di una vettura veniva condotto attraverso altri mezzi. Nel caso della Matra, mediante test sulla resistenza aerodinamica su piste aeronautiche, ma anche attraverso altre tecniche. Una volta terminati tali test si giunse alla realizzazioni dei primi prototipi marcianti per i test su strada, test che non furono condotti solo su strade dalle caratteristiche \"umane\", ma anche su piste desertiche (in Marocco nell'autunno 1971) o su itinerari nei ghiacci polari (in Lapponia fra il dicembre 1971 ed il febbraio 1972). Tutto ci\u00f2 allo scopo di saggiare le doti di affidabilit\u00e0 della meccanica anche in condizioni estreme.\nIl resto del 1972 fu impiegato dalla Casa di Romorantin per l'industrializzazione, vale a dire per l'organizzazione della fabbrica in funzione del nuovo modello (nuovi stampi, nuovi macchinari, ecc) e della capacit\u00e0 produttiva richiesta, il che comport\u00f2 anche un ingrandimento dell'impianto Matra.\nDebutto.\nIl debutto avvenne in un clima di grande fermento e curiosit\u00e0, sia da parte della stampa, sia da parte del pubblico. Tutto questo fermento fu originato dal fatto che durante il periodo in cui la nuova sportiva stava lentamente prendendo forma, la Matra collezion\u00f2 un successo sportivo dopo l'altro, e fra i pi\u00f9 prestigiosi al mondo. Basti pensare al doppio titolo Costruttori e Piloti conquistato nel 1969, ma anche la vittoria alla 24 Ore di Le Mans nel 1972, senza contare le numerose vittorie ai campionati francesi ed europei di Formula 2 e Formula 3. La presentazione si ebbe in due fasi: la prima fase fu quella in cui la nuova vettura fu presentata alla stampa, il 14 aprile 1973 nella cittadina di Talloires. Finalmente si conobbe anche la denominazione definitiva della vettura, ossia \"Bagheera\", nome ripreso dalla pantera nera protagonista de \"Il libro della giungla\".\nLa seconda fase di presentazione della \"Bagheera\" fu quella in cui la vettura fu svelata al pubblico: per questo appuntamento fu scelta la 24 Ore di Le Mans 1973, svoltasi fra il 9 ed il 10 giugno 1973. Qui vennero portati ben 520 esemplari della coup\u00e9 francese, a disposizione del pubblico anche per delle prove su strada. All'evento furono invitati anche i concessionari Chrysler, in maniera tale da stuzzicare loro l'interesse.\nBench\u00e9 alcuni esemplari fossero gi\u00e0 stati immatricolati nel maggio 1973, la commercializzazione fu avviata il 1\u00ba settembre. Cominci\u00f2 cos\u00ec la carriera commerciale della \"Bagheera\".\nDesign esterno ed interno.\nFin dall'inizio, ci\u00f2 che piacque del progetto \"M550\" fu il fatto che esso fosse partito dalle componenti essenziali della vettura, che queste fossero concentrate tutte nella zona centrale, e che da qui si sarebbe potuto continuare pi\u00f9 facilmente con lo stile espandendosi verso le zone esterne. Fino a quel momento, infatti, non si era praticamente dato peso ad alcuna componente stilistica. Riscosse anche molti consensi la soluzione dei tre posti affiancati, per la quale spesero parole di elogio non solo la stampa e il pubblico, ma anche gli stessi membri del direttivo Matra ed anche quelli del direttivo Chrysler.\nEsternamente la \"Bagheera\" era di aspetto semplice ma attraente: bassa, larga, profilata, dalle linee tese e dal frontale caratterizzato dai fari a scomparsa. Lo stile era tipicamente anni settanta per via delle linee tese nel disegno del corpo vettura, sebbene mitigate dai pochi spigoli, mentre il Cx raggiunto in fase di ottimizzazione aerodinamica fu di 0,33. La calandra era costituita praticamente solo da una cornice a sviluppo orizzontale che racchiudeva i faretti supplementari e che faceva anche la funzione di un blando paraurti. Il posteriore era quasi tronco, a causa dell'andamento verticale della coda, a cui il padiglione arrivava comunque dolcemente, sposando alla perfezione le esigenze aerodinamiche della vettura. Rispetto ad alcuni prototipi utilizzati nei test in Marocco, cambiarono i fari posteriori, ora di forma rettangolare in luogo delle due coppie di faretti tondi. Altri prototipi, invece, montavano gi\u00e0 fari posteriori nella configurazione definitiva. I fari a scomparsa erano azionati mediante un meccanismo a depressione che sfruttava la depressione che si veniva a creare in alcune fasi di funzionamento del motore. Il lunotto era provvisto di sbrinatore.\nIl cruscotto era di impostazione aeronautica, dotato di un notevole numero di spie e strumenti, tra cui anche la spia della perdita di pressione dei freni, l'antifurto, il voltmetro per la batteria e l'orologio. I riferimenti alla tecnologia aeronautica erano visibili in particolare osservando le icone della pulsantiera e del sistema di aerazione, che erano illuminate non da apposite lampadine ma da strisce di fibre ottiche. Ci\u00f2 era una vera esclusiva per l'epoca. Le fibre \"prendevano\" la luce necessaria da una lampadina che illuminava il vano posacenere, anche quando il cassetto era chiuso. Il bagagliaio era della capacit\u00e0 di 320 litri.\nStruttura, meccanica e motore.\nLa struttura generale della \"Bagheera\" conserv\u00f2 quasi del tutto l'impostazione gi\u00e0 vista fino a quel momento con la \"530\", eccezion fatta per la disposizione del motore, ora in senso trasversale anzich\u00e9 longitudinale. Si \u00e8 gi\u00e0 detto dell'analogia di tale configurazione con quella applicata sulla ben pi\u00f9 esclusiva \"Miura\". Ma al momento del debutto della \"Bagheera\", vi fu l'esordio di un'altra vettura che annoverava tra le sue particolarit\u00e0 tecniche proprio tale architettura meccanica. Questa vettura fu la \"nostra\" Fiat X1/9, considerata tra l'altro come una concorrente della \"Bagheera\" bench\u00e9 possedesse una carrozzeria di tipo targa, e quindi differente da quella della \"Bagheera\". La struttura della \"Bagheera\" era costituita da una scocca in acciaio alla quale venivano fissati i pannelli carrozzeria in vetroresina, pi\u00f9 leggeri dei normali pannelli in lamiera, ma che per contro non garantivano un'elevata rigidezza torsionale. Per questo motivo, la struttura fu ulteriormente rinforzata, dando luogo per\u00f2 ad un aumento di peso che di per s\u00e9 poteva anche essere accettabile, ma che si andava a scontrare con le velleit\u00e0 sportive della vettura e con le possibilit\u00e0 del piccolo 1.3 di origine Simca.\nL'avantreno era a ruote indipendenti con quadrilateri deformabili e a barre di torsione longitudinali, mentre il retrotreno \u00e8 sempre a ruote indipendenti, ma con barre di torsione trasversali. Per contenere la massa sul retrotreno, i bracci oscillanti posteriori erano realizzati in una fusione di lega d'alluminio. Completavano il quadro le barre antirollio, su ogni asse e gli ammortizzatori idraulici telescopici a doppio effetto. L'altezza da terra, sia anteriore sia posteriore, era regolabile. L'impianto frenante fu proposto con quattro dischi, con pinze anteriori fisse a doppio pistoncino. Anche questa fu una particolarit\u00e0 tecnica in quegli anni, persino su una vettura media dal carattere sportivo. Lo sterzo era invece del tipo a cremagliera. Vale la pena sottolinare come una buona parte della meccanica telaistica della \"Bagheera\" fosse derivata dalla \"Simca 1100\", in particolare l'avantreno, lo sterzo e i dischi anteriori. Grazie alla scocca ben progettata e agli pneumatici del tipo \"/80\" (quindi con spalla alta), il comportamento agile e sportivo venne ottenuto senza pregiudicare il comfort, che si dimostr\u00f2 al di sopra della media delle coup\u00e9 a motore centrale. Inoltre, la vettura vantava un buon assetto di guida grazie anche alla quasi ottimale ripartizione dei pesi fra avantreno e retrotreno (42% davanti e 58% dietro).\nAnche il gruppo motore-trasmissione deriv\u00f2 dalla \"1100\". In particolare, la \"Bagheera\" che debutt\u00f2 nel 1973 fu proposta con un motore derivato da quello della \"1100 TI\". Prima di essere montato sulla \"Bagheera\", tale unit\u00e0 \u00e8 stata leggermente rivista per passare da 82 ad 84 CV di potenza massima e da 104 a 108 Nm come picco di coppia, sufficienti per farle raggiungere gli obiettivi prestazionali imposti dal direttivo Matra all'inizio del progetto: la velocit\u00e0 massima delle prime \"Bagheera\" fu di 185\u00a0km/h. Il raffreddamento del motore fu agevolato anche dalle feritoie di sfogo presenti sopra i montanti posteriori. Il cambio manuale disponeva di sole 4 marce e non brillava per precisione. Nel caso della \"Bagheera\" il rapporto di riduzione finale fu allungato per permettere alla vettura di raggiungere la velocit\u00e0 massima senza problemi di fuorigiri.\nEvoluzione.\nLa vettura incontr\u00f2 da subito il favore del pubblico: piacevano le sue forme da sportiva \"di razza\", le buone finiture ed il suo eccellente comportamento stradale, abbinati ad un prezzo non proibitivo e alla possibilit\u00e0 di ospitare due passeggeri oltre al guidatore, con relativi bagagli. Fu da subito disponibile in due allestimenti, uno di base ed uno pi\u00f9 completo, rispettivamente ai prezzi di 24.670 e 26.550 franchi. Ma quello di base, sprovvisto tra l'altro di molti dei contenuti precedentemente menzionati (sbrinatore e orologio, ma anche cerchi in lega e vetri oscurati), verr\u00e0 preferito da pochissimi, mentre la stragrande maggioranza si orienter\u00e0 sull'allestimento pi\u00f9 ricco.\nNel giugno 1974, esattamente a un anno dal debutto, si festeggi\u00f2 la produzione dell'esemplare numero 10 000, proprio nel momento in cui la Matra festeggi\u00f2 anche la sua terza vittoria consecutiva a Le Mans. Ma gli onori per la Matra e per la sua nuova coup\u00e9 sportiveggiante non si limitarono a ci\u00f2. Gi\u00e0 tre mesi prima, in occasione del Salone di Ginevra, la \"Bagheera\" fu insignita del primo premio per il concorso \"Style Auto Award\", organizzato dalla rivista automobilistica \"Style Auto\". Non mancarono per\u00f2 anche le critiche, alcune delle quali sfociarono in riconoscimenti diametralmente opposti, come quello ottenuto in Germania dalla Bagheera come auto-flop, in quanto la vettura fu criticata per la tendenza alla ruggine evidenziata dal telaio a piattaforma e per l'insufficiente tenuta stagna del vano bagagli. Per questo motivo, durante la sua carriera, la \"Bagheera\" fu sottoposta a migliorie continue allo scopo di eliminare questi ed altri minori vizi di giovent\u00f9.\nIl 30 settembre 1974 la \"Bagheera\" fu proposta anche in un'edizione speciale, denominata \"Courr\u00e8ges\" e caratterizzata dalla verniciatura totalmente bianca, anche nei paraurti normalmente non verniciati, dalla selleria in skai anch'esso di color bianco, dal cruscotto rivestito in skai di color dorato cos\u00ec come la plancia, i pannelli porta ed il cielo, e dai vetri elettrici. Nello stesso anno, la \"Bagheera\" normale in allestimento ricco vide l'arrivo dello schienale regolabile per il conducente e dello specchietto retrovisore destro.\nIl fatto che il motore risultasse sottodimensionato rispetto alle potenzialit\u00e0 del telaio era risaputo: i tecnici Matra, poich\u00e9 Simca non aveva motori pi\u00f9 potenti da offrire, inizialmente lavorarono alla \"Bagheera U8\", prototipo con passo allungato e propulsore 8 cilindri formato da due motori 1294\u00a0cm\u00b3 uniti nel basamento. La vettura non fu mai prodotta in serie anche perch\u00e9, nel frattempo, la Simca fece finalmente debuttare un motore di cubatura pi\u00f9 abbordabile e dai consumi ragionevoli, assai pi\u00f9 compatibile con la crisi energetica che aveva accompagnato il lancio della vettura. Fu cos\u00ec che nel 1975 la Bagheera fu rivista in alcuni particolari, e per l'occasione fu introdotta anche la Bagheera S, equipaggiata con un 1442\u00a0cm\u00b3 proveniente dalla neonata Simca 1308 GT ed in grado di erogare fino a 90 CV di potenza massima. Esteriormente la \"Bagheera S\" si distingueva dalla \"Bagheera\" prodotta fino a quel momento per alcuni particolari, tra cui la finta presa d'aria nera sul cofano anteriore e la presenza di nuovi cerchi bicolore, mentre nell'abitacolo era caratterizzata da nuovi rivestimenti dei sedili in tweed. Accreditata di una velocit\u00e0 massima di 190\u00a0km/h, la \"Bagheera S\" and\u00f2 ad affiancare la \"Bagheera 1.3\" che pertanto non venne pensionata. Contemporaneamente alla comparsa della \"Bagheera S\", anche la \"Bagheera Courr\u00e8ges\" benefici\u00f2 del nuovo motore da 1.4 litri, mentre la \"Bagheera 1.3\" in allestimento base scomparve dal listino lasciando il ruolo di modello di base alla \"Bagheera 1.3\" in allestimento ricco, ma con alcune piccole rivisitazioni nella dotazione, che vide ad esempio la scomparsa dell'orologio dalla plancia. Un'altra caratteristica della \"Bagheera\" ristilizzata fu nella capacit\u00e0 del serbatoio, che scese da 60 a 56 litri.\nIl 1976 fu l'anno del restyling, visibile nei nuovi fascioni paracolpi pi\u00f9 avvolgenti, nei vetri laterali posteriori pi\u00f9 estesi e nei nuovi fari posteriori di origine \"Simca 1307\", questi ultimi uniti fra loro da una fascia di plastica di color arancio scuro, recante la scritta \"Matra-Simca\". Nel complesso, la nuova serie si presentava pi\u00f9 spigolosa e anticipava alcuni stilemi che si sarebbero visti negli anni '80. Furono presenti anche altri aggiornamenti di dettaglio, che in realt\u00e0 furono assai pi\u00f9 numerosi di quanto non potesse apparire a prima vista ed interessarono quasi tutti i componenti della carrozzeria, ma anche la meccanica. In seguito a questi aggiornamenti, il Cx della Bagheera peggior\u00f2 leggermente, salendo da 0,33 a 0,35 ed inoltre anche il peso a vuoto sub\u00ec un leggero incremento. Sul piano estetico, gli aggiornamenti furono ancora una volta partoriti dalla creativit\u00e0 di Antonis Volanis, responsabile del design Matra. Per quanto riguarda invece la gamma motori, rimase in listino il motore 1.3 di base da 84 CV, ma solo presso il mercato francese, mentre nei mercati esteri la \"Bagheera\" di base fu commercializzata solo con una versione depotenziata a 84 CV del 1.4 fino a quel momento destinato alla \"Bagheera S\" ed alla \"Bagheera Courr\u00e9ges\". Queste ultime, ancora presenti dopo il restyling, ebbero ancora il compito di rappresentare il top di gamma con il motore 1.4 nella sua originaria configurazione da 90 CV.\nIl 26 agosto 1977, fu introdotta la Bagheera X, come la \"S\", ma pi\u00f9 accessoriata. Il nuovo allestimento and\u00f2 a sostituire in listino la versione \"Courr\u00e9ges\" e fu caratterizzato esternamente per la presenza di decorazioni laterali in colore a contrasto, decorazioni recanti la scritta \"Bagheera\" all'altezza del parafango posteriore. Sul frontale, a caratteri pi\u00f9 grandi, fu invece applicata la scritta \"Bagheera X\". La carrozzeria fu disponibile solo nei colori nero o grigio metallizzato e la dotazione fu arricchita con l'arrivo del tergilunotto e con il ritorno dell'orologio nella plancia, ma anche di nuovi rivestimenti per i sedili, vistosi e sgargianti come imponevano le mode degli anni '70. Nel frattempo, a seguito delle diverse modifiche apportate, la massa era aumentata di circa 90\u00a0kg.\nNel 1978 furono apportate numerose modifiche agli interni della vettura: fu ridisegnato il cruscotto, che divenne pi\u00f9 moderno. Inoltre l'autoradio fu spostata e posizionata in senso orizzontale, mentre comparve un nuovo volante con parte centrale piatta. Esternamente, il solo aggiornamento visibile fu il colore della fascia centrale posteriore. Per quanto riguarda la gamma motori, la Bagheera 1.3 fu tolta di produzione e fu sostituita da una versione leggermente depotenziata della Bagheera S. Fu in pratica la stessa motorizzazione da 84 CV gi\u00e0 proposta nei mercati esteri, e che ora divenne disponibile anche per il mercato francese.\nNell'aprile del 1979 fu introdotta una serie speciale denominata \"Jubil\u00e9\", nata per celebrare il secondo titolo di Auto dell'anno ottenuto da un modello Simca (fu la Horizon, mentre la prima fu la Simca 1307). La \"Jubil\u00e9\" fu caratterizzata da il cruscotto rivestito in skai nero e da una placchetta identificativa all'esterno. Per quanto riguarda il resto della gamma, vi furono ultimi, lievi aggiornamenti, caratterizzati dalle nuove maniglie delle portiere, di provenienza Talbot-Simca, mentre i motori furono dotati di accensione elettronica senza contatti.\nLa \"Bagheera\" fu tolta di produzione nell'aprile del 1980: durante gli ultimi mesi di produzione fu rimarchiata come Talbot-Matra, in seguito all'acquisizione di Chrysler-Europe da parte del Gruppo PSA che fece risorgere il marchio Talbot ed estinse invece il marchio Simca. La fascia posteriore rec\u00f2 a quel punto la scritta \"Talbot-Matra\" anzich\u00e9 \"Matra-Simca\".\nRiepilogo caratteristiche.\nDi seguito vengono riepilogate le caratteristiche relative alle versioni costituenti la gamma della \"Bagheera\":\nLa Bagheera U8.\nIl desiderio da parte della Matra di realizzare una versione pi\u00f9 performante da inserire nella gamma \"Bagheera\" port\u00f2 all'avvio del progetto \"M560\", un progetto del tutto particolare, sia per le ardite soluzioni tecniche, sia per il risultato complessivo che si sarebbe ottenuto se la vettura fosse stata effettivamente posta in listino. Il progetto \"M560\" fu avviato poco dopo il lancio della \"Bagheera\", sotto la supervisione di Georges Pinardaud, un responsabile di progetto che in quegli anni fece da spalla a Philippe Gu\u00e9don. L'idea di Pinardaud fu di accoppiare due motori a 4 cilindri, uno derivato dalla \"Simca 1100 TI\" (praticamente lo stesso della \"Bagheera\" di base) ed un 1.3 derivato invece dalla Simca 1000 Rallye II. Ma non si sarebbe trattato di un motore V8, cio\u00e8 con un albero a gomiti in comune, bens\u00ec di un motore \"U8\" (da cui il nome della vettura), ossia con la particolarit\u00e0 di conservare i due alberi a gomiti originari, i quali furono collegati tra loro inizialmente mediante una catena. A seguito della scarsa affidabilit\u00e0 dimostrata da questa soluzione, i due alberi furono successivamente collegati fra loro mediante l'interposizione di un terzo albero ausiliario, a sua volta collegato ai due alberi principali mediante due catene. La cilindrata complessiva fu quindi di 2588\u00a0cm\u00b3 e la potenza massima fu di 168 CV grazie anche all'alimentazione, affidata a ben quattro carburatori doppio corpo Weber. Alloggiare questo motore nello stretto scomparto della \"Bagheera\" si rivel\u00f2 impossibile, per cui il telaio originario fu allungato in maniera tale da consentire la creazione di un vano motore di maggiori dimensioni. Per questo, la \"Bagheera U8\" sarebbe stata anche pi\u00f9 lunga rispetto alle altre \"Bagheera\". Per quanto riguarda la trasmissione, essa fu affidata ad un cambio manuale a 5 marce progettato e realizzato dalla Porsche. Esteriormente la \"Bagheera U8\" era caratterizzata, oltre che dal passo maggiorato, anche dalla presenza di due prese d'aria in corrispondenza dei parafanghi posteriori. tali prese d'aria avevano la funzione di portare aria fresca al motore.\nMa il destino commerciale della \"U8\" fu troncato sul nascere a causa dell'acuirsi della crisi petrolifera: dopo le foto ufficiali e le prove in pista sul tracciato di Mortefontaine (dove la vettura fece registrare una velocit\u00e0 di punta di ben 236\u00a0km/h, ma anche un consumo medio di ben 28 litri ogni 100\u00a0km), il progetto venne cancellato in favore di una proposta meno ardita dal punto di vista tecnico, ma pi\u00f9 in linea con il difficile periodo. Da tale progetto sarebbe nata la \"Bagheera S\". In totale furono realizzati solo due prototipi, uno dei quali viene oggi esposto presso il Museo Matra di Romorantin."}
{"id": "1219970", "revid": "767487", "url": "https://it.wikipedia.org/wiki?curid=1219970", "title": "Alianello", "text": "Alianello \u00e8 l'unica frazione del comune di Aliano, in provincia di Matera.\nGeografia fisica.\nPosta alla sinistra del fiume Agri nell'omonima valle, comprende due nuclei abitativi Alianello di Sotto ed Alianello Nuovo che secondo l'ultimo censimento Istat del 2001 hanno rispettivamente 74 e 196 abitanti.\nStoria.\nLa storia di questo insediamento \u00e8 legata al comune principale ed ha origine intorno al 1200. La localit\u00e0 ebbe un incremento demografico nei primi decenni del Novecento dovuto allo spostamento della popolazione da Aliano causato da un grosso movimento franoso che interess\u00f2 parecchie case. Nella zona sono state trovate testimonianze preistoriche, precisamente tracce di attivit\u00e0 umane risalenti al V millennio a.C. Di particolare importanza per la ricostruzione del profilo delle comunit\u00e0 indigene che occupavano la valle nelle fasi iniziali dell'et\u00e0 storica, in parte concomitanti con i primi stanziamenti greci sulle coste tirreniche e ioniche, il vasto cimitero, con pi\u00f9 di mille tombe a fossa risalenti ai secc. VII e VI a.C., esplorato in contrada Cazzaiola.\nA causa del Terremoto dell'Irpinia del 1980, che arriv\u00f2 con la sua potenza distruttiva anche in questa zona, molte case del borgo vecchio vennero dichiarate inagibili, tanto che la popolazione abbandon\u00f2 il centro abitato per spostarsi nelle nuove frazioni di Alianello di Sotto (a circa 5\u00a0km) e Alianello Nuovo (a circa 500mt). Attualmente, Alianello vecchio \u00e8 un paese totalmente disabitato.\nMonumenti e luoghi di interesse.\nOltre alla necropoli sopracitata, nel borgo \u00e8 presente la chiesa di Santa Maria Assunta, del XIII-XV secolo.\nEconomia.\nL'agricoltura e la pastorizia sono le sue attivit\u00e0 principali.\nMusica.\nIl borgo di Alianello vecchio \u00e8 stato utilizzato nel 2017 per alcune sequenze del Videoclip di Caparezza \"Una chiave\", diretto da Gianluca Calu Montesano."}
{"id": "1219976", "revid": "287204", "url": "https://it.wikipedia.org/wiki?curid=1219976", "title": "Cerealicoltura", "text": "La cerealicoltura \u00e8 un'attivit\u00e0 agricola adatta alla coltura dei cereali come frumento, farro, grano, segale, riso, orzo, mais, avena.\nSi svolge prevalentemente in terreni con scarsit\u00e0 di acqua da irrigazione, oppure viene usata per far riposare e riarricchire il terreno di sostanze produttive in seguito a diverse colture precedenti (come insalata, finocchio) che impoveriscono il terreno.\nStoria.\nL'attivit\u00e0 di coltivare cereali ha inizio gi\u00e0 dalla preistoria. Infatti in questo periodo gli esseri umani appresero che potevano gestire la coltivazione delle piante e fecero nascere la prima tipologia di agricoltura che ebbe un ruolo centrale nell'alimentazione. Il frumento e l'orzo sono fra le pi\u00f9 antiche, soprattutto praticate nel bacino del Mediterraneo, mentre il riso ebbe la sua comparsa iniziale in Cina.\nMentre in Africa e nelle Americhe rispettivamente si coltivavano il miglio, il sorgo e il mais.\nLa cerealicoltura, in Italia, ha il massimo impulso durante l'epoca romana soprattutto nella produzione del farro; dopo la conquista delle regioni dell'Italia meridionale inizi\u00f2 la produzione di frumento e orzo.\nDurante il Medioevo la produzione dei cereali fu ridotta ai minimi sia per colpa delle guerre, .\nLa dominazione araba in Europa port\u00f2 la diffusione del riso che poi si spost\u00f2 nella Pianura Padana; esso comparve nel 1390 nel milanese poi viene citato dal 1393 nel manoscritto, di anonimo autore francese, \"M\u00e9nagier de Paris\", ma in Europa a quella data era ancora un prodotto d'importazione.\nDi provenienza araba fu anche il grano saraceno, che si estese sia all'Europa mediterranea che a quella dei paesi centrali e nordici.\nMa la cerealicoltura ebbe una vera e propria rivoluzione quando ci fu la scoperta dell'America: infatti con essa fu introdotto in Europa e nel mondo il mais, coltura dominante ancora al giorno d'oggi."}
{"id": "1219986", "revid": "38120", "url": "https://it.wikipedia.org/wiki?curid=1219986", "title": "AGES", "text": ""}
{"id": "1219995", "revid": "63727", "url": "https://it.wikipedia.org/wiki?curid=1219995", "title": "Matra Bagheera", "text": ""}
{"id": "1219999", "revid": "63727", "url": "https://it.wikipedia.org/wiki?curid=1219999", "title": "Talbot-Matra Bagheera", "text": ""}
{"id": "1220001", "revid": "1305772", "url": "https://it.wikipedia.org/wiki?curid=1220001", "title": "I love shopping in bianco", "text": "I love shopping in bianco \u00e8 un romanzo della scrittrice inglese Sophie Kinsella e fa parte della serie \"I love shopping...\".\nTrama.\nPer Becky Bloomwood la vita scorre finalmente serena e felice: ha saldato tutti i debiti con la banca mettendo all'asta tutti i suoi indumenti e le sue cianfrusaglie (finale di I love Shopping a New York), ed ha un lavoro soddisfacente da Barney's, cio\u00e8 la personal shopper. E poi vive a New York con il suo ragazzo, Luke Brandon, che durante il matrimonio di Suze, la sua migliore amica londinese, con Tarquin le chiede di sposarla. Becky \u00e8 al settimo cielo. Ma improvvisamente tutta l'euforia e la felicit\u00e0 prendono un'altra strada. Infatti i suoi genitori vogliono che si sposi a Oxshott, nella casa di famiglia, con tutti i familiari e gli amici. Invece Elinor, la perfida madre di Luke, progetta un lussuoso matrimonio al Plaza Hotel, a New York. Becky non vuole deludere nessuno e cos\u00ec accetta ingenuamente tutte e due le proposte. Inizialmente \u00e8 pi\u00f9 portata a sposarsi al Plaza, ma quando sente la testimonianza di Laurel, una sua cliente di Barney's, che durante il periodo del suo matrimonio ha litigato con la madre, decide di sposarsi ad Oxshott. Nel frattempo si trastulla provando abiti da sposa costossimi e degustando torte ad otto piani. Ma il matrimonio si avvicina, ed i luoghi in cui si svolge sono due, in diversi continenti, lo stesso giorno. Fortunatamente a Becky sorge un piano..."}
{"id": "1220004", "revid": "287204", "url": "https://it.wikipedia.org/wiki?curid=1220004", "title": "Modello di utilit\u00e0", "text": "Il modello di utilit\u00e0, nel diritto industriale, \u00e8 una forma nuova di un prodotto industriale che d\u00e0 al prodotto stesso una particolare efficacia o comodit\u00e0 di applicazione o di impiego. I modelli di utilit\u00e0 sono tutelati da una particolare forma di brevetto, definito brevetto per modello di utilit\u00e0.\n\"Es. L'Adidas, per i mondiali del 1978, registr\u00f2 il modello di utilit\u00e0 del pallone \"Tango\".\"\nI modelli di utilit\u00e0 si distinguono dall'invenzione per il fatto che, nel caso di modello di utilit\u00e0, manca una vera e propria nuova soluzione ad un determinato problema tecnico. Si distinguono, inoltre, da un'altra tipologia di modelli industriali, definiti nel nostro ordinamento come disegni e modelli, che rappresentano un ritrovato estetico ma anche ergonomico e funzionale.\nPi\u00f9 specificatamente le invenzioni sono idee aventi carattere di \"novit\u00e0\" per la soluzione di un problema tecnico suscettibile di applicazione industriale; dal punto di vista ontologico l'invenzione pu\u00f2 configurarsi alternativamente come di prodotto, di procedimento o d'uso.\nAnche nel modello di utilit\u00e0 vi \u00e8 la soluzione di un problema tecnico. Si tratta dello specifico problema tecnico di conferire particolare efficacia o comodit\u00e0 di applicazione o di impiego intervenendo sulla forma delle macchine o parti di esse, degli strumenti, degli utensili e degli oggetti di uso in genere.\nNella riforma del 1987 il legislatore ha preso atto che i brevetti per invenzione e per modello di utilit\u00e0 si distinguono dai disegni e modelli ornamentali come la tecnologia si distingue dal design industriale.\nI modelli di utilit\u00e0 sono rilasciati in Italia dall'UIBM (Ufficio italiano brevetti e marchi); il rilascio presuppone una domanda da parte dell'interessato, la quale dovr\u00e0 contenere una descrizione sufficiente ad attuare l'invenzione rivendicata. Il titolo \u00e8 rilasciato senza esame dei requisiti di proteggibilit\u00e0, ed in particolare senza ricerca delle anteriorit\u00e0. Sar\u00e0 esclusivamente il tecnico del ramo a valutare la novit\u00e0, l'originalit\u00e0 e l'applicazione industriale del modello di utilit\u00e0. L'esclusiva ha durata decennale; il termine decorre dalla data della presentazione della domanda."}
{"id": "1220005", "revid": "287204", "url": "https://it.wikipedia.org/wiki?curid=1220005", "title": "Northeast Arkansas League", "text": "Il nome Northeast Arkansas League fu usato da due leghe minori del baseball USA. La prima di queste fu fondata nel 1909 e continu\u00f2 fino al 1911. La seconda versione oper\u00f2 dal 1936 al 1941.\n1909.\nLe squadre di Jonesboro e Newport lasciarono l'Arkansas State League e fondarono la lega. Furono aggiunte nuove franchigie a Marianna e Paragould.\n1910.\nLe squadre di Marianna e Newport fallirono ma se ne aggiunsero di nuove a Blytheville e Caruthersville came into the league.\n1911.\nCaruthersville fallisce e viene aggiunta una squadra di Helena.\nA fine stagione tutta la lega fallisce e termina di operare.\n1936.\nLa lega viene formata con nuove formazioni a Batesville, Jonesboro, Newport, Osceola, Paragould, e West Plains. La squadra di West Plains si sposta a Caruthersville gi\u00e0 il 11 giugno. Il suo record era in quel momento 18-10, e dopo il trasloco fu 33-38.\n1937.\nIl campionato perde Bartlesville e acquista una formazione a Blytheville.\n1938.\nLascia Osceola e torna Batesville.\n1939.\nFalliscono le squadre di Batesville e Blytheville.\nCaruthersville vince entrambe la fasi della stagione, perci\u00f2 non vengono disputati i playoff.\n1940.\nCaruthersville si trasferisce a Batesville il 7 luglio.\n1941.\nA fine anno la lega e tutte le squadre si sciolsero."}
{"id": "1220006", "revid": "1442080", "url": "https://it.wikipedia.org/wiki?curid=1220006", "title": "Pescaia di Santa Rosa", "text": "La pescaia di Santa Rosa si trova a Firenze sul lungarno Vespucci, sotto una terrazza prospiciente dal lungarno sul fiume. Deve il suo nome al torrino di Santa Rosa, nelle vicinanze in Oltrarno. Attualmente assolve al compito di una tutela della portata liquida e solida del fiume, prevenendo i rischi idrogeologici che potrebbero destabilizzare l'alveo. Stabilizza, infatti, le sponde e favorisce la formazione di zone di riporto, in continua evoluzione, di notevole interesse ecologico e naturalistico e per comprendere in parte le dinamiche fluviali. Sprona le acque a modificarla e aiuta a mantenere un loro scorrimento naturale. In quel punto vi \u00e8 un notevole salto sul livello del mare di 5-7 metri, e la forza della corrente \u00e8 considerevole cos\u00ec come la sua naturalezza.\nLa pescaia \u00e8 formata dai resti dei mulini e delle costruzioni della chiusa, realizzata per il Fosso Macinante, opere demolite all'epoca della costruzione del lungarno.\nVicino alla pescaia di Santa Rosa passa il ponte Amerigo Vespucci, che conduce in borgo San Frediano.\nSul bastione della pescaia, lato lungarno Corsini, nel 2013 \u00e8 stata posta una targa a ricordo del ristoratore Giuliano Gargani:"}
{"id": "1220008", "revid": "1305772", "url": "https://it.wikipedia.org/wiki?curid=1220008", "title": "La regina della casa", "text": "La regina della casa \u00e8 un romanzo della scrittrice inglese Sophie Kinsella appartenente al cosiddetto genere \"\"chick lit\". Il romanzo non fa parte della serie \"I love shopping...\"\".\nTrama.\nSamantha Sweeting, un affermato avvocato di Londra, sta per diventare socio anziano del suo studio legale. Proprio il giorno della sua nomina viene licenziata, per la mancata spedizione di una pratica riguardante un prestito per una societ\u00e0 in bancarotta.\nSamantha fugge, diretta chiss\u00e0 dove: in preda al panico e al mal di testa comincia a camminare e arriva nei pressi di una villa. Suona per chiedere un'aspirina e i padroni di casa la scambiano per la governante mandata da un'agenzia.\nSamantha accetta il posto, convinta di sapersela cavare. La ragazza ha un Q.I. di 158 ma non ha idea di come si cucini o di come si debba pulire una casa.\nQui per\u00f2, dopo una serie di esilaranti disavventure, incontra Nathaniel, il giardiniere della famiglia, che decide di aiutarla mandandola a lezione di cucina e pulizie dalla madre.\nI due ragazzi, intanto, vivono un'intensa storia d'amore.\nQuasi per caso, Samantha riesce infine a sgominare la truffa messa in atto da un suo collega per farla licenziare. Dopo aver risolto il \"mistero\" a Samantha viene riofferta la possibilit\u00e0 di diventare socia.\nDopo una serie di tentennamenti che le faranno quasi perdere il suo ragazzo (che disapprova totalmente gli avvocati), decide di mollare tutto per una vita pi\u00f9 tranquilla insieme a lui."}
{"id": "1220009", "revid": "1889177", "url": "https://it.wikipedia.org/wiki?curid=1220009", "title": "Torchio vinario", "text": "Il torchio vinario \u00e8 una macchina fondamentale per l'enologia.\nNel tempo ne sono stati costruiti vari modelli, ma tutti con lo stesso scopo: esercitare pressione. Questo tipo di torchio serve generalmente per spremere le vinacce dopo la fermentazione alcolica, cio\u00e8 al momento della svinatura nella vinificazione di uve rosse, oppure per ammostare direttamente l'uva nel caso questa sia bianca. Pu\u00f2 considerarsi l'analogo del frantoio a livello vinicolo.\nCaratteristiche.\nStruttura.\nUn torchio \u00e8 costituito innanzitutto da un basamento, di adeguate dimensioni, che pu\u00f2 essere in ghisa, legno o granito. Tale basamento presenta un foro centrale e una scannellatura circolare di diametro e profondit\u00e0 variabili a seconda della macchina considerata, con la funzione di incanalare il torchiato.\nAl centro \u00e8 alloggiata, perpendicolare alla base, una vite in ferro, pi\u00f9 o meno lunga, saldamente ancorata al di sotto del basamento tramite un grosso dado.\nNella scannellatura circolare del basamento, concentrica ed ovviamente esterna al foro centrale, trova sede la gabbia del torchio. Si tratta di una struttura cilindrica formata da doghe in legno di rovere, distanziate le une dalle altre e fissate tramite bulloni su robusti semicerchi in ferro. Questa struttura \u00e8 per semplicit\u00e0 divisibile in due parti, unite tramite quattro o sei ganci di ferro, rispettivamente due o tre per parte.\nSulla sommit\u00e0 della vite centrale \u00e8 presente una grossa madrevite detta \"chiocciola\". Essa \u00e8 costituita essenzialmente da un pesante disco di ferro sulla cui circonferenza sono praticati dei fori, dove trovano alloggio uno o due saltarelli a base triangolare. Questi consentono alla chiocciola di avvitarsi o svitarsi lungo la vite centrale, mediante un movimento di vai e vieni impresso da un'asta, azionata a mano, che agisce su di essa.\nFunzionamento.\nL'uva o le vinacce da spremere vengono caricate nella gabbia del torchio, facendo in modo da lasciare ancora un certo margine di spazio. Fatto questo, si copre il materiale da torchiare con due robusti semicerchi in legno di rovere che una volta uniti vanno a coincidere con il diametro della gabbia stessa, lasciando un varco soltanto per la vite centrale.\nSuccessivamente si mette una coppia di parallelepipedi in legno a base quadra, perpendicolarmente al verso con cui si \u00e8 avuta cura di posare i due semicerchi. Si procede posizionando coppie successive di parallelepipedi, via via sempre pi\u00f9 corti, facendo in modo che ogni coppia sia perpendicolare rispetto alle altre.\nUna volta terminata la posa dei tavolati, si regola manualmente la chiocciola in modo da sistemarla a contatto con gli ultimi parallelepipedi posizionati, e ci si assicura che il o i saltarelli siano inseriti in modo corretto rispetto a ci\u00f2 che si vuole fare ovvero volti in un senso se si vuole avvitare la chiocciola e quindi torchiare, volti nell'altro se la si vuole svitare.\nA questo punto azionando in senso antiorario l'asta infissa nella madrevite, la si sposta semplicemente verso destra senza agire in alcun modo sui tavolati e facendo saltellare i saltarelli. \nFacendo invece forza e spingendo l'asta in senso orario, la chiocciola scende lungo la vite centrale del torchio e i tavolati si abbassano spremendo le vinacce presenti nella gabbia. Cos\u00ec facendo il liquido cola lungo le doghe della gabbia stessa ed andr\u00e0 successivamente ad incanalarsi nella scannellatura del basamento.\nDa l\u00ec uscir\u00e0 poi in un recipiente posto vicino al torchio, per mezzo di un foro laterale della base, avente un diametro nell'ordine di pochi centimetri e comunque proporzionato con la scannellatura del basamento stesso.\nAl termine della torchiatura si smonta la gabbia del torchio, si inverte il senso dei saltarelli in modo da riuscire a svitare pi\u00f9 agevolmente la chiocciola e si tolgono tutti i tavolati utilizzati nel processo, per consentire la rimozione del materiale residuo presente sul basamento e la pulizia del torchio in tutte le sue parti.\nGeneralmente, avendo un certo volume iniziale di vinacce da torchiare, al momento della pulizia del torchio si ottiene una quantit\u00e0 di materiale residuo pari ad 1/3 del volume iniziale.\nAltri progetti.\n "}
{"id": "1220011", "revid": "729019", "url": "https://it.wikipedia.org/wiki?curid=1220011", "title": "Modelli industriali", "text": "I modelli industriali sono particolari trovati tecnologici a cui il diritto industriale concede una particolare tutela tramite una forma apposita di brevetto. Nei modelli industriali rientrano due gruppi di creazioni, detti modelli di utilit\u00e0 e disegni e modelli."}
{"id": "1220012", "revid": "1573940", "url": "https://it.wikipedia.org/wiki?curid=1220012", "title": "Botia", "text": "Il genere Botia comprende 10 specie di pesci d'acqua dolce appartenenti alla famiglia Cobitidae.\nDistribuzione e habitat.\nQuesti pesci sono diffusi in Asia del sud, nella zona compresa tra Pakistan, India e Bangladesh, dove popolano diversi ambienti acquatici d'acqua dolce.\nDescrizione.\nLe dimensioni si attestano dagli 11 ai 15,5 cm, secondo la specie.\nAcquariofilia.\nalcune specie sono commercializzate per l'allevamento in acquario.\nClassificazione.\nUn tempo il genere \"Botia\" comprendeva oltre 20 specie, ma nel 2004 lo scienziato Maurice Kottelat nel descrivere la nuova specie \"Botia kubotai\" propose nei suoi studi una divisione del genere in base all'area geografica di provenienza e all'aspetto fisico:\nUn altro genere, \"Parabotia\" \u00e8 considerato affine ai \"Syncrossus\", ma vive in alcune aree della Cina."}
{"id": "1220013", "revid": "91102", "url": "https://it.wikipedia.org/wiki?curid=1220013", "title": "Modelli di utilit\u00e0", "text": ""}
{"id": "1220015", "revid": "91102", "url": "https://it.wikipedia.org/wiki?curid=1220015", "title": "Modello industriale", "text": ""}
{"id": "1220018", "revid": "339392", "url": "https://it.wikipedia.org/wiki?curid=1220018", "title": "Manovra a tenaglia", "text": ""}
{"id": "1220019", "revid": "886680", "url": "https://it.wikipedia.org/wiki?curid=1220019", "title": "Monti Sudeti", "text": ""}
{"id": "1220023", "revid": "287204", "url": "https://it.wikipedia.org/wiki?curid=1220023", "title": "Stanislas-Marie Maillard", "text": "Biografia.\nFiglio di un usciere dello Ch\u00e2telet, agitatore della folla, il 14 luglio 1789 prese parte alla presa della Bastiglia e, datosi il titolo di \u00abcapitaine des volontaires de la Bastille\u00bb (\"capitano dei volontari della Bastiglia\"), partecip\u00f2 a tutti gli episodi pi\u00f9 significativi della rivoluzione.\nGuid\u00f2 la spedizione delle donne di Parigi a Versailles (5 ottobre 1789) e l'anno successivo venne nominato capitano della Guardia nazionale.\nSu incarico della \"Comune\" di Parigi, cerc\u00f2 senza successo di arginare la furia della folla durante i \"massacri di settembre\", istituendo e presiedendo nel carcere dell\"Abbaye-aux-Bois\" un tribunale popolare.\nArrestato come hebertista, mor\u00ec di tubercolosi."}
{"id": "1220024", "revid": "819238", "url": "https://it.wikipedia.org/wiki?curid=1220024", "title": "Ferrovia Faentina", "text": "La ferrovia Faentina \u00e8 una linea ferroviaria di propriet\u00e0 statale che collega Firenze con Faenza via Borgo San Lorenzo.\nStoria.\nIdeazione.\nAgli inizi degli anni Quaranta del XIX secolo nel Granducato di Toscana si cominciavano a costruire le prime ferrovie lungo le facili direttrici interne, ma gi\u00e0 si pensava a come poter valicare la catena degli Appennini.\nTra i molti progetti presentati quello forse pi\u00f9 praticabile era quello del padre Giovanni Antonelli che prevedeva di risalire la valle dell'Arno fino a Pontassieve, poi il fiume Sieve e valicare le montagne lungo la direttrice Dicomano - Villore (frazione di Vicchio) - Marradi, proseguendo poi tranquillamente lungo la valle del fiume Lamone fino a Faenza.\nIl tracciato era abbastanza semplice, sfruttava gli ampi fondovalle tranne che per circa 10~15 km all'altezza del crinale appenninico, ed aveva il vantaggio di porre in comunicazione il comune granducale di Marradi, orograficamente parte della Romagna, con la patria.\nNei dieci anni successivi le discussioni furono animate, ma alla fine le preferenze andarono al tracciato Pistoia-Bologna che, seppur molto pi\u00f9 impegnativo nella parte toscana, era pi\u00f9 corto e poteva sfruttare la gi\u00e0 esistente Ferrovia Maria Antonia. Per avere un collegamento ferroviario diretto tra Firenze e Bologna si sarebbe dovuto aspettare ancora 80 anni.\nNel 1863 venne inaugurata la Porrettana ma l'immenso successo ne dimostr\u00f2 subito l'inadeguatezza, e le discussioni sui possibili tracciati di una seconda linea transappenninica ripresero vigore, particolarmente dal 1865 con il trasferimento della capitale del Regno d'Italia prima a Firenze, nel 1871 a Roma.\nSi fece un'opera di mediazione tra i progetti esistenti, ed altre accese discussioni nacquero riguardo al tracciato dal Mugello a Firenze. Le scelte possibili erano tra un percorso facile e diretto verso Roma via Pontassieve oppure percorso difficile ma favorevole a Firenze via Vaglia.\nCostruzione.\nLa linea fu infine finanziata dalla legge Baccarini.\nIl 9 novembre 1880, mentre ancora la questione dell'avvicinamento a Firenze non era stata risolta, anzi era oggetto di intensi dibattiti parlamentari, cominciarono i lavori da Faenza verso Marradi, che fu raggiunta il 26 agosto 1888.\nIntanto, fu finalmente presa una decisione: la ferrovia doveva seguire il percorso diretto verso Firenze. I lavori della tratta Firenze - Borgo San Lorenzo iniziarono nel 1884 e si conclusero l'8 aprile 1890.\nIl 31 maggio 1890 si iniziarono anche i lavori della tratta centrale, quella tra Borgo San Lorenzo e Marradi, che sicuramente era la pi\u00f9 impegnativa, prevedendo numerose gallerie.\nL'intera opera fu inaugurata il 23 aprile 1893.\nSviluppo.\nPur collegando Firenze (via Vaglia) a Bologna con soli 19\u00a0km in pi\u00f9 rispetto alla \"Porrettana\", la linea presentava migliorie rispetto a quest'ultima: l'altezza di valico era di 578 metri, 100 in meno della \"Porrettana\", la pendenza massima era del 25 per mille, simile all'altra linea ma rilevata su tratte corte ed intervallate, contro le rampe continue tra Pistoia e Pracchia dell'altra linea.\nNonostante ci\u00f2 la \"Faentina\" rimase sempre una linea secondaria, di interesse prettamente locale o di servizio al traffico merci.\nAnche durante la prima guerra mondiale, quando il traffico ferroviario raggiunse picchi estremi per la capacit\u00e0 della rete dell'epoca, la \"Porrettana\" era interessata da oltre 70 coppie di convogli al giorno, mentre per la \"Faentina\" ne operavano solo 60.\nL'elettrificazione fu iniziata ma mai completata in quanto inizialmente si prefer\u00ec concentrare le risorse sull'elettrificazione della \"Porrettana\"; successivamente la prospettiva di una prossima apertura della \"direttissima\" sugger\u00ec di non riprendere i lavori.\nNaturalmente l'inaugurazione della \"direttissima\" Firenze - Bologna tolse molta importanza alla linea, riducendone di molto il traffico e ridimensionandone il ruolo.\nIntanto non ci si era dimenticati della tratta \"perdente\" Borgo San Lorenzo - Pontassieve, che avrebbe sicuramente portato benefici alla bassa val di Sieve ed avrebbe favorito il traffico merci da Roma verso la Pianura Padana.\nIn pratica le polemiche sulla scelta del percorso non si erano mai placate, le comunit\u00e0 locali reclamavano il loro treno ed alla fine tale tratta fu costruita ed inaugurata il 29 giugno 1913.\nPer impossibilit\u00e0 tecnica, o per mancanza di volont\u00e0, il raccordo con le linee esistenti era fatto a Pontassieve nella sola direzione Firenze, ed a Borgo San Lorenzo sempre nella sola direzione Firenze. In pratica si costru\u00ec un \"anello ferroviario\" nel Mugello utile per il traffico locale, ma i treni merci a lunga percorrenza dovevano effettuare necessariamente un doppio regresso.\nLe vicende belliche della seconda guerra mondiale infierirono profondamente sulla linea, prima con i bombardamenti alleati e poi con le distruzioni causate dai nazisti in ritirata.\nI danni furono tali, e l'interesse cos\u00ec basso, che la linea fu ripristinata solo il 13 ottobre 1957, con l'esclusione di quasi tutta la tratta Borgo San Lorenzo - Firenze via Vaglia; i binari terminavano a San Piero a Sieve, pochi chilometri dopo Borgo San Lorenzo. Il collegamento della Faentina con Firenze era quindi possibile solo tramite Pontassieve, che per\u00f2 necessitava del regresso a Borgo San Lorenzo, con un ulteriore allungamento dei tempi di percorrenza.\nLa tratta San Piero a Sieve-Borgo San Lorenzo, riattivata nel 1952, fu comunque chiusa nel 1971.\nAnni 2000.\nAll'inizio degli anni novanta del XX secolo gli enti locali hanno preteso da TAV S.p.A. il completamento del ripristino della vecchia linea come contropartita al passaggio della linea ad Alta Velocit\u00e0-Alta Capacit\u00e0 Bologna-Firenze, che per chilometri corre parallela alla vecchia anche se quasi completamente in galleria.\nLa linea \u00e8 stata riaperta il 9 gennaio 1999 ma nonostante un certo successo come servizio metropolitano i problemi non sono finiti. Il collegamento diretto con la Stazione di Firenze Santa Maria Novella avrebbe dovuto essere ripristinato nello stesso 1999, ma \u00e8 stato ritardato di 4 anni. Inoltre era stata garantita l'elettrificazione della linea ma si \u00e8 scoperto che le opere ricostruite cos\u00ec come quelle progettate ex novo non prevedono l'altezza necessaria per la posa della catenaria.\nLa linea \u00e8 perci\u00f2 utilizzata esclusivamente da automotrici termiche, inizialmente ALn 668 accoppiate in doppia trazione, in gran parte sostituite a partire dal 2007 da Minuetto in versione diesel.\nIl 2008 \u00e8 stato un anno di novit\u00e0 per la Faentina. Con l'entrata in vigore dell'orario del 9 dicembre 2007 \u00e8 stato attivato anche sulla tratta Faenza-Firenze S.M.N. il Memorario, ovvero l'orario cadenzato con cadenza bioraria, che ha visto l'introduzione di due nuove coppie di corse nei giorni feriali e una nuova coppia nei giorni festivi. Non \u00e8 pi\u00f9 necessario il cambio di treno a Borgo San Lorenzo e tutti i treni arrivano direttamente nella Stazione di Santa Maria Novella, fatta qualche eccezione per alcuni treni di rinforzo nelle ore di punta diretti verso la Stazione di Firenze Campo di Marte. Nel corso degli ultimi anni il servizio \u00e8 stato ulteriormente potenziato, portando in alcune fasce orarie la cadenza da bioraria a oraria.\nIl 29 luglio 2012 furono soppresse le fermate di Cercina, Mimmole, Panicaglia, Salviati e Sant'Eufemia di Brisighella, e la stazione di Fontebuona. Nel settembre dello stesso anno i comuni attraversati dalla linea, alcune associazioni e dei privati costituirono il comitato \"Gli amici della Faentina - il treno di Dante\" con lo scopo di potenziare la linea anche in un ambito turistico."}
{"id": "1220025", "revid": "33277", "url": "https://it.wikipedia.org/wiki?curid=1220025", "title": "Stanislas Marie Maillard", "text": ""}
{"id": "1220026", "revid": "124952406", "url": "https://it.wikipedia.org/wiki?curid=1220026", "title": "Rachel Nichols", "text": "Biografia.\nDi origini franco-canadesi, inglesi, italiane, nord-irlandesi, scozzesi e tedesche, figlia di Jim e Alison Nichols, cresce ad Augusta, nel Maine, dove frequenta la Cony High School. Al secondo anno alla Cony, compie un corso di studi in Francia. Dopo il diploma, si iscrive alla Columbia University di New York, per studiare psicologia. In questi anni pratica il trekking, il windsurf e la vela.\nCarriera.\nInizia a lavorare come modella per case come Guess? e Abercrombie &amp; Fitch. Nel febbraio del 2001 posa per la copertina dell'edizione tedesca di \"Elle\", e sempre nello stesso anno compare nel numero dedicato ai costumi da bagno dell'edizione statunitense di \"Maxim\". Nel frattempo, frequenta corsi di recitazione alla Columbia. Dopo essersi divisa tra gli studi a New York e i set fotografici in Europa, nel 2002, decide di tentare seriamente la carriera di attrice.\nAll'inizio appare in piccoli ruoli in spettacoli e serie televisive, tra cui una parte in un episodio di \"Sex and the City\" del 2002, ma in quello stesso anno ottiene il ruolo di Jessica in \"Scemo &amp; pi\u00f9 scemo - Inizi\u00f2 cos\u00ec...\", per il quale lascia l'universit\u00e0 a met\u00e0 del suo ultimo semestre. Cerca comunque di laurearsi in corso, nonostante i suoi impegni nella moda, sostenendo l'ultimo esame pochi giorni prima di partire per Atlanta, dove sarebbe stato girato il film.\nAnche se la pellicola non \u00e8 un successo, la Nichols in seguito riesce a ottenere ruoli in film come \"Amityville Horror\" e \"Il mistero del bosco\". Nel 2005 diventa protagonista della serie TV \"The Inside\", nel ruolo dell'agente speciale Rebecca Locke. Lo show ha breve durata, ma nell'autunno dello stesso anno entra nel cast di \"Alias\", dove interpreta Rachel Gibson, un'esperta di computer. Recita nella serie fino alla sua conclusione, nel maggio del 2006.\nAccantona momentaneamente la televisione per lavorare a tempo pieno nel cinema, nel 2007 recita al fianco di Josh Hartnett e Samuel L. Jackson in \"La rivincita del campione\" ed \u00e8 protagonista del film thriller \"-2 - Livello del terrore\", nel ruolo dell'attraente Angela Bridges. Dopo aver partecipato al film \"La guerra di Charlie Wilson\", nel 2009 ottiene una piccola parte nel blockbuster \"Star Trek\" e un ruolo di rilievo in \"G.I. Joe - La nascita dei Cobra\": nel primo interpreta una cadetta orioniana dell'Accademia della Flotta Stellare, mentre nel secondo impersona l'eroina Scarlett, esperta di arti marziali, paracadutismo e tiratrice scelta. Tra il 2010 e il 2011 prende parte come personaggio principale alla sesta stagione della serie TV \"Criminal Minds\". Dal 2012 al 2015 \u00e8 la protagonista della serie di fantascienza \"Continuum\".\nDoppiatrici italiane.\nNelle versioni in italiano delle opere in cui ha recitato, Rachel Nichols \u00e8 stata doppiata da:"}
{"id": "1220028", "revid": "50212556", "url": "https://it.wikipedia.org/wiki?curid=1220028", "title": "Pixunte", "text": ""}
{"id": "1220035", "revid": "9715085", "url": "https://it.wikipedia.org/wiki?curid=1220035", "title": "Troilia", "text": ""}
{"id": "1220044", "revid": "9715107", "url": "https://it.wikipedia.org/wiki?curid=1220044", "title": "Obelanon", "text": ""}
{"id": "1220060", "revid": "116944", "url": "https://it.wikipedia.org/wiki?curid=1220060", "title": "Exodus (film 1960)", "text": ""}
{"id": "1220062", "revid": "106356", "url": "https://it.wikipedia.org/wiki?curid=1220062", "title": "She's so lovely - Cos\u00ec carina", "text": ""}
{"id": "1220081", "revid": "260676", "url": "https://it.wikipedia.org/wiki?curid=1220081", "title": "Paperino (Prato)", "text": "Paperino \u00e8 una frazione di Prato che fa parte della circoscrizione sud del comune.\nIl nome deriva probabilmente da \"papyrus\" \u2018papiro\u2019, \u2018giunco\u2019. Fantasiosa l'ipotesi che la fa derivare da \"Paperium\", legionario romano, fondatore di una delle 45 ville circostanti il territorio pratese.\nIl paese (nei registri parrocchiali nel 1850 si contano circa 400 anime) ha subito negli anni la trasformazione da campagna operosa e ben coltivata (caratterizzata dai numerosi piccoli corsi d'acqua, le cosiddette \"gore\"), ad area suburbana resa pi\u00f9 popolosa dall'immigrazione dal meridione italiano e dal veneto negli anni sessanta e settanta, con il passaggio contemporaneo ad una economia basata sul piccolo artigianato tessile, a conduzione prevalentemente familiare, che ben si integrava con l'avanzata industria tessile pratese.\nNell'ultimo decennio del XX secolo ha subito un ulteriore notevole incremento demografico, favorito soprattutto dal costo contenuto delle abitazioni rispetto alle vicine Prato e, soprattutto, Firenze.\nDi interesse storico la chiesa di San Martino, duecentesca.\nLa localit\u00e0 guadagn\u00f2 notoriet\u00e0 negli anni ottanta del XX secolo grazie al film \"Ad ovest di Paperino\" con Alessandro Benvenuti, Athina Cenci e Francesco Nuti, nonostante nessuna scena del film fosse girata nella zona.\nIl carnevale con sfilata di gruppi mascherati \u00e8 la manifestazione pi\u00f9 rilevante.\nSport.\nCalcio.\nLa squadre locale \u00e8 l'\"A.S.D. Paperino San Giorgio\", fondata nel 2014 e conosciuta anche come \"PSG\". Milita in Terza Categoria."}
{"id": "1220104", "revid": "599013", "url": "https://it.wikipedia.org/wiki?curid=1220104", "title": "Roland Lamah", "text": "Caratteristiche tecniche.\n\u00c8 un'ala che pu\u00f2 anche giocare da seconda punta o da centrocampista esterno.\nCarriera.\nClub.\nNasce in Costa d'Avorio da genitori guineani. Ha iniziato i suoi primi passi da giocatore nel 1993 nel suo paese natale, nel Karthala Abidjan prima di trasferirsi in Belgio nel 2001 al Vis\u00e9.\nNel 2004 viene acquistato dall'Anderlecht, dove fa tutta la trafila nelle giovanili, mentre la sua prima apparizione in prima squadra avviene il 5 agosto 2006 in casa contro il Germinal Beerschot.\nNazionale.\nNel corso degli Europei Under 19 del luglio 2006, Lamah \u00e8 stato eletto come una delle stelle del torneo in cui, nonostante la prematura eliminazione del Belgio, ha messo a segno tre reti in altrettante gare."}
{"id": "1220112", "revid": "339392", "url": "https://it.wikipedia.org/wiki?curid=1220112", "title": "Basilica inferiore d'Assisi", "text": ""}
{"id": "1220113", "revid": "78273", "url": "https://it.wikipedia.org/wiki?curid=1220113", "title": "Chiesa del Carmine (Siena)", "text": ""}
{"id": "1220114", "revid": "306856", "url": "https://it.wikipedia.org/wiki?curid=1220114", "title": "Museo", "text": "Il museo \u00e8 una raccolta, pubblica o privata, di manufatti relativi a uno o pi\u00f9 settori della cultura (tra cui in particolare, per tradizione, l'arte), della scienza e della tecnica. Lo statuto dell'International Council of Museums lo definisce \u00abun'istituzione permanente, senza scopo di lucro, al servizio della societ\u00e0 e del suo sviluppo. Aperto al pubblico compie ricerche che riguardano le testimonianze materiali e immateriali dell'umanit\u00e0 e del suo ambiente, le acquisisce, le conserva, le comunica e, soprattutto, le espone a fini di studio, educazione e diletto\u00bb.\nDefinizione di museo.\nLa definizione dell'International Council of Museums \u00e8 stata accolta nel 2014 dalla normativa italiana che, nel quadro della nuova organizzazione dei musei statali, ha per\u00f2 aggiunto alla fine la seguente precisazione: \u00abpromuovendone la conoscenza presso il pubblico e la comunit\u00e0 scientifica\u00bb.\nIl Decreto del Presidente del Consiglio dei Ministri 2 dicembre 2019, n. 169 ha ripreso a tale definizione, che all\u2019art. 43 \u00e8 cos\u00ec enunciata: \u00abI musei, i parchi archeologici, le aree archeologiche e gli altri luoghi della cultura di appartenenza statale sono istituzioni permanenti, senza scopo di lucro, al servizio della societ\u00e0 e del suo sviluppo. Sono aperti al pubblico e compiono ricerche che riguardano le testimonianze materiali e immateriali dell'umanit\u00e0 e del suo ambiente; le acquisiscono, le conservano, le comunicano e le espongono a fini di studio, educazione e diletto, promuovendone la conoscenza presso il pubblico e la comunit\u00e0 scientifica\u00bb.\nA livello internazionale la discussione sul ruolo e la definizione del museo continua ininterrottamente eppure nella conferenza dell'International Council of Museums di Kyoto, organizzata nel settembre 2019, non si \u00e8 giunti ad un accordo per una nuova definizione di museo.\nEtimologia.\nIl termine museo deriva dal greco antico \"mouseion\", \u00abluogo sacro alle Muse\u00bb, figlie di Zeus e protettrici delle arti e delle scienze, patronate da Apollo.\nOrigini e storia del museo.\nIntorno al 530 a.C. la sacerdotessa e principessa Ennigaldi, con il supporto del padre Nabonide, realizz\u00f2 il cosiddetto \"museo di Ennigaldi-Nanna\", che \u00e8 da considerarsi come il primo o uno dei primi musei mai realizzati.\nIl Museo di Alessandria, sorto in et\u00e0 ellenistica, viene considerato come il vero primo museo della storia. Venne istituito dal re Tolomeo I: esso era un luogo di culto che ospitava una comunit\u00e0 scientifica e letteraria, la quale svolgeva le proprie attivit\u00e0 consacrandole alle Muse. Secondo Timone di Fliunte gli studiosi che vi vivevano erano alienati dalla realt\u00e0 ed estremamente litigiosi, mentre Callimaco narra che vi fossero continue gelosie.\nLa direzione del Museo era affidata ad un \u03b5\u043b\u03b9\u03c3\u03c4\u03ac\u03c4\u03b7\u03c2: la stessa funzione era attribuita al cosiddetto \"scolarca\" del Peripato (il Liceo fondato da Aristotele).\nIn tempi pi\u00f9 recenti, a Roma sotto il pontificato di Clemente XII nel 1734 fu aperta la collezione dei Musei Capitolini, il primo vero museo aperto al pubblico come oggi lo intendiamo noi.\nAspetti normativi.\nCon riferimento all'Italia e limitatamente ad uno dei numerosi ambiti cui il museo pu\u00f2 riferirsi, il riferimento normativo per i musei \u00e8 costituito dal Decreto Legislativo 22 gennaio 2004, n. 42, in materia di Codice dei beni culturali e del paesaggio. In particolare l\u2019art. 101, annovera il museo fra i \u00abluoghi della cultura\u00bb e lo definisce come \u00abstruttura permanente che acquisisce, cataloga, conserva, ordina ed espone beni culturali per finalit\u00e0 di educazione e di studio\u00bb. \u00c8 da notare che, nello stesso articolo 101, comma 1 del Codice, fra i luoghi della cultura sono elencati, oltre ai musei, anche le aree e i parchi archeologici e i complessi monumentali, istituti che pure possono avere valenza museale.\nIl Codice distingue i musei, come tutti i luoghi della cultura, a seconda della loro natura pubblica o privata. In particolare, nell\u2019art. 101 del Codice si specifica che i musei, come tutti i luoghi della cultura, se appartengono a soggetti pubblici sono destinati alla pubblica fruizione ed espletano un servizio pubblico (comma 3), secondo le modalit\u00e0 stabilite dall\u2019art. 102 del Codice; mentre, le strutture espositive e di consultazione nonch\u00e9 i luoghi della cultura che appartengono a soggetti privati e sono aperti al pubblico \u00abespletano un servizio privato di utilit\u00e0 sociale\u00bb (articolo 101, comma 4). In entrambi i casi, la disciplina giuridica di fruizione \u00e8 regolata dagli articoli successivi del Codice.\nIn anni recenti, l\u2019elevato numero e la differente natura giuridica dei musei italiani ha reso necessaria l\u2019attivazione di un sistema unitario di riferimento per la fruizione, accessibilit\u00e0 e gestione sostenibile del patrimonio culturale. Nasce cos\u00ec, con il decreto ministeriale 21 febbraio 2018, n. 113, il Sistema museale nazionale, con l\u2019obiettivo di mettere in rete i musei e gli altri luoghi della cultura statali, di cui all\u2019art. 101 del Codice, nonch\u00e9 gli altri musei di appartenenza pubblica, i musei privati e altri luoghi della cultura pubblici o privati che, su base volontaria e secondo le modalit\u00e0 stabilite dal decreto, chiedano di essere accreditati.\nIl ruolo sociale dei musei.\nIn anni recenti i musei sono diventati oggetto di una rinnovata considerazione e attenzione, anche mediatica, innescata dalla riorganizzazione dei musei statali.\nQuesto interesse \u00e8 stato accompagnato da un vivace dibattito pubblico, dalle riflessioni della letteratura accademica e delle principali associazioni del settore, a partire dall'International Council of Museums, basate anche sugli spunti offerti dalla Convenzione di Faro in cui si riconosce \u00abla necessit\u00e0 di mettere la persona e i valori umani al centro di un\u2019idea ampliata e interdisciplinare di eredit\u00e0 culturale\u00bb.\nLa consapevolezza di una nuova centralit\u00e0 del patrimonio culturale e dell'accesso alla cultura quale diritto fondamentale ha determinato nuove politiche sociali per la promozione della cultura. In questo quadro, si inserisce anche il riconoscimento dei musei e dei luoghi della cultura come \"servizi pubblici essenziali\".\nLa risposta dei musei a queste sollecitazioni \u00e8 stata una costante e vivace ricerca di rinnovamento, al fine di individuare buone pratiche rivolte, in estrema sintesi, a proporre un modello pi\u00f9 attento alle persone e a cercare una \u00abpartecipazione culturale pi\u00f9 ampia, non pi\u00f9 confinata tra le fasce sociali con maggiore tasso di scolarit\u00e0, maggiore reddito ed et\u00e0 avanzata (con marcata prevalenza femminile\u00bb.\nIn riscontro a queste politiche culturali si \u00e8 notato che \u00abla crescita del desiderio di conoscenza, non pi\u00f9 confinata tra ristrette schiere di privilegiati, ha fatto s\u00ec che i visitatori, sempre pi\u00f9 spesso, cerchino nei musei non solo la conoscenza del passato, ma la possibilit\u00e0 di intravedere scenari futuri aderenti alle proprie intime speranze di sviluppo umano\u00bb. Nasce cos\u00ec un nuovo tipo di relazione del museo con i visitatori, basato sulla necessit\u00e0 di offrire a tutte le generazioni, ma soprattutto a quelle giovani e giovanissime, \u00abeffettive esperienze di conoscenza\u00bb, che siano misurabili \u00abmolto meglio dalla conta delle relazioni e degli impatti sulla comunit\u00e0 che dalla sola conta degli ingressi\u00bb.\nIn questo campo, nuovo significato assumono nuove forme di comunicazione mediate anche dall'uso degli strumenti digitali, \u00abindispensabili per stimolare il riconoscersi nel patrimonio culturale e per individuare nuove modalit\u00e0 di proporne la conoscenza sia alle nuove generazioni, sia a chi crede di cercare il diletto, considerando quanto sia oggigiorno estesa una domanda inespressa e talvolta inconsapevole di conoscenza, spesso mascherata da ricerca di svago\u00bb.\nPer rispondere a tali bisogni per i musei italiani \u00e8 stata recentemente redatto un Piano triennale per l'uso degli ambienti digitali che, nel 2020, ha trovato il suo banco di prova durante le restrizioni dell\u2019emergenza Covid-19, quando un nuovo impegno attraverso le risorse digitali \u00e8 stato chiesto ai musei per rispondere al bisogno culturale espresso dai fruitori del web.\nIl museo, rappresenta un luogo globale, nel quale non solo \u00e8 possibile osservare, visionare i suoi contenuti, di vario tipo, ma \u00e8 anche possibile vivere delle vere e proprie esperienze. La maggior parte dei musei, offrono atelier, sale espositive, spazi laboratoriali, interattivi, rivolti a tutti i tipi di pubblico, possono essere una risorsa funzionale all\u2019inclusione sociale. \nBruno Munari, contribu\u00ec alla diffusione della didattica museale, propose di allestire al museo di Brera \u201calcune salette come laboratori per i bambini, dove questi potessero andare al museo a giocare all\u2019arte visiva\u201d, questo artista, della seconda met\u00e0 del Novecento, riteneva che i bambini \u201cdovevano trovare i materiali da usare e assistenti esperti nella stimolazione della creativit\u00e0 infantile. I bambini potrebbero giocare con materiale strutturato, con colori in pasta, [\u2026] cos\u00ec che i bambini imparino giocando, che \u00e8 il migliore dei modi\u201d.\nMolti musei, ad oggi, si ispirano alla direzione indicata da Munari: ricercano, progettano, sperimentano tante possibilit\u00e0 di contatto col pubblico. Il museo \u00e8 fonte di studio e di educazione.\nIl museo ha assunto un ruolo educativo attivo, grazie a Munari, ad alcuni suoi precursori, sono luoghi di cultura attiva, in cui al visitatore, oltre che osservare, \u00e8 richiesta una partecipazione dinamica. \u00c8 nata la didattica museale, strumento efficace per l'apprendimento. In ambito strettamente pedagogico, i precursori di Munari sono state le sorelle Rosa e Carolina Agazzi e Giuseppina Pizzigoni esse hanno dato vita a dei piccoli musei didattici, negli spazi delle loro scuole. Le sorelle Rosa Agazzi (1866-1951) e Carolina (1870-1954) furono due innovatrici dell\u2019educazione infantile, in riferimento al museo, diedero vita al \u201cIl Museo delle Cianfrusaglie\u201d ossia una raccolta di oggetti, che i bambini per qualche motivo avevano trovato interessanti; gli oggetti erano ordinati secondo alcuni criteri e ognuno di questi oggetti aveva una storia da raccontare e da condividere. Rosa Agazzi defin\u00ec cos\u00ec il suo museo: \u201cil mio museo non costa nulla, si potrebbe perfino chiamare museo dei poveri se non avesse il pregio di giovare quanto e pi\u00f9 di quello dei ricchi: scatolette, bottoni, semi, noccioli, tubetti, fili, chiodi, fettuccine, figurine, boccette, tappi, [\u2026] marmo, legno, pelle, vetro.\u201d Giuseppina Pizzigoni (1870-1947) era un insegnante, mise in atto un esperimento di riforma del metodo di insegnamento, secondo un proprio piano didattico. Ricevette l'approvazione ed il sostegno del ministro dell'istruzione Luigi Credaro, essa inaugur\u00f2 \u201cla Scuola Rinnovata Pizzigoni\u201d alla Ghisolfa, un sobborgo a nord-ovest di Milano. La Pizzigoni, ha teorizzato la formazione e la costituzione di un museo scolastico, per ogni singola classe, esso si doveva arricchire anno dopo anno, consentiva lavori di riflessione pratici e teorici: per esempio, in classe terza, la raccolta degli oggetti (gi\u00e0 avviata in prima e in seconda) proseguiva iniziando la classificazione: in animali, vegetali, minerali ecc. Si tratta di proposte didattiche ed educative, nate nei primi decenni del \u2018900 e tuttora molto attuali.\nNel tempo e nel contesto globale, si sono create delle vere e proprie sinergie tra musei e scuole, \u00e8 consuetudine che le scuole e i musei collaborino. Queste due realt\u00e0, possono farsi forza a vicenda, l\u2019una concorre alla buona riuscita dell\u2019altra. A scuola, nella programmazione, vengono create delle unit\u00e0 didattiche da realizzare proprio in sincrono con i musei, nell\u2019aula scolastica si cura l'aspetto pi\u00f9 teorico e poi al museo si integra con attivit\u00e0 puramente fisiche: si osserva, si toccare con mano. Il museo garantisce l\u2019aspetto interattivo che spesso a scuola manca. Inoltre con la didattica museale si gioca, soprattutto, in funzione dell\u2019educazione visiva, dell\u2019intelligenza fotografica.\n\u00c8 importante recarsi al museo consapevoli di ci\u00f2 che si andr\u00e0 a vedere, \u00e8 necessario essere curiosi ed \u00e8 doveroso adattarsi ad un tipo di insegnamento plurimo: il fruitore deve assumere una partecipazione attiva.\nIl museo (in riferimento alla didattica) svolge un ruolo sociale, collabora all\u2019educazione e alla formazione di teste ben pensanti, collabora con la scuola per il bene sociale, in funzione di una convivenza sociale civile. L'innovativa fruizione museale \u00e8 possibile soprattutto grazie allo sviluppo della tecnologia; \u00e8 necessario l'utilizzo di strumenti tecnologici per realizzare questi musei attivi, all\u2019avanguardia, accessibili a ciascuno, anche a chi non si pu\u00f2 recare fisicamente, tramite il web.\nIl patrimonio comprende sia gli spazi fisici che quelli digitali, il fruitore pu\u00f2 esplorare tramite la tecnologia, vi sono musei che esistono solo nel web, oppure musei fisici visitabili per intero tramite web, e ancora musei fisici, che hanno estensioni, sul web, per approfondire determinate opere, si parla di musei digitali, un esempio chiave in Italia \u00e8 il MODE, nato nell\u2019universit\u00e0 di Bologna, prevede sale di formazione, di documentazione, atelier virtuali.\nTipi di musei.\nI tipi di musei variano, da quelli di maggiore dimensioni spesso situati nelle grandi citt\u00e0, a quelli di pi\u00f9 piccole dimensioni.\nSono presenti numerosissime tipologie di musei: arti figurative, arti applicate, artigianato, archeologia, antropologia e etnologia, storia, storia militare, scienze, tecnologia, museo dei bambini, storia naturale, numismatica, giardini botanici e zoologici e filatelia.\nAll'interno di queste tipologie, molti musei si specializzano ulteriormente: come ad esempio i musei d'arte moderna, storia locale, storia dell'aviazione, agricoltura o geologia.\nGli oggetti delle collezioni presenti all'interno di un museo sono spesso registrati e catalogati permettendo al visitatore di conoscere l'anno di datazione, la provenienza e l'autore degli artefatti. I responsabili che si occupano delle collezioni o mostre vengono chiamati \"curatori\".\nMusei archeologici.\nPer \"museo archeologico\" si intende una struttura di tipo museale la cui vocazione \u00e8 improntata sull'esposizione di collezioni di manufatti di epoca antica, comprendente in generale i reperti dalla preistoria all'et\u00e0 classica, sebbene spesso comprenda anche esposizioni relative a manufatti ed opere che coprano produzioni fino alla fine del XVIII secolo e talvolta anche oltre.\nMusei d'arte.\nUn \"museo d'arte\", o anche \"galleria d'arte\", \u00e8 una struttura che spazia dalla pittura alla scultura, dalla fotografia alla videoarte, dalle installazioni artistiche ad elementi di design (arredamento, abbigliamento), una galleria d'arte pu\u00f2 presentare opere di un singolo artista oppure di vari autori. Le opere d'arte ivi esposte possono essere frutto di: acquisti, prestito per esposizione, donazioni.\nMusei all'aperto.\nUn \"museo all'aperto\" \u00e8 un particolare tipo di museo, le cui opere sono raccolte in ambienti all'aperto. I primi musei all'aperto sono stati istituiti in Scandinavia verso le fine del XIX secolo, ma presto l'idea si \u00e8 diffusa nel resto d'Europa e del Nord America.\nI musei all'aperto possono essere musei-villaggi, musei-fattoria, musei viventi di storia, e musei di costume. In Francia a partire dagli anni settanta, \u00e8 stato creato anche l'ecomuseo il quale si \u00e8 successivamente diffuso negli altri paesi.\nMuseo etnografico.\nI \"musei etnografici\" raccolgono manufatti risalenti a civilt\u00e0 primitive o antiche, o oggetti relativi alle arti e alle tradizioni popolari. I musei della civilt\u00e0 contadina sono spesso anche musei etnografici. Esempi di musei etnografici sono il Museo nazionale delle arti e tradizioni popolari a Roma, il Museo etnografico di Budapest, il Museo folkloristico nazionale della Corea.\nMuseo marittimo o oceanografico.\nI \"musei marittimi\" sono specializzati nella visualizzazione di oggetti relativi a navi e viaggi su mari, laghi o fiumi. Essi possono includere una nave storica (o una replica), diventando cos\u00ec una nave-museo.\nMentre i \"musei oceanografici\", oltre ai reperti di interesse marittimo, possono contenere anche acquari.\nAcquario.\nUn \"acquario\" \u00e8 quel luogo deputato alla conservazione e allo studio degli ambienti e delle forme di vita acquatiche, tra cui pesci, invertebrati, anfibi, rettili o piante. Esso \u00e8 sostanzialmente analogo ad uno zoo per le specie ittiche e rappresenta quindi un vero e proprio museo vivente.\nMusei militari o di guerra.\nI \"musei militari o di guerra\" sono spesso associati ai \"musei storici\". In essi, in generale, sono conservati armi, altre attrezzature militari, uniformi, manifesti di propaganda bellica o mostre sulla vita dei civili in tempo di guerra.\nMusei scientifici.\nI \"Musei scientifici\" o \"tecnologici\" si basano sui successi scientifici, per spiegare le invenzioni usano una combinazione di manifestazioni, programmi interattivi che possono essere utilizzati da tutti. Alcuni musei hanno temi come: computer, aviazione, ferrovie, fisica, astronomia o regno animale.\nQuesti musei posso ospitare planetari o sale IMAX anche per la visione di film o cortometraggi in 3D.\nMusei di storia naturale o di scienze naturali.\nI \"musei di storia naturale\" o \"scienze naturali\" mostrano il mondo naturale. All'interno di essi possiamo trovare ossa o scheletri di animali estinti, come i dinosauri, animali impagliati, educarci su questioni ambientali, come i mutamenti climatici, la biodiversit\u00e0, l'evoluzione dell'uomo.\nMusei storici.\nI \"musei storici\" hanno il compito di conservare la conoscenza della storia per capire il presente e futuro. Alcuni musei trattano di storia locale, altri invece di storie che hanno avuto rilevanza nazionale o internazionale, come il Risorgimento per l'Italia, Guerra di secessione per gli Stati Uniti d'America o come le due grandi guerre per il mondo.\nUn altro tipo di museo storico \u00e8 quello dedicato ad un grande personaggio, di enorme spicco per la societ\u00e0 locale o nazionale, che spesso troviamo in case dove essi sono nati, cresciuti, vissuti o morti.\nAnche dei siti storici possono diventare dei musei, come il Tuol Sleng Genocide Museum, il campo di concentramento di Auschwitz o anche il Colosseo e i Fori Imperiali.\nMusei virtuali.\nIl \"museo virtuale\" \u00e8 una delle forme pi\u00f9 esplicite con cui un museo cerca di promuoversi e rinnovare l'interesse per le opere d'arte poste al suo interno, in un contesto sempre pi\u00f9 competitivo e sempre pi\u00f9 difficile per la sua affermazione. La rivoluzione informatica e l\u2019affermarsi della rete come medium hanno segnato una sostanziale trasformazione nei processi di comunicazione nel museo e hanno portato a ripensare criticamente il concetto di pubblico. Il destinatario della comunicazione non \u00e8 pi\u00f9 solo il visitatore che \u00e8 fisicamente all\u2019interno del museo (\"onsite\"), ma \u00e8 anche, e sempre pi\u00f9 spesso, un pubblico \"online\" che accede al museo attraverso la rete.\nParchi archeologici.\nIl \"parco archeologico\" \u00e8 un ambito territoriale caratterizzato da importanti evidenze archeologiche e dalla compresenza di valori storici, paesaggistici o ambientali, attrezzato come museo all'aperto.\nParchi zoologici e giardini botanici.\nIl \"giardino zoologico\" o \"parco zoologico\", pi\u00f9 comunemente chiamato \"zoo\", \u00e8 il luogo dove vengono esposti al pubblico animali. Essi possono essere locali o esotici. Generalmente considerati importanti luoghi ricreativi, specialmente per le famiglie, i maggiori giardini zoologici svolgono un'importante funzione nel campo dell'educazione naturalistica ed ambientale, nella ricerca scientifica e nella conservazione della biodiversit\u00e0.\nL'\"Orto botanico\", o \"giardino botanico\", \u00e8 un ambiente naturale ricreato artificialmente che raccoglie una grande variet\u00e0 di piante categorizzate per scopi scientifici e per l'educazione dei visitatori. Spesso associato ad esso vi sono una biblioteca ed un erbario per lo studio e la catalogazione delle specie.\nCase museo.\nLa \"Casa museo\" \u00e8 un'abitazione trasformata in museo, dove gli arredi, i cimeli e gli oggetti di uso personale e quotidiano fanno parte del percorso espositivo, oltre ad eventuali opere di altro genere (quadri, sculture e collezioni).\nMusei della moda.\nIl \"Museo della moda\" \u00e8 uno spazio dove si conservano e si presentano al pubblico collezioni legate al tema della moda.\nMusei famosi.\nUno dei musei pi\u00f9 conosciuti al mondo \u00e8 sicuramente il Museo del Louvre di Parigi, cos\u00ec come la Galleria degli Uffizi di Firenze (il museo d'arte italiano pi\u00f9 visitato), il British Museum di Londra, il Museo del Prado di Madrid, i Musei Vaticani a Roma, o la catena di musei Smithsonian a Washington DC, il Kunsthistorisches Museum di Vienna, il Rijksmuseum di Amsterdam, l'Ermitage di San Pietroburgo, il complesso dell'Isola dei Musei di Berlino, il Metropolitan Museum di New York."}
{"id": "1220115", "revid": "125242980", "url": "https://it.wikipedia.org/wiki?curid=1220115", "title": "Zina (Islam)", "text": "Secondo il diritto islamico, il reato di zina riguarda le relazioni sessuali illecite, ossia pre- o extra-matrimoniali.\nSecondo le scuole shafi\u2019ita, hanbalita, hanafita e secondo gli Sciiti, la pena della lapidazione \u00e8 prevista solo per l'adultero sposato e il suo partner, a condizione che il crimine sia comprovato da 4 uomini adulti che abbiano assistito alla penetrazione o che sia stato reso tramite confessione.\nLa lapidazione non \u00e8 invece prevista dal Corano, che prevede solo la fustigazione.\nSecondo il \"fiqh\" hanafita, che rappresenta l'ideologia maggioritaria e d\u00e0 un ampio valore alla buona fede delle parti, se l'uomo e la donna si considerano sposati, non si ha reato di \"zina\" e i due non sono punibili.\nUna gravidanza costituisce prova sufficiente di relazione sessuale illecita solo secondo la scuola Malikita. Tale scuola include tuttavia anche la teoria del \u201cfeto dormiente\u201d, secondo cui durante il periodo di gravidanza, che si estende per 7 anni, una donna non pu\u00f2 essere accusata di \"zina\", e la paternit\u00e0 del feto \u00e8 del marito legittimato, anche fino a 7 anni dopo la sua morte.\nCondizioni per la lapidazione.\nPerch\u00e9 un reato di zina possa essere punito con la fustigazione o l'esilio:\nUn marito pu\u00f2 accusare la moglie di \"zina\", giurando 4 volte su Allah di dire il vero, e per la quinta volta invocando su di s\u00e9 la maledizione di Allah nel caso stia dicendo una bugia. Ma l'accusa pu\u00f2 essere invalidata nel caso la moglie pronunci lo stesso giuramento a propria discolpa.\nSecondo Jayed Ahmad Ghamidi, giurista islamico pakistano, la lapidazione pu\u00f2 essere prescritta solo per stupratori e prostitute, ossia per chi abitualmente commette adulterio (\u02bea\u1e25\u0101d\u012bth 1690 di Sahih Muslim). Sempre secondo Ghamidi, le condizioni stringenti per la lapidazione hanno il fine di regolamentare una pratica fortemente in uso al tempo, come mostrato dai diversi riferimenti alla lapidazione; l'obiettivo del processo sarebbe stato quello di portare, eventualmente, all'abolizione delle pene fisiche, creando principi tanto rigorosi nella ricerca delle prove da rendere praticamente impossibile l'emissione del verdetto.\nIn tutte le catene di trasmissione degli \u02bea\u1e25\u0101d\u012bth, i casi riportati di lapidazione si sono verificati unicamente quando un adultero si \u00e8 recato volontariamente dal profeta, confessando e chiedendo purificazione. Nello specifico, le narrazioni in questione riprendono tutti gli stessi casi di autodenuncia, oppure riguardano osservazioni e pareri circa tale pratica che Maometto non ha mai pronunciato (come nel caso dell'\u02bea\u1e25\u0101d\u012bth Sahih dove si riporta il punto di vista di \u02bfOmar ibn al-Kha\u1e6d\u1e6d\u0101b, slegato dagli insegnamenti del profeta). Di fatto, tutti i casi in cui Maometto acconsent\u00ec alla lapidazione di adulteri furono esclusivamente quelli in cui l'adultero confess\u00f2 spontaneamente (peraltro con confessione disincentivata da Maometto stesso) ed era capace di intendere e di volere. Gli unici casi documentati di lapidazione \"approvati\" da Maometto dunque riguardano persone che si sono autodenunciate e hanno espressamente insistito per purificarsi dal loro peccato, nonostante i ripetuti scoraggiamenti da parte di Maometto, che chiese inoltre se fossero pazzi (a confessare un crimine da pena di morte). L'odierna pena di morte sharaitica tramite lapidazione per gli adulteri dunque, \u00e8 una pratica mantenuta in vigore tramite un'interpretazione che distorce le nozioni al riguardo, non tenendo conto di cosa indichino espressamente le fonti direttamente ricondotte a Maometto.\nCasi attuali di lapidazione.\nTra gli Stati con popolazione a maggioranza musulmana, ben pochi esercitano la pena di morte per lapidazione. Spesso ci\u00f2 avviene da parte di corti islamiche non ufficiali, parallele alle corti statali. Tali corti nella maggior parte dei casi non fanno nessuno sforzo per rispettare le condizioni imposte dal \"fiqh\" per la pena di lapidazione, rifacendosi direttamente ai testi sacri del Corano e degli \u02bea\u1e25\u0101d\u012bth, secondo un'ottica fondamentalista. Tali casi non costituiscono una corretta applicazione del diritto penale islamico."}
{"id": "1220116", "revid": "1543377", "url": "https://it.wikipedia.org/wiki?curid=1220116", "title": "Rajm", "text": "Rajm, , \u00e8 una parola che in arabo significa lapidare e che fa riferimento alla pena prevista nel diritto islamico per il reato di \"zina\" (relazione sessuale illecita).\nC'\u00e8 disaccordo tra i pensatori islamici moderni sull'applicabilit\u00e0 della lapidazione in caso di adulterio, poich\u00e9 i testi religiosi riportano esempi che si concludono con o senza la lapidazione e nel Corano la lapidazione non \u00e8 comminata per nessun reato. I tradizionalisti non ne fanno comunque un problema, poich\u00e9 gli \"\u1e25ad\u012bth\" possono stabilire fattispecie di reati e sanzioni che non sono menzionati nel Corano.\nLa lapidazione nelle scuole giuridiche islamiche.\nSecondo le scuole shafi\u2019ita, hanbalita, hanafita e secondo gli Sciiti, la pena della lapidazione \u00e8 prevista solo per l'adultero sposato e il suo partner, a condizione che il crimine di \"zina\" sia comprovato da 4 uomini adulti che abbiano assistito alla penetrazione o che sia stato reso tramite confessione.\nLa lapidazione non \u00e8 invece prevista dal Corano, che prevede solo la fustigazione.\nSecondo il \"fiqh\" hanafita, che rappresenta l'ideologia maggioritaria e d\u00e0 un ampio valore alla buona fede delle parti, se l'uomo e la donna si considerano sposati, non si ha reato di \"zina\" e i due non sono punibili.\nUna gravidanza costituisce prova sufficiente di relazione sessuale illecita solo secondo la scuola Malikita. Tale scuola include tuttavia anche la teoria del \u201cfeto dormiente\u201d, secondo cui durante il periodo di gravidanza, che si estende per 7 anni, una donna non pu\u00f2 essere accusata di \"zina\", e la paternit\u00e0 del feto \u00e8 del marito legittimato, anche fino a 7 anni dopo la sua morte.\nCondizioni per la lapidazione.\nPerch\u00e9 un reato di zina possa essere punito con la lapidazione:\nUn marito pu\u00f2 accusare la moglie di \"zina\", giurando 4 volte su Allah di dire il vero, e per la quinta volta invocando su di s\u00e9 la maledizione di Allah nel caso stia dicendo una bugia. Ma l'accusa pu\u00f2 essere invalidata nel caso la moglie pronunci lo stesso giuramento a propria discolpa (\"Corano\" 24: 6-9).\nSecondo Jayed Ahmad Ghamidi, giurista islamico pakistano, la lapidazione pu\u00f2 essere prescritta solo per stupratori e prostitute, ossia per chi abitualmente commette adulterio (\u1e25ad\u012bth 1690 di Sahih Muslim). Sempre secondo Ghamidi, le condizioni stringenti per la lapidazione hanno il fine di regolamentare una pratica fortemente in uso al tempo, come mostrato dai diversi riferimenti alla lapidazione, in forma di linciaggio, presenti nel Corano. L'obiettivo del processo sarebbe stato quello di portare, eventualmente, all'abolizione delle pene fisiche, creando principi tanto rigorosi nella ricerca delle prove da rendere praticamente impossibile l'emissione del verdetto.\nIn tutte le tradizioni, la lapidazione avviene in ogni caso solo quando un adultero viene volontariamente dal Profeta, confessando e chiedendo purificazione."}
{"id": "1220117", "revid": "121609946", "url": "https://it.wikipedia.org/wiki?curid=1220117", "title": "Clan Imagawa", "text": "Il era un ramo del casato dei Minamoto, attraverso il Clan Ashikaga, giacch\u00e9 discendente di Imagawa Kuniuji, figlio di Nagauji Ashikaga (1211 - 1290) e domin\u00f2 la provincia di Suruga, corrispondente all'attuale prefettura di Shizuoka.\nStoria.\nLa famiglia aveva antiche tradizioni militari ed aristocratiche e governavano dalla loro capitale, Sunpu, che era una sorta di piccola Kyoto, dove si tenevano anche corsi di poesie, cerimonie dei fiori e feste della luna.\nTra i personaggi pi\u00f9 celebri della famiglia vi furono Imagawa Ryoshun (sec. XIV), famoso autore e storico, e Imagawa Norimasa, che nel 1396 era stato nominato \"fuku-shogun\" (\"vice sh\u014dgun\").\nNipote di Norimasa e figlio di Imagawa Ujichika fu Imagawa Yoshimoto (1519-1560), famoso daimy\u014d, generale, amministratore ed esteta; un potente feudatario che fece di Suruga il cuore dei suoi domini durante l'era Sengoku ed una sorta di piccola capitale del Giappone. \nSpos\u00f2 una figlia di Takeda Nobutora, capo del Clan Takeda.\nCostui ebbe dunque l'ardire di marciare su Kyoto per imporre uno sh\u014dgun fantoccio ma venne fermato da Oda Nobunaga nella battaglia di Okehazama (1560), dove Yoshimoto cadde ed il suo esercito si disperse o fu ucciso.\nIl figlio Imagawa Ujizane (1537-1614), nei dieci anni seguenti a tale battaglia, abbandonato dagli alleati del padre, croll\u00f2 sotto gli attacchi di avidi vicini.\nRiusc\u00ec per\u00f2 a sopravvivere, attraverso uno dei periodi pi\u00f9 tumultuosi della storia del Giappone, fino a tarda et\u00e0. Spos\u00f2 una figlia di H\u014dj\u014d Ujiyasu, capo del H\u014dj\u014d; una sua sorella spos\u00f2 invece Takeda Yoshinobu del Clan Takeda. Infine si fece monaco e mor\u00ec ad Edo nel 1614."}
{"id": "1220118", "revid": "461628", "url": "https://it.wikipedia.org/wiki?curid=1220118", "title": "Pieve di Arezzo", "text": ""}
{"id": "1220119", "revid": "78273", "url": "https://it.wikipedia.org/wiki?curid=1220119", "title": "Santa Maria della Scala (Siena)", "text": ""}
{"id": "1220124", "revid": "729019", "url": "https://it.wikipedia.org/wiki?curid=1220124", "title": "Marie Luv", "text": "Biografia.\nMarie Luv inizi\u00f2 a lavorare come cassiera presso il commissariato di una base dell'Aeronautica, all'et\u00e0 di quattordici anni. Dopo il diploma a Culver City, fece l'indossatrice. In seguito fu avvicinata da rappresentanti della rivista \"Hustler\". Attraverso loro, fece sette film con il nome di \"Destiny\". Dopo che questo venne scoperto dai suoi famigliari, interruppe il lavoro nel genere adulto, fino a che ottenne l'appoggio della madre. Rientr\u00f2 quindi come Marie Luv, iniziando con servizi fotografici e poi passando ai film hardcore.\nDiversamente da altre pornoattrici afroamericane, non rappresenta lo stereotipo di \"ragazza del ghetto\", interpretando diversi film con attrici bianche o asiatiche, anche se ha recitato e continua a recitare in film di sole attrici nere. In genere, Marie Luv interpreta ruoli di sesso interrazziale, con uomini bianchi. All'inizio ha lavorato per Digital Playground, anche per film di genere gonzo. Nel 2007 ha vinto l'AVN Award for Best Group Sex Scene (video).\nLa Luv \u00e8 sorella del pornoattore di film gay Nick Da'Kannon."}
{"id": "1220131", "revid": "1543377", "url": "https://it.wikipedia.org/wiki?curid=1220131", "title": "Gamal al-Banna", "text": "\u00c8 noto, soprattutto all'estero, per le sue opinioni progressiste sull'Islam.\nCome esempio delle sue opinioni, questa \u00e8 stata la sua risposta alla domanda \"L'Islam progressista \u00e8 possibile?\" durante una intervista concessa al quindicinale marocchino \"Tel Quel\":\nGamal al-Banna \u00e8 stato contrario al conservatorismo degli sceicchi contemporanei, che accusava di deformare lo spirito dell'Islam rifacendosi per qualsiasi decisione alle \u02bea\u1e25\u0101d\u012bth (opinioni e detti attribuiti a Maometto) invece che direttamente al Corano:\nGamal al-Banna, al contrario, immaginava una reinterpretazione del Corano alla luce del mondo moderno, una religione che avesse offerto pi\u00f9 regole di vita che indicazioni su come affrontare o giudicare ogni dettaglio della quotidianit\u00e0, riconoscendo all'uomo il suo libero arbitrio e la sua autonomia. Denunciava, inoltre, le fatw\u0101 elettroniche che\nCritico verso l'Islam contemporaneo, ha mosso critiche anche verso l'Occidente, come dimostra una sua dichiarazione al quotidiano egiziano \"al-Masri al-Yawm\" (L'Egiziano oggi):\n\u00abIl Corano \u00e8 una guida per i credenti, non una scienza esatta\u00bb afferma Gamal el-Banna che rimprovera agli islamisti ed alle istituzioni religiose come al-Azhar di voler \u00abapplicare alla lettera un Islam inventato pi\u00f9 di mille anni fa\u00bb fondandosi sui \u02bea\u1e25\u0101d\u012bth. Aggiunge, inoltre, che \u00abMigliaia di \u02bea\u1e25\u0101d\u012bth sono state composte nel corso dei secoli in funzione di interessi religiosi o politici. Non ha alcun senso farvi affidamento per dirimere problemi odierni\u00bb, dichiarandosi favorevole alla rilettura del Corano.\nSecondo al-Banna, infine, non si sarebbe dovuto, per esempio, vietare di fumare durante il Ramadan, perch\u00e9 il tabacco non era noto ai tempi del Profeta. Allo stesso modo, affermava, \u00abil Corano non dice che le donne devono indossare il velo, ma solo che devono nascondere il seno\u00bb. Giudicato un provocatore, \u00e8 stato emarginato in Egitto. Di fronte al florido \"commercio delle fatw\u0101\", Gamal el-Banna predicava sempre pi\u00f9 nel deserto. (\"Le Figaro\" del 16 ottobre 2006)."}
{"id": "1220135", "revid": "729019", "url": "https://it.wikipedia.org/wiki?curid=1220135", "title": "Hans von Seeckt", "text": "Durante la Repubblica di Weimar fu capo di stato maggiore della Reichswehr dal 1919 al 1920 e comandante in capo dell'esercito tedesco dal 1920 fino al congedo avvenuto nell'ottobre del 1926, in un periodo nel quale si impegn\u00f2 nella riorganizzazione dell'esercito appena uscito dalla prima guerra mondiale. Risalgono a questo periodo le pi\u00f9 importanti decisioni in materia di dottrina tattica, organizzazione e addestramento militare per l'esercito tedesco e, quando nel 1926 von Seeckt fu collocato a riposo, la Reichswehr possedeva una chiara e standardizzata dottrina operativa, nonch\u00e9 una precisa teoria sul futuro modo di combattere, che influenz\u00f2 notevolmente le campagne militari della Wehrmacht nel 1939 e 1940.\nBiografia.\nDi antica e nobile famiglia, Hans von Seeckt nacque nel 1866 a Schleswig, nello Schleswig-Holstein. Il padre, ufficiale prussiano, termin\u00f2 il servizio con il grado di generale. A differenza di buona parte dei suoi coetanei destinati ad intraprendere la carriera militare, Hans non frequent\u00f2 una scuola per cadetti, bens\u00ec il ginnasio civile di Strasburgo dove si diplom\u00f2 nel 1885. In quello stesso anno si arruol\u00f2 nel Reggimento della Guardia \"Kaiser Alexander\" dell'esercito prussiano come allievo ufficiale.\nNel 1887 ricevette la nomina di ufficiale, e nel 1893 fu ammesso al corso triennale di Stato Maggiore presso la Kriegsakademie di Berlino. Nel 1897 fu tra i pochi ufficiali selezionati per il corpo dello stato maggiore. Dal 1896 al 1914 le promozioni si susseguirono rapidamente: dopo aver prestato servizio come comandante di battaglione, von Seeckt ottenne numerosi incarichi di stato maggiore. Grazie alla sua istruzione civile, dimostr\u00f2 una preparazione di gran lunga superiore rispetto a quella dell'ufficiale medio prussiano. Oltre ad esprimersi in maniera fluente in varie lingue e dilettarsi nella lettura di autori inglesi, da John Galsworthy a George Bernard Shaw, era avvantaggiato dal fatto di avere viaggiato molto: nell'anteguerra aveva visitato l'Egitto, l'India e pressoch\u00e9 l'intero continente europeo.\nLa prima guerra mondiale.\nAllo scoppio della prima guerra mondiale von Seeckt rivestiva l'incarico di capo di stato maggiore del III Corpo d'armata della 1\u00aa Armata di Alexander von Kluck, allora impegnato nell'ala destra della grande avanzata tedesca in Belgio e Francia; nella prima fase del conflitto von Seeckt si guadagn\u00f2 la fama di eccellente ufficiale. Un ufficiale di stato maggiore che prest\u00f2 servizio assieme a lui tra l'agosto e il settembre 1914 lo descrisse come un uomo capace di \u00abirradiare calma\u00bb e di \u00abmantenere costantemente il controllo\u00bb in battaglia.\nSul finire del 1914 von Seeckt organizz\u00f2 un'offensiva limitata al suo corpo d'armata per la riconquista di una posizione difensiva francese sull'Aisne. Dopo aver potenziato l'artiglieria, progett\u00f2 un massiccio attacco a sorpresa preceduto da un poderoso tiro di preparazione; il piano funzion\u00f2 e la posizione cadde rapidamente in mano tedesca assieme a 2.000 prigionieri francesi.\nNel gennaio 1915 il contrattacco tedesco organizzato da von Seeckt in risposta ad un'avanzata francese nei pressi di Soissons riusc\u00ec a ricacciare i nemici fino alle posizioni di partenza, consentendo inoltre la cattura di 5.200 prigionieri e 35 pezzi d'artiglieria; questa battaglia conferm\u00f2 la reputazione di von Seeckt all'interno dell'esercito, accrescendo la sua fama tra i colleghi dello stato maggiore.\nIl bersaglio del III Corpo era l'altopiano di Vregny, un'altura che permetteva ai francesi di dominare buona parte del terreno dietro le trincee nemiche. Con un bombardamento sistematico, von Seeckt lanci\u00f2 la sua offensiva il 13 gennaio 1915 mentre ancora stava completando l'organizzazione dell'altra met\u00e0 dell'attacco.\nVerso mezzogiorno il bombardamento termin\u00f2 e la fanteria inizi\u00f2 l'attacco; i genieri armati di bombe a mano e pinze guidarono l'azione aprendo un passaggio attraverso il filo spinato. Le tre linee francesi cedettero con facilit\u00e0, con molti soldati che lasciarono cadere semplicemente le armi a terra frastornati dal bombardamento, ma il grosso dell'impegno tedesco si rivolse contro il dedalo di trincee di comunicazione. A prezzo di gravi perdite i tedeschi riuscirono comunque a sgomberare l'obiettivo entro sera e un distaccamento riusc\u00ec addirittura a superare l'altipiano e entrare all'estremit\u00e0 nord della citt\u00e0 di Soissons, e il giorno successivo respinsero le ultime unit\u00e0 francesi oltre l'Aisne.\nLa manovra offensiva pianificata da von Seeckt aveva funzionato, ma il risultato non soddisfece il generale, che al contrario si rese conto di come i difensori avessero tratto un notevole vantaggio dall'abbondanza di linee ferroviarie, che avevano permesso loro di far affluire rinforzi molto pi\u00f9 velocemente di quanto era stato possibile agli attaccanti. Questa considerazione spinse von Seeckt a riflettere sulla necessit\u00e0 di modificare le procedure operative della fanteria tedesca.\nNel marzo dello stesso anno von Seeckt fu nominato capo di stato maggiore dell'11\u00aa Armata, che si stava organizzando sul fronte orientale al comando del generale August von Mackensen. Von Seeckt fu l'ideatore dell'azione compiuta dall'11\u00aa Armata contro i russi a Gorlice, in Galizia, che si risolse nella pi\u00f9 grande vittoria tedesca della guerra. Lungo un fronte di 40 chilometri presidiato da sei divisioni russe, i tedeschi concentrarono in gran segreto quattordici divisioni e 1.500 pezzi d'artiglieria; dopo un breve ma intenso cannoneggiamento, il 2 maggio 1915 l'11\u00aa Armata apr\u00ec una breccia nella linea russa. Anzich\u00e9 piegare di lato e avvolgere sui fianchi i russi, l'armata continu\u00f2 ad avanzare in profondit\u00e0 nelle retrovie nemiche. In dodici giorni le truppe attaccanti si spinsero avanti di quasi 130 chilometri, sfondando la nuova linea difensiva sul fiume San. Non pi\u00f9 tardi del 22 giugno la Russia aveva perduto l'intera Galizia e 400.000 uomini finiti in gran parte prigionieri; la vittoriosa avanzata tedesca permise a von Seeckt di essere promosso maggior generale. Fu qui che Seeckt inaugur\u00f2 un metodo di attacco che conteneva il germe della moderna tattica di infiltrazione, spingendo le riserve contro i punti di minor resistenza e facendole penetrare quanto pi\u00f9 profondamente possibile, in luogo del metodo precedentemente usato di cercare di avanzare uniformemente, impiegando le riserve per eliminare le sacche di resistenza pi\u00f9 forti..\nSeeckt non solo si distinse, ma si fece un nome lavorando al cospetto del famoso generale di cavalleria von Mackensen, tanto che si diffuse un detto tra l'esercito, che diceva: \u00abDove c'\u00e8 Mackensen, c'\u00e8 Seeckt; dove c'\u00e8 Seeckt, c'\u00e8 la vittoria\u00bb. Egli continu\u00f2 ad avere una parte importante nella campagna orientale, ma ebbe la sfortuna di non far parte della congrega Hindenburg-Ludendorff e di non riscuotere le simpatie. Questo duo ebbe il totale controllo dell'esercito dal 1916 fino alla fine della guerra, e se da una parte non permise a Seeckt di far parte del \"cervello\" dell'esercito durante la guerra, dall'altra gli salv\u00f2 la reputazione tenendolo fuori dalle corresponsabilit\u00e0 per il collasso finale a occidente.\nNell'autunno dello stesso anno con l'entrata in guerra della Bulgaria a fianco degli Imperi centrali, l'11\u00aa Armata venne spostata a rinforzo della 3\u00aa Armata austro-ungarica e delle due armate bulgare in Serbia; il comando del gruppo d'armate fu affidato a von Mackensen, mentre von Seeckt assunse l'incarico di capo di stato maggiore. Il 6 ottobre 1915 seguendo un piano elaborato da von Seeckt, le armate austro-tedesco-bulgare attaccarono la Serbia, costringendo i serbi a ripiegare in Albania lasciando al nemico gran parte del loro equipaggiamento.\nAncora nel 1916 von Seeckt fu impegnato in Russia durante l'offensiva Brusilov che nell'estate del 1916 aveva frantumato il fronte austriaco; anche in questo caso il comando del gruppo d'armate austro-tedesco impegnato nella controffensiva fu affidato a von Mackensen e il suo stato maggiore nuovamente a von Seeckt. Nel mese di giugno, con l'intero fronte austriaco in ritirata, von Seeckt assunse il comando della 7\u00aa Armata austro-ungarica, cui spett\u00f2 il compito di ritardare la progressione dei russi. Nel mese successivo von Seeckt divent\u00f2 capo di stato maggiore del gruppo d'armate posto sotto il comando nominale dell'arciduca austriaco Giuseppe.\nVon Seeckt si trov\u00f2 a combattere una battaglia difensiva, ritirandosi lentamente e cercando di tamponare le falle della linea del fronte. Ad ottobre la manovra difensiva ebbe la sua conclusione dando i suoi frutti, gli eserciti russo e rumeno erano ormai logorati e in balia delle truppe austro-tedesche di von Mackensen e Giuseppe che contrattaccarono e non pi\u00f9 tardi del 6 dicembre Bucarest capitol\u00f2 e i rumeni uscirono dal conflitto.\nTra il 1915 e il 1917 von Seeckt, ancora capo di stato maggiore dell'arciduca Giuseppe d'Asburgo-Lorena, dimostr\u00f2 di possedere eccellenti capacit\u00e0 strategiche e politiche e di saper collaborare validamente con austriaci e bulgari. Nel 1915 dimostr\u00f2 un'acuta percezione politica avvertendo l'alto comando tedesco, che, una volta battuti i loro tradizionali nemici serbi e occupato i loro territori, i bulgari avrebbero considerato raggiunti gli obiettivi che li avevano spinti ad entrare in guerra, e l'unica ragione pratica che l'esercito bulgaro aveva di restare in linea sarebbe stata quella di impiegarlo sul fronte di Salonicco per tenere in scacco le forze alleate sbarcate in aiuto dei serbi.\nQueste le parole con cui nel 1917 l'arciduca Giuseppe defin\u00ec von Seeckt, e probabilmente per questo rafforzamento della sua fama di tattico, nel dicembre nel 1917 von Seeckt fu trasferito per decisione dello stesso Erich Ludendorff sul fronte turco in qualit\u00e0 di Capo di Stato Maggiore dell'armata ottomana.\nNonostante la destinazione in questo fronte periferico, von Seeckt riusc\u00ec perfettamente ad adattarsi al nuovo incarico, sfruttando le sue doti politiche e strategiche per sviluppare un'attivit\u00e0 collaborativa con i generali turchi ed in particolare con il ministro Enver Pasha. Numerosi generali consideravano von Seeckt uomo dotato di capacit\u00e0 destinate ad un fronte pi\u00f9 importante quale quello occidentale, tuttavia il trasferimento di von Seeckt in Turchia contribu\u00ec a consolidare la fama meritatamente acquisita con le sue vittorie ottenute dal 1914 al 1917 e permisero al generale di non essere associato agli insuccessi ed al definitivo crollo delle forze tedesche sul fronte occidentale nell'ultimo anno di guerra.\nIl dopoguerra.\nDopo l'armistizio von Seeckt fu il candidato pi\u00f9 ovvio per l'incarico di capo di stato maggiore, ma nel corso degli sconvolgimenti dell'immediato dopoguerra fu tuttavia destinato a K\u00f6nigsberg, dove nel gennaio 1919 assunse il comando del \"Grenzschutz Nord\", uno speciale comando istituito per far fronte alle emergenze del dopoguerra, dove von Seeckt fu impegnato nel far rientrare le armate tedesche dalla Russia, nel portare a termine la campagna antibolscevica nei Paesi Baltici e nel difendere i confini orientali da russi e polacchi.\nDa aprile a giugno von Seeckt rappresent\u00f2 lo stato maggiore tedesco alla conferenza di pace di Parigi, dove tent\u00f2 senza successo di convincere gli Alleati a limitare le loro richieste di disarmo della Germania.\nDopo che i tedeschi accettarono nel mese di giugno 1919 le clausole del trattato di Versailles, von Seeckt fu nominato presidente del Comitato per l'organizzazione dell'esercito in tempi di pace, incaricato di riordinare l'esercito tedesco in base alle disposizioni stabilite dal trattato stesso.\nEgli aveva a sua guida l'esempio di come Gerhard von Scharnhorst era riuscito a rendere inoperante il disarmo dell'esercito prussiano imposto dalla Francia dopo il 1806, costruendo un esercito ben camuffato il quale, sette anni dopo, avrebbe capovolto le sorti della contesa ai danni di Napoleone. Ma sotto certi aspetti Seeckt e i suoi discepoli, pure in condizioni pi\u00f9 difficili, perfezionarono l'opera di Scharnhorst.\nLa politica di von Seeckt.\nAl momento della sua costituzione, la Reichswehr si trov\u00f2 di fronte ad una situazione strategica disperata. Oltre a dover fronteggiare la minaccia di una guerra civile, la Germania era minacciata dalle forze Alleate che, schierate sul Reno, avrebbero invaso i suoi territori qualora non avesse sottoscritto il trattato di Versailles.\nDopo l'accettazione del trattato, le potenze anglosassoni non rappresentarono pi\u00f9 un problema per la Germania, gli statunitensi si ritirarono firmando una pace separata, mentre i britannici, impegnati con problemi interni all'impero, lasciarono sul territorio tedesco solo una forza d'occupazione simbolica. La vera minaccia era rappresentata dalla Francia, dal Belgio dalla Cecoslovacchia e dalla Polonia, e nonostante alcuni generali considerassero un nemico anche la Russia bolscevica, von Seeckt super\u00f2 questo problema gi\u00e0 dal 1919. A partire da quell'anno lo \"Chef der Heeresleitung\" (comandante in capo) cominci\u00f2 un lavoro di riavvicinamento con i sovietici, e dopo aver ritirato le truppe dai paesi del Baltico, dove erano impegnate per contrastare le truppe bolsceviche, avvi\u00f2 dei sondaggi diplomatici. La Germania e la Russia erano entrambe minacciate dagli Alleati e dalla Polonia e nel 1919 si trovarono in una condizione simile di isolamento.\nIl fatto di dover affrontare gli stessi nemici e le stesse problematiche forn\u00ec una base per un'intesa militare e politica.\nHans von Seeckt manifest\u00f2 in molte occasioni la volont\u00e0 di procedere in futuro all'annientamento della Polonia, e concentr\u00f2 la sua pianificazione militare nell'eventualit\u00e0 di un conflitto contro la stessa.\nQuesto riavvicinamento venne formalizzato con il trattato di Rapallo nel 1922, e, su pressione della Reichswehr, fu avviato un programma di collaborazione militare segreta fra le rispettive forze armate, derivante anche dall'ostilit\u00e0 comune nei confronti della Polonia.\nGran parte della carriera di comandante in capo dell'esercito di von Seeckt fu tormentata dalla mancanza di disciplina dei Freikorps. Durante il Putsch di Kapp del 1920 e il Putsch di Hitler del 1923, alcuni elementi dei Freikorps tentarono di rovesciare il governo. Nel 1919 sempre a causa di questi corpi paramilitari, manc\u00f2 poco che i reparti della Reichswehr si sparassero tra loro; nel 1920 e nel 1923 provocarono episodi di ammutinamento nell'esercito.\nHans von Seeckt era cosciente che lo scopo delle insurrezioni era quello di rovesciare il governo che aveva accettato le condizioni del trattato e di cominciare una guerra contro la Francia, ma ci\u00f2 - secondo lui - avrebbe portato alla distruzione delle esigue forze tedesche e ad una completa occupazione francese del territorio tedesco. Von Seeckt appoggi\u00f2 quindi la politica della Repubblica di Weimar nell'assecondare le richieste Alleate, accettando i compromessi piuttosto che essere trascinato in un nuovo conflitto.\nHans von Seeckt fu fortemente contrario al patto di Locarno, che metteva in sicurezza la Francia da qualunque tipo di aggressione e smilitarizzava la sponda destra del Reno, cos\u00ec come all'adesione della Germania alla Societ\u00e0 delle Nazioni perch\u00e9 credeva potesse compromettere l'alleanza con l'Unione Sovietica che al contrario non aveva aderito all'organizzazione. In particolare, il dissenso di von Seeckt si spiegava con l'impegno preso dalle nazioni firmatarie di risolvere i conflitti senza l'uso delle armi, il che avrebbe smorzato fortemente i suoi piani per una futura guerra contro la Polonia.\nL'alleanza militare con l'Unione Sovietica.\nAll'insaputa del governo Hans von Seeckt cerc\u00f2 quindi di istituire un'alleanza militare con la Russia contro la Polonia; questa mossa fu il pi\u00f9 grandioso piano atto a trasferire lo sviluppo e la costruzione degli armamenti fuori dalla Germania, progetto che dur\u00f2 dal 1921 al 1933. Nell'ottobre 1919 von Seeckt per mezzo dell'amico Enver Pasha, tast\u00f2 il terreno nell'allora ostile Russia inviando Enver in missione segreta a Mosca per intavolare le trattative con Lev Trockij (all'epoca comandante dell'Armata Rossa), il quale accolse favorevolmente l'opportunit\u00e0 di un'alleanza militare in vista di una futura spartizione della Polonia.\nNell'estate del 1920, Enver Pasha invi\u00f2 a Seeckt una lettera da Mosca nella quale veniva chiesta una fornitura di armi alla Russia dietro la promessa di Trotsky di spartire lo stato polacco con la Germania. Nel 1920-21 von Seeckt istitu\u00ec all'interno della Sezione dei Servizi Informazioni del \"Truppenamt\" (\"Ufficio truppe\") il Sondergruppe R (Gruppo Speciale R), finalizzato ad avviare negoziati con i russi per la produzione congiunta di armi ed a costruire centri di addestramento per aerei e carri armati in Russia. Il colonnello Hermann von der Lieth-Thomsen, ex-capo di stato maggiore dell'aviazione, fu nominato rappresentante dello stato maggiore presso il governo sovietico a Mosca.\nPer mantenere segreta questa alleanza alla Commissione militare interalleata di controllo, i pochi prototipi di carri armati e aeroplani prodotti in Germania venivano trasportati in Russia con notevole sforzo finanziario verso il centro russo-tedesco di Kazan'. Carri armati, gas tossici e aeroplani venivano sperimentati in territorio sovietico, gli altri veicoli, le artiglierie, le armi leggere, il materiale del genio e le radio venivano collaudati nelle aree addestrative dell'esercito e nei poligoni tedeschi; per far s\u00ec che la produzione bellica portasse a risultati di primissimo piano, von Seeckt contribu\u00ec ad accentuare la concorrenza tra i produttori avvalendosi di appaltatori civili esterni e dispose la partecipazione del personale responsabile a seminari sulla tecnologia delle armi pi\u00f9 moderne da svolgersi ogni due mesi.\nL'alleanza con l'Unione Sovietica si dimostr\u00f2 provvidenziale per la Reichswehr per la produzione e il perfezionamento degli agenti chimici, che potevano essere collaudati solo nei territori della Russia data la stretta sorveglianza della Commissione interalleata sia sulla principale ditta produttrice, la IG Farben, sia sulle fabbriche situate nei territori smilitarizzati della Renania. Grazie a questo programma di sperimentazione, la Germania si assicur\u00f2 un enorme vantaggio sugli Alleati all'atto dell'entrata nel secondo conflitto mondiale, anche se di fatto i gas tossici non furono utilizzati.\nLa riorganizzazione della Reichswehr.\nNel novembre 1919, in ottemperanza alle direttive delle Potenze Alleate, von Seeckt sciolse ufficialmente lo stato maggiore, assumendo la guida dell'organismo che lo sostitu\u00ec, il \"Truppenamt\". Nelle vesti di capo, avvi\u00f2 un programma atto a rielaborare e riscrivere l'intera dottrina militare tedesca, basandosi sull'esperienza della prima guerra mondiale e sul pensiero da lui stesso elaborato.\nNel marzo 1920, a causa della partecipazione al fallito Putsch di Kapp fu sollevato dal suo incarico di comandante in capo dell'esercito il generale Walther Reinhardt - il pi\u00f9 temibile rivale di von Seeckt a livello tattico e organizzativo - e sostituito proprio da von Seeckt. Da questa posizione il nuovo \"Chef der Heeresleitung\" (comandante in capo) era tenuto a rispondere del proprio operato solo al ministro della Difesa e al presidente del Reich. Anche per questo, fino al suo congedo avvenuto nel 1926, il generale von Seeckt pot\u00e9 conferire all'esercito una nuova organizzazione e un nuovo sistema di addestramento.\nVon Seeckt affondava le proprie radici nella tradizione militare di von Moltke e von Schlieffen, secondo i quali le guerre si vincevano con l'annientamento dell'esercito avversario, e \"offensiva\" e \"manovra\" costituivano il maggior presupposto per il conseguimento della vittoria. Pur accogliendo questi principi, non condivise i punti che riguardavano la concezione di \"esercito di massa\" e della \"superiorit\u00e0 numerica\", anche in base alle esperienze maturate sul fronte orientale, dove le truppe tedesche riuscirono a sconfiggere le preponderanti forze nemiche grazie al loro addestramento, all'equipaggiamento superiore e alla guida di brillanti ufficiali.\nHans von Seeckt si discost\u00f2 quindi fin dall'inizio dai vecchi principi militari tedeschi invocando la creazione di un piccolo esercito professionale d\"\u00e9lite\", particolarmente addestrato a condurre una guerra di movimento, basato sull'arruolamento volontario anzich\u00e9 sulla coscrizione. Von Seeckt propose un esercito di 24 divisioni, con un minimo di 200.000 uomini: la durata dell'arruolamento volontario sarebbe stato inizialmente di due anni, le condizioni di paga, vitto e alloggio avrebbero assicurato ogni anno un elevato numero di reclute, e l'esercito avrebbe dovuto disporre dei migliori armamenti e attrezzature didattiche.\nA fianco dell'esercito sarebbe stata costituita una milizia nazionale formata da cittadini maschi di 18 anni di et\u00e0, fisicamente abili, da sottoporre obbligatoriamente ad un periodo di addestramento di tre mesi a cui dovevano aggiungersi, per altri due anni, successivi periodi di durata inferiore. Tale forza non sarebbe stata impegnata in tempo di guerra, se non in situazioni di emergenza.\nL'apparato militare di von Seeckt sarebbe stato in grado di sferrare un'offensiva in tempi brevi, e in concomitanza all'attacco la milizia territoriale sarebbe stata chiamata a difendere i confini nazionali, oltre a costituire una riserva pronta a fornire eventuali rimpiazzi per alimentare l'offensiva dell'esercito regolare. A suo giudizio l'Aeronautica militare avrebbe costituito un'importante arma tattica adatta in missioni di appoggio alle offensive terrestri, in quanto prontamente utilizzabile e utilissima nell'attacco alle vie di comunicazione dietro le linee, ai concentramenti di truppe, e alle basi aeree nemiche, che sarebbero state il primo vero obiettivo dell'offensiva aerea.\nAnche la motorizzazione dell'intero esercito rientrava nei progetti a lungo termine di von Seeckt. Il provvedimento prioritario in questa direzione fu l'assegnazione di automezzi alla cavalleria - arma che in base all'esperienza del generale sul fronte orientale, venne considerata utile nella guerra di movimento - per il trasporto delle sue armi di accompagnamento.\nF\u00fchrerheer.\nHans von Seeckt riteneva che uno dei maggiori vantaggi di un piccolo esercito professionale risiedesse nella superiore capacit\u00e0 di comando. Tale esercito doveva coltivare la leadership a tutti i livelli, particolarmente a quello di Stato Maggiore, e promuovere altres\u00ec l'istruzione tecnica sia tra i sottufficiali che nel corpo ufficiali. Nel 1919 von Seeckt approfitt\u00f2 del periodo di riorganizzazione dell'esercito per imporre al corpo ufficiali la frequenza di corsi civili finalizzati all'apprendimento di materie tecniche, che gli avrebbero consentito di impiegare correttamente le armi moderne.\nLa volont\u00e0 di un esercito di professionisti si scontr\u00f2 per\u00f2 con il trattato di Versailles, che concedeva alla Germania una forza non superiore alle 100.000 unit\u00e0, assai pi\u00f9 esigua di quella contemplata da von Seeckt (200-300.000 uomini affiancati alla milizia), che obblig\u00f2 il capo di stato maggiore a limitare le proprie aspirazioni. L'esercito fu quindi organizzato in modo tale da diventare una forza d'urto d\"\u00e9lite\" ed essere in grado di svilupparsi in un organismo altamente qualificato, assumendo la connotazione di \"F\u00fchrerheer\" (\"Esercito di comandanti\") in cui ogni ufficiale, sottufficiale e soldato sarebbe stato in grado in caso di necessit\u00e0 di assolvere almeno all'incarico del grado immediatamente superiore e assumersi le responsabilit\u00e0 di comando - capacit\u00e0 fondamentale per essere confermati in servizio nella nuova Reichswehr.\nFurono quindi adottate diverse misure, dall'aumento della paga, al miglioramento delle condizioni di vita in caserma, all'avviamento all'attivit\u00e0 commerciale per assicurare l'inserimento del soldato nella vita civile. Queste nuove misure diedero i loro frutti, facendo diventare in breve tempo la Reichswehr un vero e proprio esercito di professionisti dall'alto livello di istruzione. Inoltre per allenare le capacit\u00e0 di comando di tutti i componenti dell'esercito, nelle esercitazioni von Seeckt impose a turno a ciascun sottufficiale di assumere il comando del plotone, come accadeva anche per i soldati semplici che avevano la possibilit\u00e0 di operare a rotazione le vesti di comandante di squadra. Cos\u00ec facendo le capacit\u00e0 decisionali e di comando dell'esercito erano migliorate fin dalla base.\nL'efficienza raggiunta dall'esercito tedesco riusc\u00ec a produrre ufficiali e sottufficiali talmente preparati da ricevere l'ammirazione degli osservatori Alleati:\nQueste le parole con cui uno studio dello stato maggiore britannico segnalava lo stato di preparazione degli ufficiali della Reichswehr appena due anni dopo il congedo dello stesso von Seeckt; colui che tanto aveva spinto in questa direzione. Fin dal 1919 von Seeckt introdusse degli esami culturali e di conoscenza militare obbligatori per tutti gli ufficiali dell'esercito ed esami specifici per ogni allievo ufficiale e sottufficiale riguardanti la rispettiva arma. Su ordine di von Seeckt venne poi potenziata la preparazione culturale dello stato maggiore, con lezioni di politica, affari esteri ed economia presso l'universit\u00e0 di Berlino. Von Seeckt cre\u00f2 cos\u00ec un corpo ufficiali d'\u00e9lite, in grado di impiegare procedimenti tattici d'avanguardia, cooperare con le diverse armi e guidare truppe dotate degli armamenti pi\u00f9 moderni nelle condizioni pi\u00f9 difficili.\nIl riordinamento dello Stato maggiore.\nQueste furono le parole di von Seeckt quando sciolse ufficialmente lo stato maggiore. Le sezioni del vecchio stato maggiore furono semplicemente trasferite in altri dipartimenti governativi, mentre il suo nucleo centrale fu mantenuto nelle quattro suddivisioni del Truppenamt, che consisteva in una sessantina di ufficiali: la T-1 Sezione dell'esercito (di fatto la Sezione operazioni e piani), la T-2 Sezione ordinamento, la T-3 Sezione statistica e la T-4 Sezione addestramento.\nInoltre il Truppenamt avrebbe continuato, come il vecchio Stato Maggiore, ad essere considerato un ramo separato dell'esercito, conservandone lo stesso prestigio.\nOltre all'Ufficio del personale e l'Ufficio amministrazione \u2013 che si occupavano del bilancio, dei pagamenti e degli approvvigionamenti \u2013 il quartier generale del nuovo Alto comando dell'esercito (\"Heeresleitung\") voluto da von Seeckt sarebbe stato affiancato da due organismi delle stesse dimensioni del Truppenamt: l'Ufficio armamenti e il nucleo \"Ispettorati\", ossia un insieme di ispettorati d'arma adibiti all'istruzione, all'addestramento e all'approvvigionamento dell'arma di loro competenza.\nVon Seeckt e lo sviluppo dell'esercito.\nHans von Seeckt non fu n\u00e9 un tattico dei carri armati n\u00e9 un teorico dei mezzi corazzati, ma a partire dal 1924 promosse l'addestramento con i carri e lo sviluppo della relativa tattica d'impiego. In un ordine segreto dell'agosto 1924 l'alto comando dell'esercito ordin\u00f2 a tutti i distretti militari di accertarsi sull'addestramento pratico delle truppe alla guerra corazzata. Von Seeckt si adoper\u00f2 affinch\u00e9 i carri armati fossero presenti il pi\u00f9 possibile nelle simulazioni di guerra e nelle manovre in modo tale che le truppe imparassero a cooperare con questa specialit\u00e0 e nel contempo imparassero a difendersi con le tecniche anticarro.\nVon Seeckt non manc\u00f2 mai di sollecitare un'intensa attivit\u00e0 addestrativa per la guerra motorizzata e corazzata: nonostante il trattato di Versailles vietasse all'esercito tedesco di possedere e utilizzare mezzi corazzati, il generale, fin dal 1923, ordin\u00f2 la costruzione di simulacri dei carri Renault FT francesi e dei Mark V britannici con sagome di legno e tela montate su veicoli civili.\nIl trattato di Versailles impose alla Germania anche lo smantellamento dell'aviazione e il divieto assoluto di mantenerla operativa. Alla conferenza di pace del 1919 von Seeckt si batt\u00e9 fortemente per assicurare alla Germania un'aviazione di almeno 1.800 aeroplani e 10.000 uomini; ai suoi occhi tale divieto imposto dagli Alleati appariva come il pi\u00f9 inaccettabile, considerando l'importanza che il generale riponeva nella forza aerea. Von Seeckt considerava lo sviluppo dell'aviazione militare come un punto saldo per la nuova Reichswehr e sosteneva che l'aviazione dovesse essere considerata come una forza autonoma sullo stesso piano dell'esercito e della marina.\nNonostante il trattato imposto dagli Alleati, Seeckt riusc\u00ec ad allestire in segreto una piccola forza aerea dotata di un programma di addestramento specifico per piloti ed equipaggi. Con il sostegno di fondi segreti del governo, Seeckt nel 1920 si occup\u00f2 di inserire all'interno del Truppenamt un Ufficio organizzazione aerea la cui direzione fu affidata a Helmut Wilberg che rendeva conto del suo operato direttamente al generale von Seeckt.\nHans von Seeckt si adoper\u00f2 personalmente affinch\u00e9 la Reichswehr sviluppasse la consapevolezza dell'importanza dell'aviazione; assegn\u00f2 quindi tre ufficiali d'aviazione a ciascuno dei comandi dei distretti militari, e ordin\u00f2 che i tenenti d'aviazione venissero distribuiti in tutti i reggimenti dell'esercito. Nonostante von Seeckt non fosse n\u00e9 un tattico n\u00e9 uno stratega aereo, diede un considerevole impulso allo sviluppo dell'arma aerea e molta importanza ai suoi ufficiali d'aviazione; ma il passo pi\u00f9 importante che fece il generale fu di trasformare l'intera industria aeronautica civile in un organismo militare di riserva, con il compito di sviluppare, collaudare e produrre velivoli e soluzioni tecnologiche utili e facilmente assimilabili all'aeronautica militare.\nA met\u00e0 degli anni venti von Seeckt constat\u00f2 che la Reichswehr si era trasformata in ci\u00f2 che lui aveva voluto: una potente struttura \"quadro\" sulla quale poter creare in futuro un grande e moderno esercito basato sulle ampie riforme introdotte. Dall'esame della dottrina delle forze aeree e terrestri era scaturita una regolamentazione tattica pi\u00f9 moderna; i nuovi programmi di addestramento ideati per le reclute e gli ufficiali divennero molto accurati rispetto al passato, e garantivano all'esercito la piena utilizzazione delle nuove tattiche. L'esercito aveva assunto un orientamento pi\u00f9 tecnico, e nel contempo aveva avviato un programma per la messa a punto e lo sviluppo di armi apposite per consentirgli la messa in pratica delle nuove tattiche. I successori di von Seeckt avrebbero poi seguito il suo esempio, proseguendo il processo di modernizzazione secondo le linee segnate negli anni venti.\nHans von Seeckt fu sollevato dall'incarico di comandante dell'esercito nell'ottobre 1926, con l'accusa di aver innescato una controversia politica: aveva invitato un principe Hohenzollern a presidiare le manovre autunnali. Per garantire che i suoi orientamenti non venissero stravolti, von Seeckt fece in modo che gli succedesse il generale Wilhelm Heye, capo del Truppenamt e sostenitore delle sue politiche; se ci\u00f2 non fosse accaduto, la pianificazione bellica, i concetti organizzativi e la dottrina tattica avrebbero assunto una piega completamente diversa. Anche il successore di Heye, generale Kurt von Hammerstein-Equord, comandante dell'esercito dal 1930 al 1934, cur\u00f2 lo sviluppo della sua forza armata attenendosi a quelli che erano stati gli obiettivi a lunga scadenza di von Seeckt; i piani di mobilitazione e le dottrine tattiche, nonostante gli aggiornamenti naturali, rimasero pressoch\u00e9 inalterati fino all'epoca del Terzo Reich.\nPrecursore del \"Blitzkrieg\".\nGran parte delle tattiche impiegate nel corso della guerra lampo (\"Blitzkrieg\") del 1939-'40 costituiscono un'emanazione diretta di quelle elaborate da von Seeckt ai comitati dello Stato Maggiore dopo la prima guerra mondiale ed esposte nel Regolamento 487 dell'esercito, \"\"Azione di Comando e Combattimento Interarma\" pubblicato nel 1921 e nel 1923. La Wehrmacht che marci\u00f2 in Polonia nel 1939 e sulla Francia nel 1940 assomiglia molto da vicino allo strumento bellico cui la Reichwehr mirava fin dai primi anni venti.\nL'organizzazione delle divisioni di fanteria del 1939 era gi\u00e0 stata contemplata - in modo pressoch\u00e9 analogo - nel secondo volume di \"Azione di Comando e Combattimento\" apparso nel 1923.\nLa logica su cui poggia il Regolamento 487 e le tattiche in esso illustrate, avrebbero continuato ad esercitare un profondo influsso sull'esercito tedesco per tutti gli anni trenta e nel corso della seconda guerra mondiale. Solo i rapidi cambiamenti tecnologici degli anni trenta resero in parte superati i contenuti del Regolamento, cosicch\u00e9 nel 1931-'32 venne istituito un comitato \u2013 presieduto dal generale Ludwig Beck \u2013 incaricato di studiare un nuovo manuale tattico. L'opera, ultimata nel 1933, assunse la denominazione di Regolamento dell'esercito 300 \u2014 \"Il Comando Truppe\", che avrebbe rappresentato l'espressione tattica ufficiale della Wehrmacht fino al 1945. Questo manuale non fu altro che una parafrasi della pubblicazione del 1921 recante la firma di von Seeckt.\nI fondamenti tattici su cui poggiava \"Il Comando Truppe\" furono perci\u00f2 analoghi a quelli di \"Azione di Comando e Combattimento\"\", l'unica differenza \u00e8 che il primo \u2014 come ovvio \u2014 poneva maggior accento sulla guerra motorizzata.\nIl concetto di F\u00fchrerheer elaborato da von Seeckt dimostr\u00f2 poi la sua valenza; dall'ascesa al potere di Hitler nel 1933 all'invasione della Polonia nel 1939, la forza terrestre dell'esercito pass\u00f2 dai 100.000 uomini ad un totale complessivo di 3.737.104 uomini, e la Luftwaffe aument\u00f2 da poche centinaia di ufficiali a 550.000 effettivi.\nFino al 1937 il programma addestrativo del corpo ufficiali elaborato da von Seeckt rimase inalterato, cambiando solo in quell'anno, diventando di durata biennale invece che quadriennale.\nDurante la campagna di Francia del 1940, il generale Fridolin von Senger und Etterlin si espresse con il seguente commento:\nGran parte delle tattiche della guerra lampo nacquero negli anni venti; l'esercito tedesco fu addestrato alla rapida avanzata senza badare alla situazione sui fianchi, le tattiche della Luftwaffe nel 1939 furono perfettamente rispondenti alla concezioni di guerra aerea di von Seeckt, concentrando i propri attacchi prima per distruggere l'aviazione nemica e poi per supportare la fanteria.\nA partire dagli anni venti, l'esercito tedesco fu l'unico esercito europeo che riusc\u00ec a comprendere le lezioni del primo conflitto mondiale tra le principali potenze; in quei primi anni la Reichswehr diretta da von Seeckt divenne la spina dorsale tattica e addestrativa che permise alla Wehrmacht di riportare le brillanti vittorie del 1939 e del 1940.\nGli ultimi anni.\nDal 1930 al 1932 von Seeckt sedette nel Reichstag come membro del Deutsche Volkspartei, dopo non essere riuscito a candidarsi per il Deutsche Zentrumspartei. In vista delle elezioni presidenziali del 1932 scrisse alla sorella esortandola a votare per Adolf Hitler. Nell'ottobre del 1933 von Seeckt and\u00f2 in Cina per dirigere la missione militare tedesca, durante la quale dovette affrontare l'ennesimo problema: il risentimento dei cinesi di fronte all'arrogante politica razziale tedesca aveva fatto calare di molto le aspettative nella missione militare. Gli alti ranghi militari cinesi stavano per far ricadere la scelta su una missione militare francese, ma al momento del suo arrivo, von Seeckt inizi\u00f2 subito un'opera di riappacificazione, ordinando agli ufficiali tedeschi di assumere un comportamento pi\u00f9 consono e rispettoso nei confronti del paese ospitante, salvando cos\u00ec la missione militare. Hans von Seeckt lavor\u00f2 poi dal 1934 al 1935 come consulente del generalissimo Chiang Kai-shek. Tornato in Germania mor\u00ec a Berlino il 27 dicembre 1936 e fu sepolto nell\"Invalidenfriedhof\" sempre nella capitale tedesca."}
{"id": "1220137", "revid": "1418004", "url": "https://it.wikipedia.org/wiki?curid=1220137", "title": "\u00d3scar Hahn", "text": "Biografia.\nRimane orfano di padre a soli 5 anni e, a 16 anni, nel 1954 si trasferisce con la famiglia a Racangua dove entra in contatto con il gruppo letterario dei \"Poeti inutili\" (\"Poetas In\u00fatiles\") con il quale muove i suoi primi passi nel mondo della poesia. \nNel 1959 ottiene il \"Premio Poesia\" della Federazione Studentesca e l'anno successivo il premio Alerce de la \"Sociedad de Escritores\" del Cile per la sua prima raccolta poetica, \"Esa Rosa Negra\". La sua seconda raccolta, \"Agua Final\" gli varr\u00e0 il premio \"\u00danico del Primer Certamen Zonal de Poes\u00eda Nortina de la Universidad de Cile\".\nSi laurea all'Universit\u00e0 del Cile in Pedagogia e Letteratura e dopo un master negli USA all'Universit\u00e0 dell'Iowa torna in Cile, dove inizia la carriera di docente all'Universit\u00e0 del Cile.\nNel 1973, alla vigilia del golpe militare di Pinochet, viene arrestato e costretto dalle autorit\u00e0 militari a rinunciare al suo incarico di docente universitario. L'anno successivo lascia il paese ormai schiacciato dalla dittatura e si trasferisce negli Stati Uniti. Qui si stabilisce all'Universit\u00e0 dal Maryland dove insegna Letteratura Ispano-americana e segue un dottorato di ricerca che nel 1977 gli conferisce il titolo di Dottore in Filosofia. Nello stesso anno esce a Buenos Aires la raccolta \"Arte de morir\" e diventa docente di Letteratura Ispano-americana all'Universit\u00e0 dell'Iowa, dove insegna tuttora.\n\"Mal de Amor\", pubblicato a Santiago del Cile nel 1981 fu l'unico libro di poesia che fu vietato dai militari dopo essere gi\u00e0 stato pubblicato e distribuito.\nNel 2012 esce in Italia \"Trattato di Sortilegi, \"antologia, Rayuela Edizioni, Milano - Traduzione di Milton Fern\u00e0ndez\nNel 2015 esce Tutte le cose scivolano, Raffaelli Editore, Rimini - Traduzione di Gianni Darconza, che riunisce i due libri \"Apparizioni profane\" (2002, Premio Altazor di Poesia 2003) e \"In un aprire e chiudere d'occhi\" (2006, Premio Casa de Am\u00e9rica per la Poesia 2006).\nNel 2016 esce \"Scintillii in uno specchio rotto\", Raffaelli Editore, Rimini - Traduzione di Gianni Darconza, che riunisce due opere recenti del poeta cileno, \"La prima oscurit\u00e0\" (2011, Premio Altazor di Poesia 2012) e \"Gli specchi comunicanti\" (2015)."}
{"id": "1220145", "revid": "767487", "url": "https://it.wikipedia.org/wiki?curid=1220145", "title": "Gruppo Hofstad", "text": "Il gruppo Hofstad (in olandese: \"Hofstadnetwerk\" or \"Hofstadgroep\") \u00e8 un'organizzazione terrorista islamista formata principalmente da giovani musulmani olandesi per la gran parte discendenti da Nordafricani. Il \"Hofstad\" era il nome in codice segreto assegnato dall'AIVD (Il servizio di informazioni olandese) per identificare il gruppo nelle sue indagini e poi trapelato agli organi di informazione.\nSi crede che l'organizzazione sia collegata con analoghe formazioni in Spagna e Belgio. Sembra anche che abbia contatti con Naoufel (alias Abdeladim Akoudad), fra i sospetti dell'attentato di Casablanca del 2003.\nL'ideologia del gruppo sembra essere la medesima di al-Takfir wa l-Hijra, mentre Redouan al-Issar (\"il siriano\") \u00e8 creduto la guida spirituale.\nI personaggi pi\u00f9 noti sono Mohammed Bouyeri, condannato all'ergastolo per l'assassinio del regista Theo van Gogh, e Samir Azzouz, accusato di preparare attentati terroristici nel Parlamento olandese ed altri obiettivi strategici come l'aeroporto nazionale ed un reattore nucleare. Il gruppo \u00e8 anche sospettato di pianificare l'assassinio di diversi membri del governo e del parlamento.\nStoria.\nIl servizio di informazioni olandese Algemene Inlichtingen- en Veiligheidsdienst (AIVD) assegn\u00f2 il nome \"gruppo Hofstad\" ad uso interno nell'autunno del 2002.\nIl 14 ottobre 2003, Samir Azzouz, Ismail Akhnikh, Jason Walters e Redouan al-Issar furono arrestati mentre preparavano attentati in Olanda, ma subito dopo furono rilasciati. Azzouz fu portato in giudizio, ma assolto per mancanza di prove nel 2005: sebbene trovato in possesso di un ordigno artigianale, questo non era in grado di esplodere essendo stato usato nel confezionarla un tipo sbagliato di fertilizzante.\nPoco dopo l'assassinio di Theo van Gogh da parte di Mohammed Bouyeri (2 novembre 2004) l'organizzazione ottenne l'attenzione degli organi di informazione quando il tentativo di arresto di due suoi membri sospettati del gesto (Jason Walters e Ismail Akhnikh) si risolse solo dopo un assedio della loro casa de L'Aia durato 14 ore. In quelle ore il nome in codice trapel\u00f2 e da allora \u00e8 stato sempre utilizzato per riferirsi all'organizzazione. Nei mesi successivi all'assedio furono arrestati altri sospetti di affiliazione ed il 5 dicembre 2005 inizi\u00f2 il processo contro 14 di loro.\nIl 10 marzo il tribunale condann\u00f2 nove di loro per partecipazione ad una organizzazione criminale terrorista. Gli altri cinque furono assolti.\nIl 14 marzo 2005 Samir Azzouz e Jermaine Walters ed altre cinque persone furono arrestati perch\u00e9 accusati di preparare un attentato contro un politico nazionale (di cui non \u00e8 stato rivelato il nome) e l'edificio che ospita il quartier generale dell'AIVD. A questo si aggiungono dei sospettati fra i quali Nouredine el Fahtni.\nIl 1\u00ba dicembre 2005, Samir Azzouz fu condannato ad otto anni di prigione.\nProcesso.\nIl 10 marzo 2006 il tribunale di Rotterdam si riun\u00ec in un'aula bunker di Amsterdam-Osdorp ed emise il seguente verdetto:"}
{"id": "1220150", "revid": "767487", "url": "https://it.wikipedia.org/wiki?curid=1220150", "title": "Palazzina Reale di Santa Maria Novella", "text": "La Palazzina Reale di Santa Maria Novella si trova a Firenze, vicino alla stazione di Santa Maria Novella, e fu costruita intorno al 1935. \u00c8 attualmente sede dell'Ordine degli Architetti, Pianificatori, Paesaggisti e Conservatori della Provincia di Firenze. \nStoria.\nPrevista nel progetto di concorso del 1932 per il Fabbricato Viaggiatori della Stazione di Firenze redatto dal \"Gruppo Toscano\", la Palazzina venne radicalmente riprogettata nelle forme attuali nel 1934, come testimoniano i disegni conservati nell'Archivio Ufficio Lavori Compartimentali delle FF.SS., datati 31 marzo 1934.\nSecondo il \"Rapporto riassuntivo\" sullo stato di avanzamento dei lavori, il 6 giugno 1934 erano state ultimate quasi del tutto le murature a rustico.\nLa palazzina fu inaugurata insieme alla stazione il 30 ottobre 1935 alla presenza del Re Vittorio Emanuele III e del ministro Costanzo Ciano.\nDestinata alla sosta e alla residenza temporanea del Re e della corte (che non disponeva pi\u00f9 della reggia di Palazzo Pitti dopo che questa era stata aperta come museo), l'edificio, la cui architettura \"in stile\" appare \"lontana dal fluido razionalismo del Fabbricato Viaggiatori\", si caratterizza per la preziosit\u00e0 dei materiali di rivestimento, la ricercatezza dei particolari e delle finiture.\nAttribuzione.\nL'univoca attribuzione dell'opera a Giovanni Michelucci non sembra avere riscontri documentari validi. Diverse circostanze indicano al contrario la progettazione collettiva dell'opera: in una lettera dell'architetto Italo Gamberini a Roberto Papini vengono elencati non solo i materiali impiegati nella costruzione e nei rivestimenti della stazione ma anche quelli utilizzati nella Palazzina; i disegni portano la firma di Giovanni Michelucci sottoscritta al timbro \"Gruppo Toscano\", al pari dei progetti per la Stazione e inoltre nelle commissioni giudicatrici dei due concorsi banditi nel gennaio 1935 per le decorazioni pittoriche e plastiche della Palazzina, facevano parte Italo Gamberini e Pier Niccol\u00f2 Berardi in specifica rappresentanza dei progettisti.\nSecondo un commento coevo, la Palazzina Reale, per la sua \"semplicit\u00e0\", rappresenta nel complesso della stazione \u00ab...la pi\u00f9 interessante ed intelligente ripresa del lineare spirito fiorentino che si sia avuta dalla fine del Quattrocento in poi\u00bb.\nSecondo Cresti, per il quale la \"marmorea e algida\" palazzina Reale \u00e8 dovuta interamente al disegno di Michelucci, l'edificio mostra, per il nitido geometrismo e per una certa retorica a livello formale, caratteristiche analoghe alla Casa del Fascio di Giuseppe Terragni, considerata del resto come un \"modello suggestivo capace di fondere, in una brillante sintesi, classicit\u00e0, mediterraneit\u00e0 e modernit\u00e0\".\nDescrizione.\nAvanzata rispetto all'ala lungo via Valfonda della Stazione, da cui si stacca nettamente per il totale rivestimento in marmo fior di pesco carnico, la Palazzina conclude il lungo sviluppo del fabbricato stesso e si staglia con la pura geometria delle sue linee come fondale dello spazio ad esso antistante.\nSi sviluppa su una pianta quadrata di circa 28 metri per lato, organizzata all'interno attorno al salone reale, racchiuso tra due vestiboli sui lati lunghi e circondato sui lati opposti dalla saletta particolare del re e dalla saletta dei ministri, con i relativi servizi.\nLa palazzina, nel 1990, fu restaurata al suo interno ed oggi mantiene le sue forme originali, costituite da molti legni di pregio.\nEsterno.\nL'accesso alla Palazzina, ora presidenziale, \u00e8 consentito sia direttamente dal marciapiede binari tramite un cortile pilastrato, pavimentato in mosaico color rosso vivo e ornato di palme, sia dai cinque alti fornici del portico d'onore prospiciente via Valfonda, a sua volta collegato ortogonalmente con i binari tramite una galleria di passaggio illuminata da due file di ampie finestrature.\nSu lato verso via Valfonda la Palazzina \u00e8 preceduta da una esedra destinata originariamente alle manovre degli automezzi davanti al portico d'ingresso, circoscritta da un muro ritmato da paraste. In questo spazio si disegna una lunga vasca rivestita in tessere azzurre e bordata in marmo, nella quale si rispecchia il candido gruppo statuario dell\"'Arno e la sua Vallata\", opera di Italo Griselli, addossato al settore \"pieno\" del portico d'onore. La fontana \u00e8 composta da una figura maschile e una femminile in posizione seduta, tipica della rappresentazione dei fiumi, davanti a una grande vasca-piscina. Sembra che nel volto dell'uomo lo scultore avesse omaggiato l'architetto Michelucci.\nIn altezza il volume del corpo di fabbrica appare maggiormente elevato rispetto ai porticati per la presenza della balaustrata compatta che corre lungo tutto il perimetro, dissimulando la copertura a capanna del salone centrale.\nDall'Aprile 2016, lo spazio esterno \u00e8 stato riaperto al pubblico dopo vari anni di chiusura da Grandi Stazioni S.p.A. in collaborazione con il gruppo privato ECV Group. \nInterno.\nIl trattamento dell'interno, che nella semplicit\u00e0 dell'articolazione planimetrica affida la sua qualificazione all'uso raffinato dei materiali pregiati, amplifica la sensazione di fasto che gi\u00e0 il rivestimento dell'esterno annunciava.\nLe pavimentazioni della galleria di passaggio e del portico d'onore sono in serpentino verde delle Alpi, mentre le pareti ripetono il totale rivestimento in marmo fior di pesco carnico su cui risaltano le cornici in massello di marmo bianco di Carrara delle finestrature, della vetrata di accesso alla saletta interna - rialzata su gradini di diorite - e del davanzale modanato delle aperture del primo piano.\nIl vestibolo d'onore, aperto sul lato dei binari con tre grandi vetrate con infissi di legno, presenta pavimenti in marmo rosso di Levanto, pareti in stucco romano e rivestimenti in noce ed \u00e8 arricchito da due bassorilievi in stucco con un episodio dell'\"assedio di Firenze\", opera di Mario Moschi, e un \"Momento della costruzione della cupola del Brunelleschi\", di Giannetto Mannucci.\nIl salone reale, sviluppato in verticale per i 10\u00a0m di altezza totale dell'edificio, \u00e8 illuminato da un grande velario in vetro giallo ondulato, ritagliato al centro del solaio di copertura, e dalla luce filtrata dalle lastre di alabastro degli affacci dal primo piano.\nUn \"fasto bizantineggiante\" si rivela nel rivestimento in lastre di marmo rosso Castelpoggio fino a met\u00e0 delle pareti, poi trattate a stucco romano, nella pavimentazione in legno noce e rovere su cui si eleva, sul lato di testa, una pedana in marmo Castelpoggio per le poltrone reali.\nAl centro della parete di testa, inquadrato da paraste ancora in marmo rosso, campeggia un pannello a mosaico di tessere azzurre e oro, con il prezioso disegno del nodo sabaudo, la scritta e originariamente una corona al centro. Le vetrate di comunicazione con i due vestiboli sono incorniciate in marmo bianco apuano.\nDal vestibolo d'uscita, che presenta finiture identiche a quello d'onore, si diparte la scala di comunicazione con il piano superiore, con gradini in marmo statuario e marmo pavonazzo d'Arni per il rivestimento e il corrimano.\nLa stessa cura si riscontra nel trattamento delle salette riservate, di cui quella gi\u00e0 dei ministri attualmente adibita ad uffici RFI."}
{"id": "1220151", "revid": "125223823", "url": "https://it.wikipedia.org/wiki?curid=1220151", "title": "Terremoto del Molise del 2002", "text": "Il terremoto del Molise del 2002 \u00e8 stato un sisma verificatosi tra il 31 ottobre e il 2 novembre 2002, con epicentro situato in provincia di Campobasso tra i comuni di San Giuliano di Puglia, Colletorto, Santa Croce di Magliano, Bonefro, Castellino del Biferno e Provvidenti.\nLa scossa pi\u00f9 violenta, alle 11.32 del 31 ottobre, ha avuto una magnitudo di 6,0 gradi della magnitudo momento, con effetti corrispondenti all'VIII-IX grado della scala Mercalli. Durante il terremoto croll\u00f2 una scuola a San Giuliano di Puglia: morirono 27 bambini e una maestra. Le indagini giudiziarie, portate a compimento dal procuratore della Repubblica presso il tribunale di Larino, Nicola Magrone, e sfociate in un processo, hanno stabilito che il crollo della scuola era stato determinato da responsabilit\u00e0 umane: costruttori, progettisti, tecnico comunale e sindaco dell'epoca sono stati definitivamente condannati dalla corte di cassazione il 28 gennaio 2010.\nAltre due persone morirono in circostanze diverse in occasione del terremoto. Circa 100 furono i feriti e 3.000 gli sfollati in provincia di Campobasso. Anche nella provincia di Foggia ci furono numerosi sfollati e una decina di comuni riportarono danni di rilievo a edifici storici e abitazioni.\nPrima scossa.\nNella notte tra il 30 e il 31 ottobre erano gi\u00e0 state avvertite tre scosse di terremoto, di cui la pi\u00f9 forte alle ore 3.27 (magnitudo 3,5 della scala Richter, IV-V grado della scala Mercalli).\nLa scossa pi\u00f9 forte si ebbe alle ore 11.32 di gioved\u00ec 31 ottobre 2002 nella zona del basso Molise, situata a nord-est della provincia di Campobasso e compresa tra i Monti Frentani e la valle del Fortore: ebbe una durata di 60 secondi e fu avvertita distintamente nell'intero Molise, in Capitanata, in provincia di Chieti, e venne percepita fino nelle Marche, a Pescara, Roma, Napoli, Bari, Benevento, Matera, Brindisi, Potenza, Salerno e Taranto.\nA San Giuliano di Puglia, comune vicino all'epicentro (localizzato tra Campobasso, Larino e l'Appennino Dauno, in provincia di Foggia), durante la scossa il solaio di copertura di parte dell'edificio scolastico \"Francesco Jovine\" che comprendeva scuola materna, elementare e media croll\u00f2 sulla parte sottostante: sotto le macerie rimasero intrappolati 57 bambini, 8 insegnanti e 2 bidelli.\nAltre scosse.\nDurante la stessa giornata si ebbero altre due scosse (V grado della scala Mercalli). La terra continu\u00f2 a tremare anche nella mattinata del giorno successivo.\nAlle 16:02 del 1\u00ba novembre si verific\u00f2 una seconda forte scossa (magnitudo momento 5,7, VIII grado della scala Mercalli), con epicentro tra i comuni di Sant'Elia a Pianisi, Casacalenda e Colletorto, anch'essa della durata di circa 60 secondi e avvertita in tutta l'Italia centrale e meridionale. Segu\u00ec una seconda scossa meno intensa (magnitudo 4,1). Le nuove scosse provocarono il crollo di altri edifici, gi\u00e0 danneggiati dal sisma del giorno precedente, tra i quali un campanile a Castellino del Biferno. Il viadotto della Trignina riport\u00f2 seri danni. Furono evacuati diversi edifici pubblici ed ospedali, tra i quali il palazzetto dello sport di San Giuliano, dove era stata allestita la camera ardente per le vittime, e la prefettura di Campobasso, dalla quale venivano coordinate le operazioni di soccorso.\nUna terza scossa (magnitudo 4,2 della scala Richter, VI grado della scala Mercalli) si verific\u00f2 alle 18.21, provocando danni alle abitazioni in particolare in alcuni comuni abruzzesi.\nSoccorsi e numero delle vittime.\nI soccorsi furono inizialmente prestati da volontari del posto, e quindi dal Corpo Forestale dello Stato, dai vigili del fuoco, giunti da tutta la regione e dalle regioni limitrofe. Ad essi si aggiunsero i volontari delle Misericordie, della Croce Rossa Italiana, i militari e scout dell'Agesci e dell'Assoraider, per portare assistenza alle popolazioni vittime del sisma. Giunsero anche fondi e mezzi meccanici per agevolare le ricerche dei sopravvissuti tra le macerie, ma le operazioni di soccorso furono ostacolate dal ripetersi di altre scosse.\nLa scuola di San Giuliano di Puglia.\nIn occasione del sisma croll\u00f2 l'intero edificio che ospitava la scuola elementare di San Giuliano di Puglia, in via Giovanni XXIII. In quel momento nell'Istituto c'erano otto insegnanti, due bidelli e 58 bambini.\nPer tutto il giorno continuarono a scavare Vigili del Fuoco, volontari della Protezione Civile e persone del posto anche a mano, a causa della difficolt\u00e0, ovvia, di adoperare mezzi meccanici. Ancora la sera furono estratte persone vive dalle macerie. La mattina seguente i Vigili del Fuoco comunicarono di non sentire pi\u00f9 voci provenire da sotto le macerie. Sotto la scuola \"Francesco Jovine\" si registr\u00f2 il tributo di vite umane pi\u00f9 pesante: 26 bambini (frequentanti la scuola elementare) e un'insegnante. Il ventisettesimo bambino mor\u00ec all'ospedale Bambin Ges\u00f9 di Roma in data posteriore il 31 ottobre. I bimbi pi\u00f9 piccoli che persero la vita erano nati nel 1996: da allora San Giuliano di Puglia non ha dunque pi\u00f9 la leva del 1996. Diverse vittime si erano riparate sotto i banchi al momento del sisma, ma morirono. La scuola elementare fu l'unico edificio a crollare del tutto a San Giuliano di Puglia. Altre due donne rimasero vittime della caduta di detriti e calcinacci.\nLa tragedia fu cos\u00ec pesante che seguirono subito le polemiche: si cominci\u00f2 a parlare della cattiva qualit\u00e0 della costruzione, tra l'altro ristrutturata ed ampliata da poco. Vennero cos\u00ec avviate indagini per determinare le responsabilit\u00e0 del crollo: le indagini stabilirono che, nonostante la scuola avesse subito rimaneggiamenti e persino una sopraelevazione, bambini e maestre vi erano stati fatti entrare senza neppure un collaudo. Il procuratore Magrone nella sua requisitoria nell'aula del processo di primo grado sottoline\u00f2 che la vicenda della scuola di San Giuliano rappresenta l'Italia peggiore, \u00ab\"quella delle violazioni, del sistematico calpestamento delle leggi e delle normative\"\u00bb. \u00ab\"Se \u00e8 vero\" - disse - \"che il sisma del 31 ottobre 2002 fu l'evento scatenante della tragedia, \u00e8 anche vero che, se le norme fossero state rispettate quando si decise di sopraelevare l'istituto scolastico, quella scossa da sola non sarebbe bastata a far crollare l'edificio, e prova ne sia che nel resto del paese ci furono crolli e danni anche gravi a case e palazzine, ma nessun edificio implose come la scuola, fino a polverizzarsi\"\u00bb. Mancanza dei calcoli necessari, mancanza dei collaudi, mancato rispetto delle norme e mancato adeguamento alla riclassificazione sismica del 1998: queste, secondo l'accusa, furono le vere cause della morte dei bambini e della loro maestra.\nIl 13 luglio 2007, nonostante la mole di elementi portati dall'accusa nell'aula di udienza, i sei imputati nel processo per le morti conseguite a quel crollo - costruttori, progettista, tecnico comunale e sindaco - furono assolti in primo grado dal giudice monocratico Laura D'Arcangelo. Il processo \u00e8 stato trasmesso su Rai 3 dal programma \"Un giorno in pretura\", nelle puntate del 1\u00ba e dell'8 dicembre 2008.\nIl 15 gennaio 2008 cominci\u00f2 il processo di appello. Il 26 febbraio 2009 la corte di appello di Campobasso afferm\u00f2 le responsabilit\u00e0 di cinque imputati - due costruttori, il progettista, il tecnico comunale e il sindaco - infliggendo loro pene tra i due e i sette anni.\nLa Corte di Cassazione il 28 gennaio 2010 ha definitivamente stabilito che i cinque imputati sono colpevoli. Inoltre, ha confermato la condanna a 2 anni e 11 mesi per l'ex sindaco di San Giuliano di Puglia, Antonio Borrelli, e ha disposto che per altri quattro imputati - Giuseppe La Serra (progettista della sopraelevazione crollata) e Mario Marinaro (tecnico del Comune) e i costruttori Giovanni Martino e Carmine Abiuso - sia rideterminata l'entit\u00e0 della pena dalla Corte di appello di Salerno. \u00abVolevamo dei responsabili e ora ci sono - ha detto Antonio Morelli, portavoce dei genitori delle piccole vittime, commentando la sentenza della Cassazione - volevamo giustizia e verit\u00e0 e l'abbiamo avuta\u00bb.\nA San Giuliano di Puglia \u00e8 poi stata costruita una nuova scuola, e in tutta Italia, a seguito di interventi legislativi rapidamente varati dopo questa tragedia che ha indignato tutto il Paese, si \u00e8 proceduto a ridisegnare le mappe del rischio sismico e a definire quali edifici pubblici debbano essere sottoposti ad interventi di adeguamento alle norme di sicurezza antisismiche.\nLa tragica vicenda di San Giuliano di Puglia, con i suoi risvolti umani, mediatici e legislativi, \u00e8 ricostruita in un'inchiesta di Caterina Stagno e Silvia Tortora per La Storia siamo noi (Rai Edu) e successivamente anche dal programma Report di Rai 3.\nNel 2012, nel decennale della tragedia e in occasione della \"Giornata della Memoria\" di San Giuliano di Puglia che si celebra il 31 ottobre di ogni anno, \u00e8 stato dedicato un libro dal titolo: \"C'era una volta per sempre - una favola che non dovrebbe mai essere raccontata\", Robin Edizioni, autrice Nadia Giannoni.\nLista dei comuni colpiti.\nDopo circa una settimana la Soprintendenza ai Beni culturali e la Protezione Civile poterono stilare una lista dei comuni che avevano riportato danni ad abitazioni ed edifici storici.\nLa polemica dei fondi.\nNell'ottobre del 2007 un sito internet di Termoli, \"primonumero.it\", denunci\u00f2 la presunta cattiva gestione della quantit\u00e0 di fondi arrivati, oltre che per il terremoto, anche per l'alluvione che nel 2003 che colp\u00ec duramente la citt\u00e0 bassomolisana: in particolare essi sarebbero stati usati solo in minima parte per le zone del cratere, mentre il resto sarebbe servito per altri progetti, alcuni dei quali ben poco attinenti all'emergenza.\nNel giugno del 2008 sorse una nuova discussione sulla fine dei fondi anticipata di sei mesi (fine giugno invece di fine dicembre) da parte di Giulio Tremonti, ministro dell'economia del governo Berlusconi IV, per finanziare l'abolizione dell'ICI sulla prima casa.\nIl 1\u00ba gennaio 2009 i tredici sindaci dei comuni molisani colpiti dal terremoto del 2002 si dimisero insieme ai colleghi pugliesi di Casalnuovo Monterotaro e Pietramontecorvino mediante una lettera al Prefetto di Campobasso. La motivazione \u00e8 di protestare per il mancato varo in Parlamento di un provvedimento sulla questione dei tributi e contributi sospesi dopo il sisma di sei anni prima e di cui il Governo chiedeva la restituzione."}
{"id": "1220152", "revid": "57342", "url": "https://it.wikipedia.org/wiki?curid=1220152", "title": "Romolo Carboni", "text": "Biografia.\nTerminati gli studi presso il Seminario regionale della sua citt\u00e0, ordinato sacerdote il 31 marzo 1934, entr\u00f2 nel servizio diplomatico della Santa Sede il 15 settembre 1937 frequentando i corsi propedeutici alla carriera presso la Pontificia Accademia Ecclesiastica.\nIl 28 settembre 1953 fu nominato arcivescovo titolare di Sidone (consacrato il 25 ottobre dello stesso anno), e delegato apostolico per l'Australia, la Nuova Zelanda e l'Oceania, incarico che mantenne sino al 2 settembre 1959 quando, succedendo all'arcivescovo Egano Righi-Lambertini, assunse l'incarico di nunzio apostolico in Per\u00f9.\nDal 26 aprile 1969 fu nunzio apostolico per l'Italia.\nSu incarico di papa Giovanni Paolo II, come stabilito sulla costituzione apostolica \"Ut sit\" del 28 novembre 1982, il 19 marzo 1983 port\u00f2 a compimento l'erezione dell'Opus Dei in prelatura personale.\nIl 19 aprile 1986, per raggiunti limiti di et\u00e0 lasci\u00f2 il proprio incarico presso la nunziatura apostolica.\nSi spense il 2 settembre 1999 nella sua citt\u00e0 natale.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1220155", "revid": "1543377", "url": "https://it.wikipedia.org/wiki?curid=1220155", "title": "Terrorismo islamista", "text": "Il terrorismo islamista \u00e8 una forma di terrorismo religioso praticato da diversi gruppi di fondamentalisti musulmani per raggiungere vari obiettivi politici in nome della loro religione.\nEccezione fatta per alcune sporadiche manifestazioni di antica militanza oltranzista religiosa condotta con metodi sanguinari e ostili dalla setta degli assassini (specialmente in Persia e negli ex-domin\u00ee fatimidi quali Egitto e Siria), il fenomeno ha assunto dimensione globalmente rilevante solo nel secondo dopoguerra, , varie organizzazioni hanno fatto ricorso a strumenti quali attentati dinamitardi, rapimenti, dirottamenti aerei e di autobus, omicidi e attentati suicidi.\nPresupposti.\nL'anelito verso l'instaurazione di un nuovo ordine sociale ancorato ai valori dalla propria fede per fronteggiare le sfide del presente, al pari di un certo qual spirito apocalittico, \u00e8 un \"topos\" ricorrente da tempo immemorabile in numerose religioni.\nTale concezione all'interno dell'Islam, affonda le proprie radici fin dalle origini di questa religione.\nGi\u00e0 fin da dopo il 750, in effetti, con la fine del califfato omayyade, si attendeva da parte di nostalgici sostenitori della dinastia abbattuta dagli Abbasidi l'epifania di un non meglio precisato \"Sufy\u0101ni\", appartenente cio\u00e8 al deposto casato omayyade del ramo sufyanide, che avrebbe riportato per volere divino la \"Umma\" alla sua purezza originaria. Analogamente, nel 1258, la presa di Baghdad da parte dei Mongoli e la conseguente distruzione del califfato abbaside fu ricollegata dal giurista e teologo hanbalita del XIV secolo Ibn Taymiyya all'allontanamento della comunit\u00e0 dei credenti dalla pretesa \u00abretta via\u00bb della prima \"Umma\" musulmana.\nAl giorno d'oggi le azioni poste in essere da tali gruppi rappresentano, secondo la loro ideologia, un tentativo di ricreare una societ\u00e0 perfetta \u2014 ancorch\u00e9 utopistica \u2014 in quanto asseritamente modellata secondo i dettami del Corano e, di conseguenza, priva di quelle ingiustizie sociali, politiche ed economiche attribuite dall'ecumene islamica ai regimi secolarizzati (\"mun\u0101fiq\u016bn\", \u00abipocriti\u00bb e proni al mondo occidentale, definito \"k\u0101fir\", \u00abinfedele\u00bb) i cui governanti sarebbero di fatto asserviti al Cristianesimo e al sionismo e, quindi, pervicacemente ostili all'Islam pi\u00f9 \"puro\".\nNon manca, peraltro, chi considera le organizzazioni terroristiche di matrice islamica l'ala estrema di una \u00abreligione politica\u00bb, adottando una terminologia analoga a quella utilizzata per definire il nazismo.\nVi furono in passato gruppi, configurati come sette religiose, che contestarono alla maggioranza dei credenti musulmani o agli \"\u02bfulam\u0101\u02be\", il cosiddetto \"clero islamico\", l'allontanamento dal retto insegnamento di Maometto, che essi cercarono di contrastare con un loro distacco fisico o simbolico dalla societ\u00e0, come fece la setta dei kharigiti (arabo \"khara\u01e7a\", \u00abcoloro che vanno fuori\u00bb) ove non fosse possibile il ricorso a una \u00abdoverosa\u00bb violenza, come fu il caso della setta degli Assassini.\nNei cosiddetti \"versetti della spada\" della S\u016bra IX del \"Corano\", cosiddetta \"della conversione\", \u00e8 scritto:\nI summenzionati passi sono stati oggetto di interpretazioni non univoche: da una parte alcuni studiosi hanno interpretato questi passaggi coranici come giustificazione per l'uccisione su larga scala degli \"infedeli\", mentre vi \u00e8 chi non \u00e8 d'accordo con tale visione, privilegiando una lettura non orientata alla violenza, ispirata piuttosto alla tolleranza, cos\u00ec come invocato nella sura II:256:\nIl terrorismo moderno.\nTra le varie ipotesi formulate per spiegare l'origine del terrorismo islamista moderno figurano la rivoluzione iraniana, il ritiro sovietico dall'Afghanistan e la rivitalizzazione della religione a livello globale post-guerra fredda: \nNel 1979 la rivoluzione islamica in Iran spazz\u00f2 via lo shah Mohammad Reza Pahlavi, con tutte le forze d'opposizione riunite attorno all'ayatollah Khomeini.\nIl nuovo governo instaur\u00f2 la shari'a nel Paese e col tempo inizi\u00f2 a finanziare anche movimenti politici tra cui Hezbollah in Libano, successivamente classificato come terroristico in vari Paesi del mondo, compresi quelli arabi come la Giordania, l'Arabia Saudita e l'Egitto di Mubarak; i citati condannarono le azioni di Hezbollah, mentre Siria e Iran si dichiarano favorevoli alle azioni dell'organizzazione. L'Unione europea rifiut\u00f2 inizialmente di qualificare Hezbollah come organizzazione terroristica, ma il 10 marzo 2005 il Parlamento europeo adott\u00f2 una risoluzione non vincolante che di fatto accusa Hezbollah di aver condotto \u00abattivit\u00e0 terroristiche\u00bb; gli Stati Uniti esercitarono pressioni sull'Unione per fare includere il movimento nella lista delle organizzazioni terroristiche; il Consiglio d'Europa accus\u00f2 poi Imad Mughiyah di essere membro di Hezbollah e di attivit\u00e0 terroristica.\nI Fratelli Musulmani.\nIl primo movimento che teorizz\u00f2 l'uso della lotta per ripristinare lo stile di vita ortodosso dei primi credenti (\"salaf al-\u1e63ali\u1e25\u012bn\", \u00abi pii antenati\u00bb, da cui il termine salafita), fu quello dei Fratelli Musulmani.\nIl movimento, fondato in Egitto nel 1928 a opera di Hasan al-Banna, si diffuse rapidamente in Siria, Giordania e Sudan, e, alla fine degli anni quaranta, esso contava circa 500\u00a0000 adepti, con la volont\u00e0 di affrancare il mondo islamico dalla sua sudditanza, psicologica e politica, nei confronti dell'Occidente non-musulmano, anche se ancora il salafismo non aveva l'accezione attualmente in uso e collegata al rigido fondamentalismo.\nLe metodologie di organizzazione del movimento ricalcarono quelle di ideologia marxista che si andavano affermando dopo la fine della seconda guerra mondiale nei Paesi arabi, in corso di affrancamento dai regimi coloniali, con un emiro al posto della segreteria generale e la shura al posto del \u00abcomitato centrale\u00bb dei gruppi marxisti, e nelle universit\u00e0 spesso i gruppi studenteschi islamisti contendevano il predominio intellettuale a quelli marxisti, pi\u00f9 allineati ai governi esistenti.\nI Fratelli Musulmani, organizzati secondo una rigida struttura gerarchica, divennero cos\u00ec il primo vero movimento di massa \"neo-islamico\" e, all'inizio degli anni cinquanta, sull'onda della guerra in Palestina, esso arriv\u00f2 a raccogliere circa due milioni di aderenti.\nDal jihad afghano all'Islam radicale.\nNelle prime fasi della guerra afghano-sovietica le varie centinaia di arabi che si erano trasferite a Pesh\u0101war, in Pakistan, occuparono solo ruoli di supporto, compreso Ayman al-Zaw\u0101hir\u012b che effettu\u00f2 varie missioni umanitarie con la Mezzaluna Rossa, ma a un certo punto iniziarono a crearsi i presupposti per un diverso tipo di impegno.\n\u02bfAbd All\u0101h al-\u02bfAzz\u0101m era un predicatore nato in Palestina, trasferitosi in Arabia Saudita e poi in Pakistan, i cui sermoni avevano influenzato anche il pensiero di bin Laden e che aveva istituito un'organizzazione denominata \"Maktab al-Khidamat\" (MAK), finalizzata alla gestione dell'afflusso di volontari e fondi in loco per il sostegno ai \"mujaheddin\"; quando i due si incontrarono a Pesh\u0101war, al-\u02bfAzz\u0101m inizi\u00f2 a teorizzare una lotta come obbligo morale per tutti i musulmani, come nel suo libro \"Ultime Volont\u00e0\" del 1986; in \"Difendere la terra dei musulmani \u00e8 il dovere pi\u00f9 importante di ognuno\", al-\u02bfAzz\u0101m afferma che:\nNei testi di al-\u02bfAzz\u0101m viene ripetutamente citato il martirio come mezzo per ottenere le ricompense nell'altra vita quali \u00abl'assoluzione da tutti i peccati, settantadue bellissime vergini, e il permesso di portare con s\u00e9 settanta membri della propria famiglia\u00bb; comunque sugli obiettivi da perseguire emersero contrasti tra al-Zawh\u0101hir\u012b e al-Azz\u0101m, che portarono quest'ultimo a essere dapprima fatto bersaglio di un attentato fallito e poi ucciso da tre mine.\nI finanziamenti.\nUna radicale trasformazione del terrorismo islamico si \u00e8 avuta con l'emergere di nuovi Stati con grandi disponibilit\u00e0 finanziarie come l'Arabia Saudita e gli emirati del Golfo Persico, caratterizzati anche da forme di governo che si influenzano reciprocamente con gli ambienti \"clericali\" islamici e con le dottrine legate a correnti di pensiero integraliste come il wahhabismo. Questi Stati hanno indirettamente finanziato (foss'anche inconsapevolmente), attraverso donazioni da parte di istituzioni caritatevoli, gruppi pi\u00f9 o meno legati al terrorismo, e lo stesso si pu\u00f2 dire di facoltosi esponenti del mondo privato di questa stessa area. Non esiste un automatismo tra donazione e finanziamento al terrorismo, ma parte dei soldi destinati ad opere assistenziali \u00e8 stata usata per gestire istituzioni di accoglienza in aree come il Pakistan, dalla quale gli stranieri provenienti dal Golfo Persico, dalle Filippine o da altri paesi con una popolazione almeno in parte islamica sono stati smistati presso i campi di addestramento situati in Afghanistan o nell'area di confine tra i due paesi; qui \u00e8 stata fatta un'ulteriore selezione tra i candidati, destinandone alcuni a corsi specifici di uso degli esplosivi e demolizione o gestione degli ostaggi.\nLa pratica era comune nel periodo dal 1990 al 2001 e assolutamente trasversale tra le varie sigle del terrorismo islamista.\nTra i nomi pi\u00f9 noti dei terroristi addestrati in questi campi figura \u02bfAbd al-Ras\u016bl Sayy\u0101f, cui \u00e8 dedicato il gruppo terroristico filippino Ab\u016b Sayy\u0101f.\nIn altri casi dei fondi sono stati usati per finanziare direttamente spedizioni di armi, come ad esempio dall'Alto Commissariato saudita per i rifugiati all'Alleanza Nazionale Somala di Mohammed Farrah Aidid, in cui armi e munizioni provenienti da Sudan e Iraq sarebbero stati trasportati dai sauditi, insieme a beni di necessit\u00e0, nascoste nei doppi fondi di container fino ai magazzini della SNA a Mogadiscio.\nQuestioni aperte e dibattute rimangono:\nIl modo nel quale il terrorismo viene combattuto dagli Stati Uniti d'America, sua principale controparte, non \u00e8 da tutti ritenuto efficace; tra i dubbiosi un ex giudice francese, Jean-Louis Bruguiere, che ritiene venga raccolto un eccesso di informazioni, ma poi non venga analizzato, ed un altro ostacolo \u00e8 la scarsit\u00e0 di coordinamento tra le troppe agenzie federali statunitensi. Lo stesso giudice ha peraltro evidenziato come organizzazioni ufficialmente umanitarie come la Insani Yardim Vakfi abbiano avuto almeno in passato legami con al-Qaida.\nAzioni.\nSebbene Stati Uniti e Israele siano gli obiettivi pi\u00f9 spesso colpiti dal terrorismo islamista, molti attentati sono avvenuti in altri Paesi e contro altri obiettivi: a met\u00e0 degli anni novanta nel mirino dei terroristi c'era la Francia, come strascico della guerra civile algerina; la Russia ha subito molti attentati terroristici per il suo coinvolgimento nella seconda guerra cecena e nel 1997 il governo cinese fu il principale artefice dell'Organizzazione per la cooperazione di Shanghai voluta anche per combattere i movimenti islamici in Asia centrale.\nTra il 2005 e 2007 l'Iraq fu il luogo dove si concentr\u00f2 maggiormente l'attivit\u00e0 terroristica: solo nel 2005 oltre 8\u00a0000 iracheni morirono a causa di attentati.\nNon tutti gli attentati elaborati da organizzazioni terroristiche islamiste ebbero successo; tra i fallimenti figura il progetto Bojinka (una esplosione simultanea in volo di undici aerei di linea), attacco con missili terra-aria a un aereo di linea israeliano con 260 persone a bordo al decollo da Nairobi il 28 novembre 2002; contemporaneamente a quest'ultimo, tuttavia, un attentato con una jeep imbottita di esplosivo contro un albergo frequentato da turisti israeliani, con tredici morti e decine di feriti.\nSolo parzialmente riuscito era stato, quasi dieci anni prima, l'attentato al World Trade Center del 1993, in quanto l'obiettivo era l'implosione delle Torri gemelle tramite cariche di esplosivo collocate in un parcheggio sotterraneo; ciononostante vi furono sei morti.\nL'ideatore e realizzatore del piano, Ramzi Yusuf, non cerc\u00f2 la morte nell'esplosione, a dimostrazione che non tutte le espressioni di terrorismo islamista cercano il martirio dell'esecutore, fatto salvo l'obiettivo comune di colpire l'Occidente.\nSecondo i dati elaborati dal centro nazionale per l'antiterrorismo statunitense, l'estremismo islamico tra il 2004 e i primi mesi del 2005 si rese responsabile di circa il 57% delle vittime e del 61% dei ferimenti per terrorismo, considerando solo i casi in cui la matrice \u00e8 chiara.\nGli atti terroristici dell'estremismo islamico includono dirottamenti di aerei, decapitazioni, rapimenti, assassinii, autobombe, attentati suicidi e, occasionalmente, stupri.\nL'attivit\u00e0 dei terroristi islamisti \u00e8 spesso indicata come jih\u0101d (\"sforzo, \"impegno\", qui inteso per\u00f2 in senso bellico), ma questa espressione non intende necessariamente un'azione violenta.\nLe minacce, incluse quelle di morte, sono spesso emesse come fatw\u0101, (sentenze legali islamiche su fattispecie giuridiche del tutto astratte).\nObiettivi e vittime includono sia musulmani che non musulmani.\nI musulmani sono normalmente minacciati con il \"takfir\" (condanna di \"miscredenza\" grave, emessa contro un musulmano o un gruppo che si definisca islamico, tale da rendere teoricamente lecito \"versarne il sangue\").\nQuesta \u00e8 una condanna a morte implicita perch\u00e9, secondo gli \u02bea\u1e25\u0101d\u012bth del Profeta, nell'Islam la punizione degli apostati \u00e8 la morte.\nSecondo il \"Rapporto sul terrorismo internazionale di matrice jihadista\" della Fondazione ICSA presentato alla Camera dei deputati italiana il 28 novembre 2013, negli ultimi 5 anni vi sono state in Europa 14.470 vittime di attentati terroristici di matrice islamica, con 153 morti compresi gli attentati nel 2015 in Francia, ed in Italia si riscontra un aumento della \"cyber-jihad\", cio\u00e8 l'attivit\u00e0 terroristica programmata od effettuata via web.\nOrganizzazioni.\nLa galassia terrorista si articola in molte organizzazioni, in alcuni casi direttamente sponsorizzate da servizi segreti nazionali, come il caso della deviata Inter-Services Intelligence pakistana che ha sostenuto i Talebani in Afghanistan e sostiene tuttora Lashkar-e Taiba nella sua campagna di destabilizzazione del Kashmir indiano e negli attacchi all'India. In alcuni casi sono direttamente gli stati a supportare militarmente, spiritualmente e finanziariamente le organizzazioni, come nel caso dell'Iran verso Hezbollah; stime ritengono che il sostegno duri da 25 anni e che vi siano stati trasferimenti di valuta e materiale dell'ordine dei 100 milioni di dollari annui, anche se la provenienza \u00e8 di una fonte non terza come il Mossad, il tutto finalizzato anche ad espandere la propria influenza regionale.\nLe organizzazioni evolvono col tempo, o spariscono a beneficio di nuovi gruppi sotto la pressione degli stati e delle forze di polizia; un esempio \u00e8 il Gruppo Salafita per la Predicazione e il Combattimento che ha raccolto l'eredit\u00e0 e il ruolo del Gruppo Islamico Armato (GIA) in Algeria e nella zona del Sahel, espandendosi nel Mali dove sotto il nome di \"Al-Qa'ida nel Maghreb islamico\" (AQMI) ha fomentato la guerra civile e la secessione del nord del paese, dimostrando di poter perseguire obiettivi politico-militari di ampio respiro rispetto all'esecuzione di attentati e alla propaganda; il cambio di nome evidenzia inoltre la volont\u00e0 di sottolineare l'affiliazione ad Al-Q\u0101\u02bfida o quanto meno una contiguit\u00e0 di metodi ed obiettivi. I soldi che finanziano l'operativit\u00e0 di queste organizzazioni provengono da varie fonti come donazioni di privati, ma anche e soprattutto vendita di armi o di droga come nel caso dell'AQMI. Un'altra fonte, anche se indiretta, \u00e8 la pirateria navale, come nel caso della pirateria somala dalla quale l'organizzazione Al Shabab ha preteso percentuali dell'ordine del 20% dei riscatti ai pirati, e non ricevendoli ha proceduto ad \"arrestare\" alcuni tra loro.\nAl-Gama'at al-Islamiyya \u00e8 un'organizzazione egiziana che si \u00e8 resa responsabile del massacro di Luxor e di un'intensa campagna terroristica, anche se nel 2003 aveva dichiarato di abbandonare la lotta armata. In realt\u00e0 vi sono stati massicci rilasci di suoi membri dopo i 25 anni dalla morte di Sadat, che avrebbe dovuto essere un segno di confidenza del governo egiziano dell'epoca sulla riduzione della minaccia. L'organizzazione ha come leader religioso \u02bfUmar \u02bfAbd al-Ra\u1e25m\u0101n ed affonda le sue origini nei Fratelli Musulmani, una cui frangia denominata \"Al-Jih\u0101d\" o \"Tan\u1e93\u012bm al-Jih\u0101d\" (Organizzazione del Jih\u0101d) fu costituita nel 1980 ed \u00e8 elencata dalle Nazioni Unite tra le entit\u00e0 appartenenti o associate ad al-Q\u0101\u02bfida.; l'organizzazione \u00e8 responsabile dell'assassinio di Anwar el-Sadat nel 1981. Tuttavia un leader della \"Jam\u0101\u02bfa\", Mohammad Hasan Khalil al-Hakim (Muhammad al-\u1e24ukayma), disse anche che non tutti i membri della \"Jam\u0101\u02bfa\" erano ancora propensi all'uso della violenza e che alcuni rappresentanti della \"Jam\u0101\u02bfa\" avevano negato di essersi uniti ad al-Q\u0101\u02bfida. Lo \"Shaykh\" \u02bfAbd al-Akhir \u1e24amm\u0101d, ex leader della \"Jam\u0101\u02bfa\" dichiar\u00f2 ad al-Jazeera: \"Se [alcun]i fratelli ... hanno raggiunto [al-Q\u0101\u02bfida], ci\u00f2 \u00e8 la loro personale scelta e io non credo che la maggioranza dei membri di \"al-Jam\u0101\u02bfa al-Isl\u0101miyya\" condividano la medesima opinione\". In realt\u00e0 al-Q\u0101\u02bfida non \u00e8 un'organizzazione rigida, e spesso ha concesso l'uso del proprio nome, in una specie di franchising del terrore a gruppi che rappresentavano interessi locali particolari, pur nell'ambito del fattore comune dato dalla fede islamica e dalla lotta contro gli infedeli.\nAltra organizzazione molto importante ed attiva nel sud-est asiatico \u00e8 il gi\u00e0 citato gruppo \"Abu Sayyaf\" (letteralmente \"padre di Sayyaf\"). Il nome deriva dal fatto che il suo fondatore diede il nome di Sayyaf a suo figlio; questo nome per\u00f2 \u00e8 ispirato al predicatore wahhabita afghano Sayyaf, che nel 1981 fond\u00f2 una fazione, \"Ittehad e-Islam\", che venne scelta come interlocutore dal servizio segreto pakistano ISI e godeva di finanziamenti e supporti religiosi sauditi. Sayyaf in origine si chiamava Ghulam Rasud (\"servo\" o \"schiavo del Profeta\") in Abd al-Rab al-Rasud (\"servo di Dio e del Profeta\"), poich\u00e9 la venerazione di un essere umano, sia pure il Profeta, implicata dal primo nome era inaccettabile dai fedeli di stretta osservanza wahhabita; con i fondi arabi venne creata intorno al 1984 una citt\u00e0, nota come \"Sayyaffabad\" (letteralmente citt\u00e0 di Sayyaf) che ospitava un campo profughi ma anche magazzini di armi e materiale bellico, strutture di addestramento, moschee e madrasse, nei pressi della citt\u00e0 di Pabbi, ad est di Peshawar.\nUn'altra organizzazione relativamente recente \u00e8 Boko Haram, attiva in Nigeria dove sta tentando di scatenare una guerra civile di matrice religiosa tra la componente cristiana e quella musulmana di questa repubblica federale.\nAl-Qaida.\nAl-Qaida \u00e8 una rete mondiale panislamica di terroristi sunniti neo-hanbaliti, capeggiata da Ayman al-Zawahiri, diventata famosa in particolare per gli attentati dell'11 settembre 2001 contro gli Stati Uniti. Attualmente sembra sia presente in pi\u00f9 di 60 Paesi. Il suo obiettivo dichiarato \u00e8 l'utilizzo del jih\u0101d per difendere l'Islam dal Sionismo, dal Cristianesimo, dall'Occidente secolarizzato e dai governi musulmani filo-occidentali o \"moderati\", quali quello dell'Arabia Saudita che \u00e8 visto come insufficientemente islamico e troppo legato agli USA.\nFormata nel periodo successivo l'invasione sovietica dell'Afghanistan, nei tardi anni ottanta da Bin Laden e Muhammad Atef, al-Q\u0101\u02bfida rivendica il legittimo uso delle armi e della violenza contro l'Occidente e il potere militare degli Stati Uniti d'America e di ogni Stato che sia alleato con essi. Dalla sua formazione, al-Q\u0101\u02bfida ha compiuto numerosi attacchi terroristici in Africa, Vicino Oriente, Europa, e Asia. Sebbene un tempo fosse sostenuta dai Talebani, gli Stati Uniti d'America e il governo britannico non considerano i Talebani un'organizzazione terroristica.\nFatah al-Islam.\nFath al-Islam \u00e8 un gruppo islamista operante fuori dal campo-profughi di Nahr al-Bared, nel settentrione del Libano. Fu costituito nel novembre 2006 da militanti che ruppero col gruppo filo-siriano di Fath-Intifada, a sua volta un gruppo scissionista di al-Fat\u1e25, e guidato da un militante clandestino palestinese chiamato Shaker al-Absi.\nGli appartenenti del gruppo sono stati genericamente descritti dai \"media\" come militanti jih\u0101disti, e il gruppo stesso \u00e8 stato descritto come un movimento terrorista ispiratosi ad al-Qa'ida.\nIl suo fine ufficiale \u00e8 quello di portare tutti i campi-profughi palestinesi sotto l'imperio della Shari'a e i suoi obiettivi prioritari sono la lotta contro Israele e gli Stati Uniti d'America.\nLe autorit\u00e0 libanesi hanno accusato l'organizzazione di essere coinvolta nell'attentato dinamitardo del 13 febbraio 2007 contro due minibus, nel quale hanno trovato la morte tre persone, mentre 20 altre sono rimaste ferite, nella libanese Ain Alaq, con quattro attentatori identificati e rei confessi dell'attentato.\nHamas.\nHamas, (\"scossa\" o \"zelo\" in arabo, ma acronimo di \"Harakat al-Muqawama al-Islamiyya\", \"Movimento di Resistenza Islamica\"), cominci\u00f2 a propugnare attacchi contro obiettivi militari e civili israeliani all'inizio della Prima Intifada nel 1987. Come organizzazione che si ispira esplicitamente alla Fratellanza Musulmana per la Palestina, la sua \"leadership\" \u00e8 assicurata da \u00ab\u2026intellettuali della pia classe media [\u2026] da rispettabili chierici devoti alla religione islamica, da dottori, chimici, ingegneri e insegnanti\u00bb.\nLo Statuto di Hamas del 1988 esorta alla distruzione di Israele sebbene i suoi portavoce non ricordino sempre in modo cos\u00ec esplicito questo fine strategico.\nLa sua \u00abala militare\u00bb rivendica sempre la responsabilit\u00e0 degli attentati perpetrati contro lo Stato d'Israele.\nHamas \u00e8 stata anche accusata di sabotaggio del processo di pace israelo-palestinese, avviato con gli ormai falliti Accordi di Oslo, grazie al lancio di operazioni armate contro i civili israeliani anche nel corso delle elezioni, al fine di esasperare l'animo dei cittadini dello Stato ebraico e indurli a eleggere candidati collocati su posizioni sempre pi\u00f9 estremistiche, al fine di rendere impraticabile un avvicinamento delle posizioni fra i contendenti.\nAd esempio, \u00ab\u2026una serie di attacchi suicidi spettacolari condotti da palestinesi e che portarono alla morte di 63 israeliani, condussero direttamente alla vittoria elettorale di Benjamin Netanyahu e del partito Likud il 29 maggio 1996\u00bb.\nHamas giustifica tali attacchi come necessari nel combattere l'occupazione militare israeliana dei territori palestinesi occupati e come risposta agli attacchi condotti da Israele contro obiettivi palestinesi. Il movimento serve anche da collettore di fondi, usati tra l'altro per fini di assistenza caritatevole dei rifugiati palestinesi.\nHamas \u00e8 stata definita come \"gruppo terroristico\" dall'Unione europea, dal Canada, dagli Stati Uniti d'America, da Israele, dalla Commissione ONU per i diritti umani e da Human Rights Watch.\nGli oppositori di tale definizione oppongono la supposta non legittimit\u00e0 dello Stato di Israele in ragione delle modalit\u00e0 che portarono all'autoproclamazione d'indipendenza nel 1948.\nHezbollah.\nHezbollah \u00e8 un partito politico sciita libanese, dotato di proprie milizie armate e di un articolato programma mirante allo sviluppo sociale delle aree libanesi (di quelle meridionali in particolare) e di strutture in grado di portarlo a effettiva realizzazione.\nJaljalat.\nJaljalat (in arabo: \u00abTuono dirompente\u00bb) \u00e8 un gruppo islamico salafita armato operante nella Striscia di Gaza che ha preso ispirazione da al-Q\u0101\u02bfida.\nNato nel 2007 mentre Hamas conquistava il potere, Jaljalat raccoglie fuoriusciti di Hamas ed ex militanti di un altro gruppo vicino ad al-Q\u0101\u02bfida, l'Esercito dell'Islam.\nNel settembre 2009, l'organizzazione rivel\u00f2 di aver cercato di assassinare il precedente presidente statunitense Jimmy Carter ed il Quartetto del Medio Oriente inviato da Tony Blair.\nStato Islamico.\nUna nuova sigla che si \u00e8 affacciata sulla scena mondiale \u00e8 lo Stato Islamico, (IS), proclamatosi indipendente il 29 giugno 2014 ma in precedenza conosciuto anche come Stato Islamico dell'Iraq e al-Sham, comunemente tradotto come Stato Islamico dell'Iraq e della Siria (ISIS) oppure Stato Islamico dell'Iraq e del Levante (ISIL). La sua origine \u00e8 legata alla \"Jam\u0101'at al-Taw\u1e25\u012bd wa l-jih\u0101d, al-Q\u0101\u02bfida in Iraq e Muj\u0101hid\u012bn del Consiglio della Shura\" (attivo dal 1999 al 2006), fondato dal salafita e takfirista giordano Abu Mus'ab al-Zarqawi.\nLa sua storia si \u00e8 incrociata con quella del siriano Fronte al-Nusra, che crebbe rapidamente diventando una forza combattente sostenuta dall'opposizione siriana.\nIl gruppo gihadista, attivo in Siria e in Iraq, ha come leader nel 2014 Abu Bakr al-Baghdadi, che ha unilateralmente proclamato la rinascita del califfato nei territori caduti sotto il suo controllo. Peculiarit\u00e0 dello Stato Islamico \u00e8 quella di riunire in una sola entit\u00e0 le caratteristiche dell'esercito, delle modalit\u00e0 terroristiche, della fisicit\u00e0 del territorio in cui risiede e della struttura statale.\nLo Stato Islamico ha anche coniato una sua moneta, seppure non riconosciuta a livello internazionale: il \"Dinaro dello Stato Islamico\"."}
{"id": "1220161", "revid": "123648736", "url": "https://it.wikipedia.org/wiki?curid=1220161", "title": "Robert Redeker", "text": "Ha insegnato filosofia alla scuola secondaria \"Pierre-Paul-Riquet\" di Saint-Orens-de-Gameville ed alla \u00c9cole nationale de l'aviation civile di Tolosa. Dal 2006 vive sotto protezione della polizia per le minacce ricevute da fondamentalisti islamici dopo la pubblicazione di un suo articolo critico verso l'Islam su Le Monde.\nFa parte del comitato di redazione delle riviste Les Temps modernes e Des Lois et des Hommes, del comitato scientifico del C.A.L.S. (Universit\u00e9 Toulouse-le-Mirail) e della commissione \u00abphilosophie-sciences religieuses-psychanalyse\u00bb del Centre national du Livre.\nBiografia.\nPrimo di quattro fratelli, i suoi genitori erano braccianti agricoli nel sud-est della Francia. Sua madre era figlia di un politico tedesco della destra cattolica filo francese, favorevole al passaggio alla Francia della Renania oltre che contrario al nazismo. Per questo era stato imprigionato e, evaso, si era trasferito in Francia. Suo padre aveva servito nell'Afrikakorps.\nDiplomatosi nel 1974, diventa insegnante di filosofia nel 1980. Nel 2002 \u00e8 nominato presidente del comitato pro-Jean-Pierre Chev\u00e8nement.\nNel 2006 \u00e8 fatto oggetto di minacce di morte tramite il web all'indomani della pubblicazione di un suo editoriale sul quotidiano francese Le Figaro. Da allora vive in anonimato e sotto la protezione della polizia.\nIl 20 gennaio 2007 Robert Redeker ha dichiarato a France Info (informazione rilanciata dall'agenzia AFP lo stesso giorno) che il precedente 17 gennaio il ministro dell'educazione Gilles de Robien gli ha offerto di lavorare per il CNRS e per questo ha rinunciato ad insegnare nei licei.\nDi fronte alle intimidazioni islamiste che deve fare il mondo libero?\nPrendendo lo spunto dalla Controversia con l'Islam sulla lezione di Ratisbona di Papa Benedetto XVI del 16 settembre 2006, Robert Redeker scrive un articolo di appoggio al Papa pubblicato il successivo 19 settembre su Le Figaro intitolato \"Face aux intimidations islamistes, que doit faire le monde libre\u00a0?\" (\"Di fronte alle intimidazioni islamiste che deve fare il mondo libero?\") dove, tra l'altro, affermava:\nReazioni.\nLa Tunisia e l'Egitto hanno protestato ufficialmente ritirando dalle edicole il numero de Le Figaro che pubblicava l'articolo di Robert Redeker. A seguito di ci\u00f2, Robert Redeker \u00e8 stato fatto oggetto di minacce attraverso un sito web che la DTS (il servizio di informazioni del Ministero degli interni) e DCRG (il servizio di informazioni della polizia francese) reputa vicino ad al-Qaida.\nSecondo \"Le Monde\", la DST avrebbe individuato contributi a forum islamisti jihadisti in inglese con foto, indirizzo e piantine per raggiungere il domicilio di Redeker che, per questa ragione, \u00e8 stato posto sotto la protezione della polizia, ha dovuto lasciare il suo domicilio e non insegna pi\u00f9 dal 20 settembre 2006. La sua situazione \u00e8, secondo le sue stesse parole, \u00abcatastrophique\u00bb (\"catastrofica\").\nCaroline Fourest, il 18 ottobre sul blog della rivista Prochoix, denunci\u00f2 la condanna dell'editoriale di Redeker da parte dell'imam Youssef al-Qaradawi sulla catena televisiva Al Jazeera, giudicando un suo commento sulla questione paragonabile ad una fatw\u0101 e confrontando il caso Redeker a quello Rushdie. In precedenza (30 settembre) sul quotidiano \"Lib\u00e9ration\" aveva gi\u00e0 affermato:\nChantal Delsol se la prende invece contro la mancata presa di posizione delle rappresentanze musulmane francesi\nAltri, smentiscono la Fatwa: \"mai Al-Kardaoui ha additato il \u00abfilosofo\u00bb francese per una vendetta, contrariamente a quanto hanno affermato alcuni e la stessa stampa\" fornendo anche il link alla trasmissione archiviata (in arabo). In effetti Robert Redeker non \u00e8 mai menzionato e neppure la parola fatwa.\nPierre Tevanian, professore di filosofia ed attivista di diverse associazioni qualifica come ingiurie razziste ed islamofobe le opinioni di Redeker. Commentandole si chiede se: \u00abI nostri ministri, editorialisti, sindacalisti e specialisti dell'oscurantismo avrebbero espresso allo stesso modo le loro riserve, prese di distanza, disaccordo o antipatie verso un autore che avesse spiegato che \u00abl'ebraismo provoca la paralisi dell'intelligenza in ogni ebreo\u00bb, che \u00abGes\u00f9 \u00e8 un maestro di amore e Mos\u00e8 maestro di odio\u00bb, o ancora che \u00abl'odio e la violenza sono nel libro con cui tutti gli ebrei sono cresciuti, la Torah\u00bb, infise se \u00abin tali casi, avrebbero concluso altrettanto unanimemente e solennemente sul primato e sul carattere intoccabile ed indivisibile della libert\u00e0 di espressione\u00bb\nJustin Va\u00efsse, autore di un libro sull'Islam in Francia difende il principio della libert\u00e0 di espressione ma aggiunge che l'articolo di Redeker \u00e8 guidato da \u00abpropositi anti-islamici\u00bb e che l'articolo \u00e8 \u00abstupido, politicamente irresponsabile, intellettualmente inconsistente ed inoltre di grande debolezza\u00bb\nLa Ligue fran\u00e7aise pour la d\u00e9fense des droits de l'homme et du citoyen ha condannato le minacce di morte, ma il presidente del MRAP ha paragonato Robert Redeker a Ben Laden.\nIn un articolo de Le Parisien del 3 ottobre 2006, Soheib Bencheikh, gi\u00e0 muft\u012b di Marsiglia e direttore dell'Institut des sciences islamiques, scrive: \u00abRiguardo a Robert Redeker dico: lasciatelo parlare! Coloro che non sono d'accordo con lui non hanno che da rispondergli per iscritto ed argomentando\u00bb Si esprime anche per una libera critica dell'Islam: \u00abNon criticare l'Islam sarebbe una forma di segregazione. Invece bisogna dire: Maometto \u00e8 un essere umano. \u00c8 debole ed il suo messaggio \u00e8 interpretabile\u00bb\nNumerose petizioni sono state raccolte a sostegno di Redeker. Una di queste era titolata \"Contre la barbarie, le soutien \u00e0 Robert Redeker doit \u00eatre sans r\u00e9serve\" che ha tra i firmatari Michel Onfray (filosofo), Corinne Lepage (presidente di Cap 21), Alain Finkielkraut (filosofo) e Yvette Roudy (ex ministro) che non temono di esporsi. La rivista Le Meilleur des Mondes \u00e8 stata la prima a mobilitarsi gi\u00e0 il 1\u00ba ottobre raccogliendo le adesioni di numerosi intellettuali quali \u00c9lisabeth Badinter, Andr\u00e9 Glucksmann, Claude Lanzmann e Bernard-Henri L\u00e9vy, poi pubblicata su le Monde il 3 ottobre 2006. Questo \u00e8 lo stesso gruppo di scrittori della redazione del \"Meilleur des Mondes\" che poi organizzera a Tolosa, insieme a \"SOS Racisme\" et CRIF, il primo incontro di solidariet\u00e0 verso Redeker che cos\u00ec ebbe modo, dopo settimane, di mostrarsi in pubblico.\nIl 15 novembre 2006 su le Figaro un gruppo di professori di filosofia delle scuole secondarie superiori pubblicano un articolo dal titolo \u00ab\"La philo de Redeker, pens\u00e9e ou provocation ?\"\u00bb in cui annunciano una serata a sostegno di Robert Redeker organizzata per il giorno successiva a la Maison du Barreau di Parigi, con l'appoggio di Licra e la partecipazione di Soheib Bencheikh, Pascal Bruckner, Alain Finkielkraut, \u00c9lisabeth de Fontenay, Blandine Kriegel, Claude Lanzmann, H\u00e9l\u00e8ne Roudier de Lara, Philippe Val, ed altri.\nIl 3 ottobre 2006 un gruppo di illustri intellettuali francesi pubblic\u00f2 un \"appel en faveur de Robert Redeker\" (appello di solidariet\u00e0 con Robert Redeker) su Le Monde. Tra di loro c'erano \u00c9lisabeth Badinter, Alain Finkielkraut, Andr\u00e9 Glucksmann, Claude Lanzmann (insieme alla redazione de \"Les Temps Modernes\") e Bernard-Henri L\u00e9vy. Essi affermavano di vedere le loro libert\u00e0 pi\u00f9 basilari messe a rischio da un pugno di fanatici con il pretesto di leggi religiose, criticano la tendenza in atto in Europa di evitare \"provocazioni\" per non offendere supposte sensibilit\u00e0 straniere. La gran parte delle reazioni ufficiali furono per\u00f2 ostili: incluso quella de 'Le Monde' che qualific\u00f2 l'articolo di Redeker come \u201ceccessivo, ingannoso ed insultante\".\nLa polizia individu\u00f2 subito sul web minacce di morte molto precise contro Robert Redeker (incluso indirizzo, foto sue e della sua casa corredate da cartine) che da allora vive nascosto."}
{"id": "1220166", "revid": "92723", "url": "https://it.wikipedia.org/wiki?curid=1220166", "title": "Paris-Plage", "text": "Paris-Plage \u00e8, dal 2002, il nome di un'iniziativa estiva del municipio di Parigi: ogni anno, tra luglio ed agosto e per circa 4-5 settimane, 3,5 km della riva destra della Senna presso il Municipio cittadino sono attrezzate per ospitare attivit\u00e0 ludiche e sportive, spiagge di sabbia o in erba, palme.\nQuesta iniziativa nasce grazie alla pedonalizzazione delle rive della Senna, che avveniva ogni domenica dal 1995. Nel 2002 si vuole prolungare durante tutta l'estate l'operazione di chiusura alle macchine in modo da permettere ai parigini che non vanno in vacanza di poter approfittare di una zona di relax. \nNel 2006, dopo di una polemica, l'evento deve cambiare nome. In effetti, esisteva nella regione degli Hauts de France un comune denominato Le Touquet-Paris Plage, cos\u00ec chiamato perch\u00e9 ci fu creata nel 1884 una stazione balneare denominata Paris Plage. I comuni di Parigi e di Le Touquet-Paris Plage troverano un accordo nel 2008 quando l'evento fu ribattezzato Paris-Plages, al plurale. "}
{"id": "1220169", "revid": "709565", "url": "https://it.wikipedia.org/wiki?curid=1220169", "title": "Tess dei d'Urberville", "text": "Tess dei d'Urberville (\"Tess of the d'Urbervilles: A Pure Woman Faithfully Presented\", ossia \"Tess dei d'Urberville: fedele rappresentazione di una donna pura\") \u00e8 un romanzo dello scrittore inglese Thomas Hardy.\nIl romanzo fu pubblicato censurato dapprima a puntate sul quotidiano illustrato \"The Graphic\" nel 1891, sempre lo stesso in 3 volumi, e infine nel 1892 in un solo volume. Accolto da giudizi contrastanti all'epoca della sua prima apparizione, in parte perch\u00e9 sfidava la morale sessuale tardo-vittoriana, l'opera \u00e8 considerata oggi un capolavoro della letteratura inglese del XIX secolo.\nFu adattato pi\u00f9 volte per il teatro e per il cinema: la versione pi\u00f9 conosciuta \u00e8 il film \"Tess\" di Roman Pola\u0144ski (1979), vincitore di tre premi Oscar.\nTrama.\nLa scoperta da parte del padre che la loro famiglia discende da un nobile ceppo normanno catapulta Tess in un tragico viaggio. Theresa \"Tess\" Durbeyfield viene mandata dai suoi genitori a reclamare la parentela con un'altra famiglia di nome d'Urberville, senza sapere che questa \u00e8 una famiglia di nuovi ricchi che proviene da un'altra parte del Paese dove hanno comprato il nome per apparire pi\u00f9 rispettabili. \nViene accolta da Alec Stoke d'Urberville, un bellissimo giovane che si invaghisce immediatamente di lei. Rifiuta Tess come facente parte della famiglia, ma la invita ad andare a lavorare nella sua propriet\u00e0, dove tenta ripetutamente di sedurla fino a quando, frustrato dai continui rifiuti, la conduce nella foresta dove la violenta. Tess torna dai suoi genitori e d\u00e0 alla luce il figlio di Alec, che chiamer\u00e0 \"Sorrow\", ossia \"Sofferenza\", il quale muore subito dopo e, con grande dispiacere della madre, viene sepolto in un cimitero dove giacciono fuorilegge, in quanto il bambino non era battezzato e questo \u00e8 il massimo funerale che il chierico ha potuto offrire loro. \nSuccessivamente Tess va a lavorare al caseificio di Talbothay, dove la gente non conosce la sua storia. Qui incontra Angel, il figlio di un predicatore con tendenze alla ribellione che sta imparando a fare l'agricoltore nonostante la disapprovazione della sua famiglia. Lui e Tess si innamorano e si sposano, ma Angel \u00e8 turbato alla scoperta di ci\u00f2 che lei ha passato con Alec e fugge in Brasile per andare lontano e riflettere. Partito Angel, Tess trascorre periodi difficili, si sposta un po' qui un po' l\u00e0, lavorando in posti diversi, cosa che \u00e8 dura e poco conveniente. Alec ritorna e ancora una volta la reclama, Tess rifiuta di avere a che fare con lui fin quando la morte del padre lascia la famiglia senza casa e Alec fornisce loro un posto dove vivere nella sua propriet\u00e0, a patto che Tess viva con lui come una moglie. \nAngel ritorna dal Brasile per scoprire che Tess vive con Alec: lei riesce a vedere ora come Alec l'abbia usata e abusata, litiga con lui fino a ucciderlo e poi scappa via con Angel, I due coniugi passano qualche giorno insieme, fuggiaschi, prima che Tess venga catturata (viene trovata addormentata nel cuore della notte con Angel accanto, presso una delle pietre di Stonehenge, luogo dal valore simbolico) e portata sul luogo dell'esecuzione. Chiede ad Angel di prendersi cura al suo posto della sorella minore, Liza, come moglie, dopo la sua morte; la scena finale vede una cupa bandiera nera issata sulla prigione, segno dell'esecuzione capitale di Tess, mentre in collina Angel e Liza si allontanano tenendosi per mano."}
{"id": "1220172", "revid": "9716192", "url": "https://it.wikipedia.org/wiki?curid=1220172", "title": "Densit\u00e0 discreta", "text": ""}
