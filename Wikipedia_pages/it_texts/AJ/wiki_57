{"id": "1167011", "revid": "484362", "url": "https://it.wikipedia.org/wiki?curid=1167011", "title": "Kenneth Waltz", "text": " \nBiografia.\nNel 1957 ottiene un dottorato presso la Columbia University. Nel 1959 scrive il saggio \"L'uomo, lo Stato, la guerra\", in cui classifica le dottrine di relazioni internazionali in base alla risposta che esse hanno dato riguardo alle cause della guerra, individuando tre \"immagini\": secondo la prima la guerra \u00e8 causata dalla violenza della natura umana (come afferma Thomas Hobbes); secondo la seconda la causa della guerra \u00e8 da rinvenire nell'organizzazione interna degli Stati; secondo la terza le cause dello scoppio dei conflitti armati vanno ricercate nella natura anarchica del sistema internazionale, ovvero nell'assenza di un'autorit\u00e0 superiore a quella degli Stati. Se le prime due immagini sono le cause efficienti della guerra (quelle che la fanno scoppiare), quest'ultima \u00e8 la causa permissiva (quella che la rende possibile).\nNel 1979, con la pubblicazione di \"Teoria della politica internazionale\", Waltz raffina il suo ragionamento arrivando a elaborare un vero e proprio modello teorico, chiaramente influenzato dal contributo apportato dalla teoria economica neoclassica. L'opera segna una vera e propria evoluzione dell'apparato teorico della disciplina, fondando il filone del neorealismo (o realismo strutturale), interno al paradigma realista. Il modello concepisce il sistema internazionale non come formato da unit\u00e0 che agiscono individualmente, bens\u00ec come un insieme di unit\u00e0 che interagiscono tra loro sotto l'influenza di una vera e propria struttura 'soverchiante' del sistema politico internazionale. Secondo il modello di Waltz, il sistema internazionale \u00e8 caratterizzato da un principio ordinatore fondamentale, l'anarchia, definito dall'esistenza di attori statuali funzionalmente indifferenziati, tra i quali non esistono relazioni gerarchiche di specie e che si classificano esclusivamente secondo le loro specifiche dotazioni di capacit\u00e0 materiali. Ci\u00f2 che determina la dinamica all'interno di un sistema politico internazionale \u00e8, dunque, secondo questo modello, la maniera in cui gli attori statuali interagiscono sotto la pressione della struttura anarchica del sistema stesso. Non esistendo un'autorit\u00e0 superiore alla loro (principio ordinatore anarchico) e dal momento che svolgono tutti le stesse identiche funzioni, gli Stati dovranno provvedere da soli al mantenimento della propria sicurezza. La strategia migliore, quindi, per garantire la propria sicurezza \u00e8 quella di portare le proprie capacit\u00e0 materiali al livello di quelle dell'unit\u00e0 pi\u00f9 potente all'interno del sistema stesso, eguagliandole. Il meccanismo, noto nella disciplina come \"bilanciamento\", determina nel medio-lungo termine una condizione di equilibrio a livello sistemico: qualsiasi incremento delle capacit\u00e0 di uno Stato (o di un gruppo di Stati) sar\u00e0 bilanciato da un incremento equivalente di capacit\u00e0 da parte di un altro Stato (o di un altro gruppo di stati). Secondo il modello neorealista di Waltz, quindi, nel lungo periodo il sistema tende sempre ad una condizione di equilibrio di potenza, in quanto essa rappresenta la scelta pi\u00f9 razionale per gli Stati, attraverso la massimizzazione del proprio potere che consente loro di garantire al meglio la propria sicurezza.\nUno dei motivi della celebrit\u00e0 di cui ha goduto il realismo strutturale, probabilmente, \u00e8 stato quello di argomentare a favore dei pregi di un sistema internazionale bipolare. Al tempo in cui Waltz elabor\u00f2 la sua proposta teorica, infatti, Stati Uniti e Unione Sovietica rappresentavano le due super-potenze nel contesto della guerra fredda. Secondo la personale interpretazione di Waltz, un sistema bipolare costituiva la tipologia di ambiente internazionale pi\u00f9 desiderabile, in virt\u00f9 del suo carattere di estrema stabilit\u00e0 in confronto a qualsiasi altra tipologia di sistema internazionale, che questo fosse multipolare o unipolare. A questo proposito, argomenta abbondamente nell'ultimo capitolo di \"Teoria della politica internazionale\". \nKenneth Waltz, con il suo realismo strutturale, ha apportato un notevole contributo all'evoluzione della disciplina delle relazioni internazionali. Oltre ad avere emancipato il paradigma realista da una dimensione epistemologica legata principalmente alla dimensione dell'essenza umana e delle determinanti della sua azione, ha contribuito in maniera decisiva a traghettare la disciplina verso un approccio pi\u00f9 scientifico, attraverso l'astrazione teorica di cui il suo modello \u00e8 una dimostrazione esemplare. Un ulteriore merito di Kenneth Waltz \u00e8 quello di avere portato in prima linea il concetto di anarchia che, da quel momento, ha ricevuto sempre pi\u00f9 attenzione nello studio della disciplina. Ha contribuito anche a dare un notevole slancio allo studio del ruolo degli armamenti nucleari nella dinamica politica internazionale. A questo proposito, \u00e8 famoso il suo articolo \"The Spread of Nuclear Weapons: More May Be Better\" del 1981.\nInfine, \u00e8 bene sottolineare come il suo contributo attraverso la fondazione del filone del realismo strutturale, abbia fornito le basi teoriche per la nascita del paradigma costruttivista delle relazioni internazionali.\nTra il 1987 ed il 1988 \u00e8 stato presidente dell\"'American Political Science Association\"."}
{"id": "1167012", "revid": "125106168", "url": "https://it.wikipedia.org/wiki?curid=1167012", "title": "Grattacielo di piazza Matteotti", "text": "Il grattacielo di piazza Matteotti si trova a Livorno, a margine dell'omonima piazza, dove un tempo sorgeva la Barriera Maremmana. Con i suoi 96 metri \u00e8 il palazzo pi\u00f9 alto della citt\u00e0 e ne domina lo skyline.\nStoria.\nNella seconda met\u00e0 degli anni cinquanta Giovanni Michelucci riceve dal Ministero del Tesoro l'incarico di progettare un complesso polifunzionale a Livorno: egli immagina sin dall'inizio un edificio a forte sviluppo verticale, riprendendo e sviluppando un tema gi\u00e0 affrontato sin dall'immediato dopoguerra (case torri per la ricostruzione del centro di Firenze, casa di sette piani a lido d'Albaro, centro residenziale a Sanremo) ma mai concretizzatosi. A partire da questo momento egli realizza numerosi schizzi che dimostrano la ricchezza di soluzioni e varianti ipotizzate (con o senza piastra basamentale, differenziata articolazione degli aggetti, delle finestrature e dei balconi): la soluzione definitiva verr\u00e0 finalmente adottata alla fine degli anni cinquanta.\nLa costruzione dell'opera, avviatasi agli esordi degli anni sessanta, indurr\u00e0 Michelucci a variare il corpo della torre, concepita con dimensioni pi\u00f9 slanciate ma ingrossata in fase costruttiva per meglio armonizzarsi con il circostante: il grattacielo, interamente in calcestruzzo armato, \u00e8 finalmente concluso nel 1966.\nDescrizione.\nL'edificio, che si sviluppa su 26 piani fuori terra pi\u00f9 terrazza alla sommit\u00e0, \u00e8 costituito da due diversi corpi: una piastra basamentale sormontata dalla torre vera e propria.\nIl basamento, a pianta poligonale, presenta tre fronti principali, dei quali quello sulla piazza \u00e8 diagonale mentre i due laterali sono allineati con i fronti stradali di via Montebello e Borgo Cappuccini (vedi Stradario di Livorno): tali fronti sono caratterizzati, al piano terra, da aperture vetrate sovrastate da mezzanino ed inquadrate da un rivestimento in marmo, ed ai quattro piani superiori, costituenti un corpo lievemente aggettante rispetto al sottostante, da una serie di finestre a nastro riquadrate dal paramento laterizio. Tale piastra basamentale, chiaramente differenziata sul fronte stradale, \u00e8 invece integrata con il corpo torre negli articolati prospetti della corte interna, caratterizzati da aperture pi\u00f9 contenute nelle dimensioni.\nLa torre presenta un'articolazione volumetrica molto pi\u00f9 marcata, ritmata in cinque diversi corpi e sviluppata su 20 e 9 piani (per il corpo all'estremit\u00e0 occidentale), i cui fronti principali risultano allineati con quelli sottostanti della piastra.\nUn percorso interno, caratterizzato da una galleria dell'altezza di due piani, collega i due fronti di via Montebello e Borgo Cappuccini: su di esso si affacciano il portone di accesso ai collegamenti verticali e numerose aperture e finestre.\nIl piano terra dell'edificio \u00e8 occupato da attivit\u00e0 commerciali e direzionali, mentre i rimanenti piani della piastra sono occupati da uffici. Il corpo della torre \u00e8 invece interamente adibito a residenze, alle quali si accede dal grande atrio servito dalla galleria interna. Tali appartamenti, in numero di otto per piano, sono tutti differenziati per numero di vani.\nArchitettura.\nTra tutte le opere di Michelucci, questa \u00e8 una delle meno conosciute ed indagate: tuttavia, come alcuni critici hanno giustamente sottolineato, essa avrebbe meritato pi\u00f9 attenzione, non fosse altro perch\u00e9 svolge un tema che ha fornito poche occasioni ai maestri della architettura italiana, ovvero quello del grattacielo, introducendo soluzioni non prive di valore ed originalit\u00e0, soprattutto se confrontate con la coeva Torre Velasca di Milano.\nPer Polano la costruzione livornese sembra opporsi alle forme minimaliste tipiche dei grattacieli; per Rebecchini l'impianto michelucciano propone una composizione libera che rifiuta una visione statica e unidirezionale ; per Belluzzi il risultato formale \u00e8 in aperta polemica con la purezza dei grattacieli International style; secondo Francesco Dal Co, il \"formidabile grattacielo di Livorno \u00e8 un'occasione speculativa trasfigurata in un evento espressionistico a scala urbana\"."}
{"id": "1167017", "revid": "124952492", "url": "https://it.wikipedia.org/wiki?curid=1167017", "title": "Johann Jacob Brucker", "text": "Professore di storia della filosofia a Jena, fu poi pastore della chiesa di Sant'Ulrico ad Augusta, e membro dell'Accademie di Berlino, oltre che dell'Accademia degli Agiati di Rovereto.\nAutore di numerosi scritti, la sua opera maggiore sono i sei volumi della \"Historia critica philosophiae a mundi incunabulis ad nostram usque aetatem deducta\" Lipsia, 1741-1744 e 1767, dove espone con precisione e giudica liberamente le concezioni dei filosofi. Ne fece anche un sommario dal titolo \"Institutiones historiae philososophicae\", 1747 e 1756.\nPubblic\u00f2 anche, nel 1747, con il titolo \"Pinacotheca scriptorum\", biografie di scienziati, e nel 1748 una \"Miscellanea historiae philosophicae, litterariae, criticae\"."}
{"id": "1167019", "revid": "174925", "url": "https://it.wikipedia.org/wiki?curid=1167019", "title": "Ishtaran", "text": ""}
{"id": "1167033", "revid": "1305772", "url": "https://it.wikipedia.org/wiki?curid=1167033", "title": "Coro Licabella", "text": "Il Coro Licabella \u00e8 un coro polifonico misto con sede a La Valletta Brianza, fondato nel 1988 e diretto da Flora Anna Spreafico.\nContemporaneamente alla sua fondazione \u00e8 stata anche istituita l'omonima Associazione corale che, avvalendosi della direzione artistica della Spreafico e in seguito all'attivit\u00e0 di animazione e promozione musicale, ha dato vita ad altri due gruppi vocali:\nLe tre formazioni, tutte emanazioni della medesima associazione, eseguono insieme o separatamente musica sacra (spaziando dal canto gregoriano alle composizioni contemporanee), musica profana (XX e XXI secolo), canti ed elaborazioni popolari (motivi regionali, nazionali e internazionali). Hanno al proprio attivo 5 CD. Dotato di un ampio repertorio e consolidata qualit\u00e0 della preparazione musicale, il Licabella \u00e8 divenuto un punto di riferimento e un'esperienza culturale importante per tutta provincia di Lecco per chi si avvicina alla musica corale."}
{"id": "1167036", "revid": "767487", "url": "https://it.wikipedia.org/wiki?curid=1167036", "title": "Espropriazione forzata", "text": "In diritto si definisce espropriazione forzata un procedimento esecutivo, di natura coattiva, diretto a sottrarre al debitore determinati beni (pignorabili) facenti parte del suo patrimonio e a convertirli in denaro mediante la vendita ai pubblici incanti, o altre procedure, al fine di soddisfare il creditore precedente, in attuazione della loro funzione di garanzia generica delle obbligazioni ex articolo 2740 del codice civile italiano.\nTipologia.\nPossiamo avere diversi tipi di espropriazione forzata:\nProcedimento.\nComincia con la presentazione di istanza del creditore all'ufficiale giudiziario. L'espropriazione viene diretta dal giudice dell'esecuzione a norma dell'art. 484 cpc. La nomina di questi avviene da parte del presidente del tribunale dopo la presentazione del fascicolo a cura del cancelliere, entro due giorni dalla sua formazione.\nIl giudice dell'esecuzione \u00e8 immutabile (art. 174 cpc), cio\u00e8 rimane tale per tutto il corso del processo. Tra i suoi poteri ricordiamo: potere di audizione delle parti interessate, potere di ordinanza, potere di decidere con sentenza le opposizioni agli atti esecutivi.\nL'espropriazione forzata si inizia con il pignoramento (art. 491 cpc). L'atto \u00e8 compiuto dall'ufficiale giudiziario su istanza del creditore e previa esibizione del titolo esecutivo del precetto ritualmente notificati. Esso produce un assoggettamento specifico dei beni, si renderanno inefficaci eventuali atto di alienazione e disposizione. Possono essere oggetto di pignoramento sia beni determinati appartenenti al patrimonio del debitore sia beni appartenenti a un terzo vincolati a garanzia del credito.\nIl creditore sceglie con libert\u00e0 quali beni sono da pignorare siano essi immobili o mobili. Non pu\u00f2 pignorare beni soggetti a pegno o ipoteca e alcuni diritti esclusi tassativamente dalla legge, come il diritto agli alimenti.\nIl pignoramento perder\u00e0 efficacia se siano trascorsi 90 giorni senza assegnazione o vendita. La vendita pu\u00f2 avvenire con incanto a mezzo di asta oppure senza incanto a mezzo di commissario. Dalla vendita si ricaver\u00e0 la somma di denaro che provveder\u00e0 alla liquidazione dei crediti dei creditori (principalmente i chirografari) tramite la ripartizione della somma ricavata.\nIl debitore esecutato potr\u00e0 evitare il pignoramento versando nelle mani dell'ufficiale giudiziario l'ammontare della somma necessario a soddisfare il credito insieme con le spese relative all'esecuzione, oppure, chiedere la conversione del pignoramento ai sensi dell'art. 495 cpc. Con la conversione si sostituiscono le cose pignorate con una somma di denaro di equivalente valore comprensivo di spese. Tale richiesta va proposta in cancelleria prima che sia disposta la vendita e l'assegnazione a norma degli artt. 503, 552, 569 cpc. Il debitore potr\u00e0 anche chiedere la riduzione del pignoramento quando il valore dei beni pignorati \u00e8 superiore all'importo delle spese e dei crediti."}
{"id": "1167039", "revid": "84604", "url": "https://it.wikipedia.org/wiki?curid=1167039", "title": "Ototossicit\u00e0", "text": "Si definisce ototossicit\u00e0 la propriet\u00e0 tossica di certi farmaci e tossine nei confronti delle strutture dell'orecchio interno (in particolare delle cellule costituenti la coclea ed il vestibolo) o del nervo acustico.\nIl danno tossico \u00e8 solitamente accompagnato da sintomi di vertigine, di ipoacusia, di iperacusia ed acufeni. Nei casi pi\u00f9 gravi, l'azione ototossica pu\u00f2 portare a marcate perdite funzionali dell'udito, fino alla sordit\u00e0 completa.\nFarmaci ototossici.\nNella maggior parte dei casi, i danni ototossici derivano dall'assunzione di particolari tipi di farmaci. Potenzialmente, molte decine di farmaci possono causare l'azione lesiva; tra i pi\u00f9 noti (elenco non esaustivo):\nSi ipotizza la presenza di una possibile predisposizione genetica facilitante il danno ototossico.\nIn caso di reazioni ototossiche, \u00e8 consigliata (quando possibile) la sospensione del farmaco, ed una valutazione medica specialistica (solitamente otorinolaringoiatrica)."}
{"id": "1167042", "revid": "99187015", "url": "https://it.wikipedia.org/wiki?curid=1167042", "title": "Robert Gilpin", "text": "\u00c8 stato Professore Emerito di \"International Affairs\" presso l'Universit\u00e0 di Princeton.\nA lui si deve uno dei pi\u00f9 importanti saggi sul mutamento della politica internazionale: \"Guerra e mutamento nella politica internazionale\".\nLa tesi della sua trattazione afferma che tra gli attori della politica internazionale si creano relazioni reciproche e strutture che riflettono interessi politici ed economici sulla base del potere relativo; di conseguenza mutamenti del sistema avvengono per soddisfare altri interessi, fondati su di una ridistribuzione del potere relativo.\nLa teoria della stabilit\u00e0 egemonica.\nGilpin vede la storia delle relazioni internazionali come un susseguirsi di potenze che di volta in volta hanno imposto la propria egemonia al sistema internazionale, garantendone per un periodo di tempo una certa stabilit\u00e0. Gli assunti base della sua teoria sono:\nLa guerra per l'egemonia \u00e8 il banco di prova definitivo per risolvere lo squilibrio tra struttura e distribuzione del potere. \nPer un riassunto della teoria di Gilpin, guardare qui: "}
{"id": "1167043", "revid": "1414697", "url": "https://it.wikipedia.org/wiki?curid=1167043", "title": "Dolby TrueHD", "text": "Il Dolby TrueHD \u00e8 uno standard proprietario di audio digitale sviluppato dalla Dolby Laboratories nel 2005 la quale ne detiene anche i diritti di utilizzo. \u00c8 lo standard di audio digitale in grado di offrire la maggiore qualit\u00e0 audio tra quelli basati sui canali (5.1 o 7.1) sviluppati dalla Dolby Laboratories. \u00c8 stato adottato dai supporti per video Blu-ray Disc e HD DVD. Pu\u00f2 essere utilizzato per le soluzioni home theater per riprodurre sistemi basati sugli oggetti sonori (es. Dolby Atmos), con l'aggiunta di un \"substream\" codificato spazialmente."}
{"id": "1167045", "revid": "729795", "url": "https://it.wikipedia.org/wiki?curid=1167045", "title": "Comitato Nazionale per la Liberazione della Jugoslavia", "text": "Il Comitato Nazionale per la Liberazione della Jugoslavia (CNLJ) era il governo provvisorio della Repubblica Socialista Federale di Jugoslavia proclamato durante la seconda guerra mondiale."}
{"id": "1167048", "revid": "110157", "url": "https://it.wikipedia.org/wiki?curid=1167048", "title": "In Stereo", "text": "In Stereo \u00e8 il primo album dei Bomfunk MC's, pubblicato nel 1999."}
{"id": "1167054", "revid": "287204", "url": "https://it.wikipedia.org/wiki?curid=1167054", "title": "Lebna Dengh\u00e8l", "text": "Biografia.\nHa otto anni alla morte del padre Naod. La nonna Eleni (morta verso il 1520) esercita la reggenza durante la sua minore et\u00e0. \u00c8 consigliata dal portoghese Pedro de Covilham. Figlia di un principe musulmano, mantiene la pace e favorisce il commercio con i paesi islamici attraverso l'intermediazione del sultanato di Adal.\nAllo scopo di allentare la stretta dell'Islam che controlla le vie d'uscita del suo regno verso il Mar Rosso e l'Oceano Indiano, la regina Eleni invia in ambasciata a Lisbona il metropolita della Chiesa ortodossa etiope, l'armeno Mateus. Nel 1509, riesce a raggiungere Albuquerque in India all'insaputa degli agenti dell'Egitto facendosi passare per un mercante di pelli, infine raggiunge il Portogallo dopo quattro anni di navigazione.\nNel 1515, il giovane David II, che cerca di liberarsi della tutela di Eleni, fonda una nuova capitale a Entotto. L'imperatrice, ancora influente, invia un'ambasciata a Gerusalemme via Il Cairo, ma i rapporti tra cristiani e musulmani peggiorano a causa della presenza portoghese nell'Oceano Indiano.\nMahfouz emiro di Harar, con il rinforzo di truppe e di uno stendardo venuti dall'Arabia, lancia una spedizione contro il Fatigar (o anche pianura di F\u00e0t\u00e0gar o Fatagar) nel 1516. Davide II gli tende un'imboscata, lo uccide, e invade l'Adal, ove distrugge il palazzo del Sultano, mentre la flotta portoghese di Lope Soares prende Zeila e brucia la citt\u00e0 (1517). Il successo di David II gli permette di deporre l'imperatrice Eleni e di governare a modo suo.\nIl sultano dell'Adal Abu Bakr ibn Mohammed, con l'aiuto dell'emiro Aboun-ben-Adash, ristabilisce l'ordine nel regno. I portoghesi, che progettano di impadronirsi della Mecca unendo le sue forze con quelle dell'imperatore d'Etiopia, inviano un'ambasciata dall'India attraverso il Mar Rosso. Il 10 aprile 1520, don Diego Lopes de Siqueira sbarca, a Massaua, Mateus l'Armeno che guida un piccolo gruppo al comando di don Rodrigo de Lima, comprendente, oltre al cappellano Alvarez, degli organisti, dei pittori e un tipografo. Mateus muore gi\u00e0 nei primi giorni del viaggio, e il gruppo arriva con difficolt\u00e0 nello Scio\u00e0 a Debra-Libanos presso l'Imperatore, passando per Y\u00e9ha, Axsum, Lalibel\u00e0 e il lago Haic. David II sembra poco ansioso di ricevere l'ambasciata, mentre la regina Eleni, vecchia, non \u00e8 pi\u00f9 a Corte. Il re finisce per intrattenere i delegati che ottengono dei messaggi incoraggianti, ma senza un vero impegno politico; poi ripartono per Massaua nel 1526.\nNel 1527, il predicatore musulmano (forse somalo) A\u1e25mad Gr\u0101\u00f1 b. Ibr\u0101h\u012bm, che ha preso il potere a Harar, rifiuta di pagare il tributo a David II. La tregua \u00e8 rotta. Attaccato dall'esercito etiopico del governatore del Bali, Gr\u0101\u00f1 ha s\u00f9bito il sopravvento, poi riorganizza le sue truppe con la massa dei Somali fanatizzati e comincia la guerra santa (jih\u0101d) contro l'Etiopia fino al 1542. A partire dal 1531, le truppe di Gr\u0101\u00f1 mettono a sacco l'Etiopia. Nel 1535, David II, braccato senza tregua, si appella ai Portoghesi ai quali invia Jo\u00e3o Bermudes (o Giovanni Bermudez), membro dell'ambasciata portoghese dal 1520. Questi interverranno solo sei anni pi\u00f9 tardi, nel 1541. A\u1e25mad Gr\u0101\u00f1 termina la conquista dell'Abissinia nel 1536, con l'eccezione di qualche regione montagnosa, ove si sono rifugiati David II e i suoi armati. Il paese \u00e8 devastato a tal punto che gli stessi invasori sono vittime della carestia.\nDavide II, inseguito da A\u1e25mad Gr\u0101\u00f1, muore nel 1540 nel monastero di Debr\u00e0 Dam\u00f2. Claudio gli succede."}
{"id": "1167056", "revid": "754039", "url": "https://it.wikipedia.org/wiki?curid=1167056", "title": "Chiostro di Monteverginella", "text": ""}
{"id": "1167057", "revid": "1989456", "url": "https://it.wikipedia.org/wiki?curid=1167057", "title": "Palazzo Bargellini", "text": "Palazzo Bargellini, gi\u00e0 palazzo da Verrazzano, si trova in via delle Pinzochere 3 a Firenze.\nIl nome attuale deriva da Piero Bargellini, sindaco di Firenze durante l'alluvione del 1966 e famoso storico e scrittore, che vi abit\u00f2 a partire dagli anni '40.\nStoria.\nIn questo sito nei primi del Quattrocento si trovavano due case, una delle quali apparteneva al famoso umanista Poggio Bracciolini. Verso la met\u00e0 del secolo i due edifici vennero acquistati da un certo Giovanni Del Zaccheria, che le cedette nel 1505 a Gherardo di Michele Da Cepparello. La famiglia Da Cepparello fu l'artefice del nuovo palazzo, costruito agli inizi del XVI secolo da un architetto sconosciuto, forse attribuibile per alcuni elementi a Giuliano da Sangallo o a Baccio d'Agnolo (i peducci e le pregevoli colonne con capitelli scolpiti del cortile e dello scalone, le tracce di finestre quadripartitre come a Palazzo Bartolini Salimbeni, lo scorcio prospettico del giardino, ecc.).\nNel 1578 il palazzo pass\u00f2 agli Almanneschi e nel 1650 ai Dell'Antella, prima di venire acquistato nel 1662 da Isabella Gerini, moglie del senatore Andrea Da Verrazzano (della casata resa illustre dal famoso navigatore Giovanni). Risale a quel periodo lo stemma nel cortile, con la stella dei Da Verrazzano, che tennero il palazzo fino all'estinzione del ramo familiare nel 1819.\nSeguirono altri passaggi di propriet\u00e0: i Casamorata (qui visse il compositore Luigi Ferdinando Casamorata), i Parenti (che fecero inserire una \"P\" ancora presente sulla cancellata del cortile), gli Antinori, i Fedeli, fino all'acquisto da parte della moglie di Piero Bargellini, Lelia Cartei, nel 1946. La ristrutturazione termin\u00f2 all'inizio degli anni '60, ma gi\u00e0 nel 1966 l'alluvione danneggiava gravemente fino al primo piano, essendo la zona di Santa Croce una delle pi\u00f9 colpite dalla sciagura. Le grandi ante del portale vennero divelte ed una di esse non fu mai pi\u00f9 ritrovata. Tutto ci\u00f2 che si trovava al pian terreno venne irrimediabilmente devastato.\nBargellini fu capace di attirare l'attenzione sulla catastrofe dell'alluvione, ed \u00e8 emblematico l'episodio quando invit\u00f2 alcune personalit\u00e0 del governo nel suo palazzo facendoli passare con fatica per la melma che invadeva il pian terreno del palazzo, per vedere con i propri occhi la drammatica situazione: poco dopo non tardarono ad arrivare aiuti pi\u00f9 efficaci alla citt\u00e0 da parte del Governo. In quei duri giorni Bargellini apr\u00ec il palazzo agli sfollati e ne fece un centro di prima accoglienza. \nOggi il palazzo appartiene agli eredi Bargellini, che hanno curato un riordino dello studio e delle carte dello scrittore. Lo studio di Bargellini \u00e8 Casa della Memoria dal 2006 e visitabile su appuntamento. Il giardino viene periodicamente aperto al pubblico in alcune occasioni nel corso dell'anno.\nIl palazzo appare nell'elenco redatto nel 1901 dalla Direzione Generale delle Antichit\u00e0 e Belle Arti, quale edificio monumentale da considerare patrimonio artistico nazionale.\nArchitettura.\nIl palazzo \u00e8 da giudicare, come pi\u00f9 volte sottolineato dalla letteratura, tra i pi\u00f9 belli e conservati di Firenze, per la misurata facciata, le eleganti finestre centinate del primo e del secondo piano circondate da bozze spianate (su sette assi), la sua panca di via e l'ampia grondaia sporgente. \nL'androne voltato a botte d\u00e0 accesso al cortile, con una loggetta con colonmne dai capitelli scolpiti finemente. Anticamente il loggiato occupava tre lati, ma due vennero tamponati in varie epoche. Da qui si accede sia al giardino, un angolo verde circondato da alti edifici con un piccolo ninfeo e una serra, e allo scalone, che ha il corrimano in pietra serena originale e una colonna al primo piano.\nAll'ultimo piano, sul lato interno, si trova una loggetta."}
{"id": "1167068", "revid": "33921", "url": "https://it.wikipedia.org/wiki?curid=1167068", "title": "Rugby a 15 nel 2006", "text": "Il 2006 \u00e8 un anno di transizione per il Rugby Mondiale, giungono alle fasi cruciali le qualificazioni per la Coppa del mondo 2007.\nAttivit\u00e0 internazionale.\nIncontri celebrativi.\nPer festeggiare i cent'anni dalla fondazione della nazionale sudafricana, avvenuta in occasione del tour in Europa del 1906, una selezione internazionale si reca in tour in Sudafrica:\nLa ricorrenza viene ulteriormente sottolineata da un altro incontro a dicembre, questa volta a Leicester:\nTour e test di met\u00e0 anno (Down Under Tour).\nCon \"Down Under Tour\" sono indicati i tour che si svolgono nell'emisfero australe tra maggio e luglio, in particolare ad opera delle squadre dell'emisfero nord.\nDa segnalare la vittoria della Francia in Sudafrica.\nAutumn International.\n\"Autumn International\" \u00e8 il modo con cui nell'emisfero nord si indica l'insieme delle tourn\u00e9e delle nazionali di rugby a 15 dell'emisfero nord in Europa nel mese di novembre. \nNell'emisfero sud vengono invece ovviamente chiamati \"Tour di primavera\", vista la stagione in corso in quelle terre.\nNel 2006 l'evento storico \u00e8 la vittoria dell'Argentina a Londra contro l'Inghilterra. L'Italia sfiora invece una storica vittoria contro l'Australia.\nI Barbarians.\nLa selezione dei Barbarians ha disputato i seguenti incontri:\nLa nazionale italiana.\nNel 2006, la nazionale italiana, affidata a Pierre Berbizier ha disputato 10 match ufficiali con 2 vittorie ( e ), 1 pareggio () e 7 sconfitte.\nComplessivamente per\u00f2 \u00e8 stata una stagione positiva, con molte sconfitte di misura contro squadre molto superiori come e .\nIl risultato finale (sesto posto) non rende merito ai progressi degli azzurri capaci di perdere con risultati pi\u00f9 che onorevoli quattro partite su cinque, a cominciare dal match di Dublino con l' perso per 16-26 dopo che il primo tempo si era chiuso 10-10. Molti dubbi restano sulle due mete irlandesi, ma l'arbitro non richiede la verifica televisiva prevista nei match internazionali.\nA Roma con l' gli azzurri si trovano in vantaggio ad inizio secondo tempo. Nel finale sotto di 8 punti anzich\u00e9 accontentarsi cercano di ridurre il divario, ma vengono puniti con una meta che fissa il risultato sul 15-31.\nA Parigi contro una fortissima gli azzurri cedono solo nel finale (12-37).\nA Cardiff una meta di rapina di Pablo Canavosio, regala lo storico pareggio con il .\nGli azzurri meriterebbero il pareggio anche con la , ma alcuni errori portano ad una sconfitta di misura (10-13)."}
{"id": "1167075", "revid": "123728225", "url": "https://it.wikipedia.org/wiki?curid=1167075", "title": "Anfiprostilo", "text": "Anfiprostilo \u00e8 un termine architettonico che designa i templi (in particolare greci e romani) che possiedono un portico di colonne sulla facciata, avanti e dietro, ma privo delle colonne sui lati del tempio. \nIn questo si distingue dal tempio prostilo che ha un solo colonnato.\nNon eccede in genere il numero di quattro colonne, tanto nella parte anteriore quanto nella posteriore.\nEsempi.\nIl pi\u00f9 famoso esempio \u00e8 da riferirsi al piccolo Tempio di Atena Nike che si trova nell'Acropoli di Atene."}
{"id": "1167090", "revid": "830939", "url": "https://it.wikipedia.org/wiki?curid=1167090", "title": "Hermann Abendroth", "text": "Dal 1900 al 1903 Abendroth studi\u00f2 a Monaco teoria musicale e composizione con Ludwig Thuille, pianoforte con Anna Hirtzel-Langenham e direzione d'orchestra con Felix Mottl. Occup\u00f2 vari posti di direttore a Monaco, Lubecca e Essen. Dal 1915 al 1934 fu \"Kapellmeister\" della G\u00fcrzenich-Orchestra di Colonia e direttore del conservatorio della citt\u00e0 dal 1925 al 1934. Nel 1922 divenne direttore del Niederrheinischen Musikfest.\nVisit\u00f2 l'Unione Sovietica e diresse l'Orchestra Sinfonica di Stato sovietica nel 1925, 1927 e 1928. Dal 1926 al 1937 fu in Inghilterra, dove diresse la London Symphony Orchestra. Nel 1934 fu chiamato a sostituire Bruno Walter, allontanato dal regime nazista perch\u00e9 ebreo, come \"Kapellmeister\" dell'Orchestra del Gewandhaus di Lipsia, e dal 1934 al 1945 insegn\u00f2 al conservatorio di Lipsia.\nDopo la seconda guerra mondiale, divenne direttore musicale generale a Weimar dal 1945 al 1956. Dal 1949 al 1956 diresse l'orchestra radiofonica di Lipsia e dal 1953 al 1956 l'orchestra radiofonica di Berlino Est. Abendroth prediligeva fra i compositori Beethoven, Brahms, Bruckner, Haydn, Mozart, Schubert, Schumann e Wagner. Nel 1949 gli venne conferita l'onorificenza nazionale della DDR."}
{"id": "1167091", "revid": "1429175", "url": "https://it.wikipedia.org/wiki?curid=1167091", "title": "Annales", "text": ""}
{"id": "1167092", "revid": "9153403", "url": "https://it.wikipedia.org/wiki?curid=1167092", "title": "Donzella di Klunzinger", "text": ""}
{"id": "1167093", "revid": "287204", "url": "https://it.wikipedia.org/wiki?curid=1167093", "title": "ID3", "text": ""}
{"id": "1167094", "revid": "1632387", "url": "https://it.wikipedia.org/wiki?curid=1167094", "title": "Foiba di Basovizza", "text": "La foiba di Basovizza \u00e8 una cavit\u00e0 artificiale che si trova in localit\u00e0 Basovizza, nel comune di Trieste, nella zona nord-est dell'altopiano del Carso a 377 metri di altitudine. Pozzo minerario profondo oltre 200 metri e largo circa 4, durante le fasi finali della seconda guerra mondiale divenne un luogo di esecuzioni sommarie per prigionieri, militari, poliziotti e civili, da parte dei partigiani comunisti jugoslavi, dapprima destinati ai campi d'internamento allestiti in Slovenia e successivamente uccisi a Basovizza. A ricordo di tutte le vittime degli eccidi sull'area \u00e8 stato costruito un Sacrario. Nel 1992 il presidente della Repubblica Italiana Oscar Luigi Scalfaro ha dichiarato il pozzo monumento nazionale.\nIl pozzo.\nSulle alture che attorniano Trieste, alla fine del XIX secolo si ritenne potessero trovarsi importanti depositi di carbone o lignite. Fra il 1901 e il 1908 la societ\u00e0 boema \u0160koda fece quindi scavare un preesistente pozzo minerario poco distante la frazione di Basovizza, ma gli scavi furono scarsamente fruttuosi, tanto che la miniera venne abbandonata. La profondit\u00e0 verticale era di 256 metri, ed a -254 metri si apriva una galleria lunga 735 metri, che arrivava direttamente nel vicino villaggio di Basovizza. Fra i 1936 e il 1943 vennero eseguite quattro discese: nel 1936 la societ\u00e0 carbonifera \"Arsa\" incaric\u00f2 un gruppo di speleologi triestini di calarsi nel pozzo; la massima profondit\u00e0 raggiunta fu di -225 metri, poi vennero trovati circa 30 metri di detriti e legname che impedirono di proseguire. Nel 1939 una squadra del Club Alpino Italiano si cal\u00f2 per recuperare il corpo di un abitante di Basovizza che era caduto nella voragine: il cadavere venne trovato alla profondit\u00e0 di -226 metri. Nel 1941 un solo alpinista si cal\u00f2 per recuperare il corpo di una ragazza, giungendo sempre a -226 metri. Infine, il 2 aprile 1943 un gruppo di sette speleologi si cal\u00f2 fino a -220 metri.\nI massacri delle foibe.\nIn origine la cosiddetta foiba di Basovizza era un profondo pozzo minerario, nel territorio della frazione di Basovizza, nel comune di Trieste. Scavato all'inizio del XX secolo per l'estrazione del carbone e poi abbandonato per la sua improduttivit\u00e0; fu una concessione di ricerca dell'A.Ca.I. (Azienda Carboni Italiani). Nel maggio 1945 fu utilizzato dai partigiani jugoslavi per l'occultamento di un numero imprecisato di cadaveri di italiani e tedeschi durante l'occupazione jugoslava di Trieste. Fu gettato all'interno del pozzo un numero rilevante di cadaveri di prigionieri, militari e civili trucidati dall'esercito e dall'OZNA. Storici come Raoul Pupo, Roberto Spazzali, e Guido Rumici sostengono che sia impossibile calcolare il numero esatto dei corpi infoibati, altri invece all'opposto affermano che il calcolo pu\u00f2 essere compiuto sulla base di stime. \u00c8 invalso l'uso di stimare il numero dei corpi in base alla constatazione che il pozzo minerario prima del 1945 era profondo 228 metri, mentre dopo il 1945 i metri erano diventati 198, per cui si hanno 250 metri cubi riempiti con materiali che, secondo questa stima, sarebbero corpi umani. \nLa documentazione raccolta dagli alleati anglo-americani in merito agli infoibamenti \u00e8 basata in parte sulle testimonianze dei parroci di Sant'Antonio in Bosco e di Corgnale, rispettivamente don Francesco Malalan e don Virgil \u0160\u010dek. Le due testimonianze riferivano di processi lampo - a loro dire regolari - tenuti dall'armata jugoslava a carico di alcune centinaia fra agenti dell'Ispettorato locale e militari (compresi circa 40 tedeschi), con fucilazioni e corpi gettati nel pozzo della miniera. Don Malalan - il cui fratello era commissario jugoslavo a Basovizza - afferm\u00f2 che gli ufficiali della IV Armata jugoslava avevano le liste complete delle persone condannate, liste che sarebbero in seguito state pubblicate - cosa che in realt\u00e0 non avvenne - per dimostrare la legalit\u00e0 delle esecuzioni. Don Malalan, pur invitato dal fratello, non fu presente agli infoibamenti ma testimoni\u00f2 che don \u0160\u010dek gli aveva confidato d'aver assistito alle uccisioni, dando conforto ad alcuni condannati. Oltre a quelle dei due sacerdoti, \u00e8 stata raccolta anche la testimonianza di un'anziana del luogo e di alcuni bambini, che riferirono delle grida dei condannati. Un'ulteriore ricostruzione degli avvenimenti \u00e8 contenuta in una relazione del servizio segreto jugoslavo (OZNA) del 3 settembre 1945, nella quale si afferma che \u00abin questa voragine [di Basovizza] ci sono in gran numero cadaveri putrefatti di militari delle SS, della Gestapo, dei \"Gebirgsjaeger\", di questurini e anche di quaranta cavalli. I partigiani hanno gettato in questa voragine una notevole quantit\u00e0 di munizioni e poi di esplosivo; a causa dell'esplosione tutti i cadaveri vennero in parte ricoperti da detriti (...)\u00bb.\nLo stato attuale.\nIl 22 febbraio 1980 con decreto del Ministero dei Beni Culturali \u00abl'immobile Foiba di Basovizza \u00e8 dichiarato di interesse particolarmente importante ai sensi della legge 1/6/39 perch\u00e9 testimonianza di tragiche vicende accadute alla fine del secondo conflitto mondiale, divenuta fossa comune di un numero rilevante di vittime, civili e militari, in maggioranza italiani, uccisi ed ivi fatti precipitare\u00bb.\nIl 3 novembre 1991 vi ha fatto visita il Presidente della Repubblica Francesco Cossiga e l'11 febbraio 1993 \u00e8 stata la volta del suo successore Oscar Luigi Scalfaro. \nIl presidente Scalfaro ha dichiarato poi il pozzo minerario di Basovizza monumento nazionale con decreto datato 11 settembre 1992. \nIl 10 febbraio 2007 \u00e8 stato inaugurato il Sacrario della Foiba di Basovizza, con l'annesso Centro di documentazione. Il progetto \u00e8 stato realizzato dall'architetto Ennio Cervi che si \u00e8 avvalso, per l'opera in bronzo, della collaborazione dell'artista Livio Schiozzi. Il progetto di Cervi ha previsto infatti una copertura della lastra originaria con una guaina metallica, questa a sua volta sormontata da un'impalcatura all'apice della quale \u00e8 stata posizionata una croce bronzea. Quest'ultima ricorda una biga, uno strumento che veniva utilizzato per le esplorazioni delle foibe."}
{"id": "1167095", "revid": "33689", "url": "https://it.wikipedia.org/wiki?curid=1167095", "title": "Tiberio Claudio Severo Proculo", "text": "Proculo era originario di \"Pompeiopolis\" in Paflagonia, ed era figlio di Gneo Claudio Severo, console del 173, e di Annia Aurelia Galeria Faustina, figlia di Marco Aurelio. Ebbe una figlia, Annia Faustina, che spos\u00f2 l'imperatore Eliogabalo.\nNel 200 Proculo divenne console."}
{"id": "1167099", "revid": "834", "url": "https://it.wikipedia.org/wiki?curid=1167099", "title": "Id3", "text": ""}
{"id": "1167101", "revid": "155613", "url": "https://it.wikipedia.org/wiki?curid=1167101", "title": "Terrazza Mascagni", "text": "La Terrazza Mascagni \u00e8 uno dei luoghi pi\u00f9 eleganti e suggestivi di Livorno ed \u00e8 ubicata sul lungomare a margine del viale Italia.\nIl nucleo originale fu costruito a partire dagli anni venti del Novecento, ma la terrazza fu notevolmente estesa nell'immediato dopoguerra, quando fu intitolata al compositore livornese Pietro Mascagni.\nStoria.\nNell'area occupata da questo belvedere, un tempo sorgeva un fortilizio facente parte del sistema difensivo della costa. Noto come \"Forte dei Cavalleggeri\", era composto da una torre e da un vasto complesso edilizio; occupava un'area di 30 x 60 metri e la torre, posta all'estremit\u00e0 ovest, era formata da tre piani fuori terra. Nel forte alloggiava un distaccamento dei cavalleggeri per il pattugliamento della costa finalizzato soprattutto ad impedire il contrabbando e a garantire la sicurezza sanitaria degli sbarchi.\nDopo l'Unit\u00e0 d'Italia, la costruzione fu ceduta al Comune e fu smantellata nel 1872, compresa la torre.\nNell'ultimo decennio dell'Ottocento qui si registra la costruzione di un parco di divertimenti, l'Eden, che rimase in funzione fino ai primi anni del secolo successivo; in questa struttura, sin dal 1896, si tennero alcuni dei primi spettacoli cinematografici italiani.\nLa trasformazione della spianata in una grande piazza sul mare avvenne solo a partire dal 1925 su progetto dell'ingegner Enrico Salvais con la collaborazione di Luigi Pastore.\nI lavori furono conclusi rapidamente e in seguito, nei primi anni trenta, Ghino Venturi vi edific\u00f2 il Gazebo per la musica (donato da Pedro Bossio e inaugurato il 27 settembre 1931 con la banda della marina militare di La Spezia), un tempietto rotondo con una calotta sorretta da colonne circolari, successivamente distrutto dai bombardamenti della seconda guerra mondiale.\nLa terrazza fu quindi intitolata a Costanzo Ciano, livornese e figura di spicco del Partito Fascista, nonch\u00e9 padre di Galeazzo. Il fatto deve leggersi nel quadro della retorica del regime; infatti, malgrado non possa ritenersi artefice o finanziatore dell'opera, con grande abilit\u00e0 Ciano fece s\u00ec che il proprio nome fosse accostato a quello di questa ed altre strutture pubbliche.\nNel dopoguerra fu notevolmente ampliata verso nord utilizzando le macerie del centro cittadino distrutto dai bombardamenti, assumendo quella configurazione sinuosa che la caratterizza ancora oggi; nell'occasione venne dedicata al compositore livornese Pietro Mascagni.\nGravemente danneggiata nel corso degli anni dalle violente mareggiate e dall'incuria, sul finire degli anni novanta la terrazza \u00e8 stata completamente restaurata, con il ripristino inoltre delle aree verdi circostanti e con la fedele ricostruzione dello stesso gazebo.\nArchitettura.\nLa Terrazza Mascagni \u00e8 una grande piazza delimitata verso il mare da una sinuosa balaustra formata da 4.100 eleganti colonnine in conglomerato cementizio; il pavimento \u00e8 costituito da una scacchiera di 8.700 metri quadrati formata da 34.800 piastrelle bianche e nere.\nDal punto di vista architettonico, nonostante il periodo in cui fu progettato il nucleo originario, non risente dei rigorosi dettami stilistici del regime, assumendo piuttosto, per il candore delle superfici e l'infinit\u00e0 delle colonnine, un aspetto di astrazione metafisica."}
{"id": "1167103", "revid": "4175", "url": "https://it.wikipedia.org/wiki?curid=1167103", "title": "Campionato europeo delle nazioni 2004-2006 (rugby a 15)", "text": "Il Campionato europeo delle nazioni 2004-06 () fu la 5\u00aa edizione del campionato europeo delle nazioni, la 40\u00aa edizione del torneo internazionale organizzato dalla FIRA \u2012 Associazione Europea di Rugby e, relativamente alla sua prima divisione, il 36\u00ba campionato europeo di rugby a 15.\n che si affrontarono con la formula del girone unico con gare di sola andata.\nIl torneo serv\u00ec come base per la qualificazione della zona europea alla Coppa del Mondo 2007; in particolare, le tre divisioni (la seconda e la terza furono annuali, la prima biennale) funsero da vari turni progressivi di qualificazione.\nIl primo incontro della terza divisione 2004-05 del campionato si tenne il 4 settembre 2004 ad Andorra la Vella e coincise anche con l'inizio delle qualificazioni europee alla Coppa del Mondo; si tenne tra la squadra di casa di e la e fu diretto dall'arbitro sudafricano Andr\u00e9 Watson, ufficiale di gara della finale del campionato 2003 tra e ; ritiratosi dopo la , fu richiamato per tale incontro internazionale, il suo ultimo.\nIl torneo di 1\u00aa divisione fu vinto dalla ; quello di 2\u00aa dalla , che prese il posto della retrocessa .\nLa citata Romania, insieme a e , furono ammessi all'ultimo turno della zona europea di qualificazione alla Coppa del Mondo 2007; e passarono al penultimo turno della stessa zona di qualificazione, insieme alla retrocessa Ucraina.\nSquadre partecipanti.\nSituazione all'inizio della stagione 2004-05.\n3\u00aa divisione 2004-05.\nLa terza divisione 2004-05 corrispose al primo turno delle qualificazioni europee alla Coppa del Mondo 2007.\nSi svolsero con gare a eliminazione diretta tra 8 squadre, 4 delle quali furono promosse alla seconda divisione 2005-06 e 4 assegnate alla terza divisione della stessa stagione.\n, , e furono ammesse alla 2\u00aa divisione 2004-05, mentre , , e furono riassegnate alla 3\u00aa divisione 2005-06.\n2\u00aa divisione 2004-05.\n, , , , , , , , e furono ammesse alla 2\u00aa divisione 2005-06, mentre e furono riassegnate alla 3\u00aa divisione 2005-06.\n2\u00aa divisione 2005-06.\nL'edizione 2005-06 della seconda divisione del campionato europeo funse anche da secondo turno di qualificazione europea alla Coppa del Mondo 2007.\n, e furono ammesse al girone \"A\" 2\u00aa divisione 2006-08; , , e furono ammesse al girone \"B\" della stessa competizione, e la fu retrocessa alla 3\u00aa divisione 2006-08.\n e , vincitrici dei rispettivi gironi, furono ammessi allo spareggio promozione la cui vincente fu promossa alla 1\u00aa divisione del biennio successivo e qualificata al penultimo turno europeo di qualificazione alla Coppa del Mondo 2007, mentre la squadra sconfitta avanz\u00f2 alla seconda divisione gruppo \"A\" 2006-08.\nSpareggio promozione.\nIl successo arrise alla che batt\u00e9 la nel doppio confronto tra le vincitrici dei due gironi.\nIl punteggio aggregato fu 42-28, frutto del 6-18 sub\u00ecto dalla Spagna a Heidelberg nel primo dei due incontri e del 36-10 iberico al ritorno a Madrid.\n3\u00aa divisione 2005-06.\nA tale divisione furono ascritte le quattro sconfitte della 3\u00aa divisione 2004-05, le dieci retrocesse della 2\u00aa divisione 2004-05 pi\u00f9 , e , neo iscritte alla FIRA-AER.\nLe divisioni sono ordinate per merito, quindi prevedono meccanismi di retrocessione tra di esse.\nLa divisione 3.A fu formata dalle cinque migliori eliminate dal secondo turno di qualificazione alla Coppa del Mondo 2007; le altre eliminate, e , spareggiarono contro e per decidere le squadre da assegnare rispettivamente alle divisioni 3.C e 3.D.\nLa part\u00ec dall'ultima divisione, la 3.D, insieme alla ."}
{"id": "1167115", "revid": "834", "url": "https://it.wikipedia.org/wiki?curid=1167115", "title": "Id4", "text": ""}
{"id": "1167116", "revid": "110157", "url": "https://it.wikipedia.org/wiki?curid=1167116", "title": "Serie A 1966-1967 (pallacanestro maschile)", "text": "Il campionato di Serie A di pallacanestro maschile 1966-1967 \u00e8 stato il quarantacinquesimo organizzato in Italia.\nLa formula rimane quasi invariata: le 12 squadre si affrontano in partite di andata e ritorno, lo scudetto viene assegnato alla prima in classifica e le ultime due (anzich\u00e9 tre) retrocedono in Serie B. La Simmenthal Milano vince il suo diciottesimo scudetto (terzo consecutivo), prevalendo su Ignis Varese e All'Onest\u00e0 Milano."}
{"id": "1167117", "revid": "78273", "url": "https://it.wikipedia.org/wiki?curid=1167117", "title": "Noalex Venezia", "text": ""}
{"id": "1167120", "revid": "339392", "url": "https://it.wikipedia.org/wiki?curid=1167120", "title": "Butangas Pesaro", "text": ""}
{"id": "1167121", "revid": "196390", "url": "https://it.wikipedia.org/wiki?curid=1167121", "title": "Cassera Bologna", "text": ""}
{"id": "1167123", "revid": "486946", "url": "https://it.wikipedia.org/wiki?curid=1167123", "title": "Fargas Livorno", "text": ""}
{"id": "1167124", "revid": "44638", "url": "https://it.wikipedia.org/wiki?curid=1167124", "title": "Aramis Biella", "text": ""}
{"id": "1167125", "revid": "44638", "url": "https://it.wikipedia.org/wiki?curid=1167125", "title": "Spl\u00fcgen Brau Gorizia", "text": ""}
{"id": "1167138", "revid": "298055", "url": "https://it.wikipedia.org/wiki?curid=1167138", "title": "Alvar Mayor", "text": "Alvar Mayor \u00e8 una serie a fumetti argentina scritta da Carlos Trillo e disegnata da Enrique Breccia, pubblicata dalla Ediciones Record sulla rivista \"Skorpio\" tra il 1977 e il 1983 in 57 episodi da 12 tavole.\nTrama.\nLe storie sono ambientate nel Per\u00f9 del XVI secolo e vedono come protagonista il meticcio Alvar Mayor di madre incas e di padre spagnolo, quest'ultimo tra i primi conquistadores al seguito di Francisco Pizarro. Alvar si propone spesso come guida attraverso le regioni dell'America latina, accompagnato dall'amico indigeno Tihuo.\nEdizioni italiane.\nL'Eura Editoriale pubblic\u00f2 la serie negli anni ottanta sul settimanale \"Skorpio\", ripubblicando nel 1988 a colori i primi episodi della serie nel volume 3\u00b0 della collana Euracomix con il titolo Alvar Mayor vicino a Eldorado.\nDal 2005 le sue storie vengono raccolte in volumi pubblicati dalla Andamar.\nL'Editoriale Aurea ha pubblicato nel 2012 i primi episodi della saga nel primo volume della collana Mastercomix in formato brossurato."}
{"id": "1167140", "revid": "152717", "url": "https://it.wikipedia.org/wiki?curid=1167140", "title": "Bit torrent", "text": ""}
{"id": "1167141", "revid": "466539", "url": "https://it.wikipedia.org/wiki?curid=1167141", "title": "Felix Mottl", "text": "Biografia.\nFrequent\u00f2 il conservatorio di Vienna e fu allievo di Anton Bruckner: si fece conoscere come direttore di opere di Richard Wagner e fu l'assistente di Hans Richter nei preparativi per la prima rappresentazione del primo \"Ring\" integrale a Bayreuth (1876); nel 1886 diresse \"Tristano e Isotta\", rappresentato per la prima volta al Festival di Bayreuth: dal 1886 al 1906 in undici edizioni del Festival wagneriano diresse in totale 69 rappresentazioni e fu, inoltre, l'insegnante del figlio di Wagner, Siegfried.\nMottl fu considerato uno dei pi\u00f9 brillanti direttori d'orchestra del suo tempo. Fu anche compositore, scrisse alcune opere, delle quali \"Agnes Bernauer\" (Weimar, 1880) fu quella di maggior successo, numerose canzoni e altro. Fra i suoi allievi vi fu Ernest van Dyck.\nDal 1881 al 1903 fu direttore dell'Opera di Karlsruhe, guadagnandosi un'ottima reputazione grazie alle sue direzioni di opere di Wagner e Berlioz. Negli anni seguenti diresse l'orchestra del Covent Garden di Londra e al Metropolitan di New York (1903), soprattutto lavori dell'amato Wagner. Nel 1904 divenne direttore dell'Accademia della Musica di Berlino. Mor\u00ec il 2 luglio 1911 mentre dirigeva il \"Tristano\" a Monaco."}
{"id": "1167148", "revid": "133260", "url": "https://it.wikipedia.org/wiki?curid=1167148", "title": "Storia di Gondor", "text": ""}
{"id": "1167149", "revid": "956150", "url": "https://it.wikipedia.org/wiki?curid=1167149", "title": "Re Nudo", "text": "Re Nudo \u00e8 stata una delle principali riviste italiane dedicate alla controcultura e alla controinformazione, di natura libertaria, fondata a Milano nel novembre 1970 da un gruppo di intellettuali e di artisti, tra i quali Andrea Valcarenghi.\nStoria.\nLa contestazione giovanile.\nLa rivista diffonde in Italia informazioni e tematiche proprie della cultura underground internazionale: musica, droghe, sessualit\u00e0 libera, pratiche sociali alternative, fumetti. La redazione \u00e8 fortemente critica nei confronti dell'area pi\u00f9 settaria e dogmatica del Movimento Studentesco, considerata moralista.\nNel 1971 la redazione del giornale si divide sul delicato tema dei finanziamenti e della pubblicit\u00e0: nel giugno di quell'anno parte del gruppo redazionale, capeggiato dai membri della sua \"ala situazionista\" (tra cui Gianni-Emilio Simonetti), opera una sorta di scissione e manda alle stampe, in cinquemila copie, \"Re Nudo Colpo di mano\". Si tratta comunque di una provocazione temporanea: dall'edizione successiva Re Nudo torna a essere prodotto dal gruppo guidato da Valcarenghi, e alla fine del 1972 la rivista inizia a ospitare anche pubblicit\u00e0 esterne al movimento.\nSi segnala anche la proposta, lanciata nel numero di gennaio 1972, di dare vita al nuovo movimento delle \"Pantere Bianche\" (ispirate alle \"White Panthers\" statunitensi di John Sinclair): un tentativo di unire i tradizionali temi controculturali all'impegno verso temi politici come l'aborto, il divorzio, le condizioni nelle carceri, il disagio delle periferie urbane, osservati secondo la prospettiva della lotta di classe. Questa iniziativa porta a un'ulteriore scissione da parte di alcuni redattori romani, pi\u00f9 inclini a una visione \"hippie\" della rivista.\nRe Nudo prosegue la sua attivit\u00e0 sino al 1980.\nNella primavera 1984 il grafico Aldo Campanozzi d\u00e0 vita a una effimera ripresa della testata Re Nudo.\nNe viene pubblicato un solo numero (A. 1 n. 1 nuova serie), lontano dai temi classici della rivista.\nI \"Festival del proletariato giovanile\".\nLa rivista Re Nudo organizz\u00f2 in Lombardia dal 1971 al 1977 i Festival del proletariato giovanile con moltissimi gruppi musicali e cantautori italiani dell'epoca; la prima edizione del 1971 si tenne a Ballabio vicino a Lecco, la seconda del 1972 sulle rive del Po a Zerbo, la terza del 1973 ad Alpe del Vicer\u00e9 in provincia di Como e dalla quarta alla sesta edizione al Parco Lambro a Milano.\nIl nuovo Re Nudo.\nL'11 luglio 1996 ai Giardini di Castel Sant'Angelo in Roma, Andrea Valcarenghi presenta il numero 0 della nuova serie che inizia le sue regolari pubblicazioni mensili dal 4 ottobre successivo.\nI temi trattati dalla rivista riguardano l'ecologia olistica e la ricerca interiore. Tra i collaboratori vi sono Giorgio Gaber, Claudio Rocchi, Franco Bolelli, Michele Serra, Fabrizio De Andr\u00e9, Lidia Ravera, Franco Battiato, Barbara Alberti, Gabriele La Porta, Vasco Rossi.\nEstate 2008: dopo 105 numeri rinnova la grafica e diventa trimestrale. Ogni numero \u00e8 monografico per approfondire una tematica, con cinquanta pagine in pi\u00f9 dedicate all'argomento principale, raggiungendo cos\u00ec una foliazione di oltre cento pagine a colori.\nAltro cambiamento: Re Nudo resetta la numerazione ed esce in coedizione con l'editore Cerchio della Luna, che coprendo da tempo uno simile spazio editoriale sulla tematica, garantisce un pi\u00f9 ampio circuito librario. Questa scelta dopo due anni di distribuzione Free Press di un nuovo pubblico di ricercatori interessati ai processi evolutivi, desiderosi di uno spazio di approfondimento organico che una rivista tradizionale, per la brevit\u00e0 dei testi, non pu\u00f2 dare.\nIn questa nuova fase viene creato un Comitato dei Garanti per una visione pluralista della ricerca interiore, sempre nell'ambito di percorsi spirituali ed evolutivi rigorosi e selettivi, lontani dalle tematiche \"new age,\" che insieme alla direzione della rivista dovrebbe garantire ai lettori l'autonomia di Re Nudo da condizionamenti economici o politici e la continuit\u00e0 della linea editoriale.\nHanno aderito al Comitato dei Garanti: Andrea Valcarenghi, Franco Battiato, Piero Verni, Claudio Fucci, Fabrizio Ponzetta, Nitamo Montecucco, Auro Proietti, Enrico Cheli, Musicanti d'Amore."}
{"id": "1167152", "revid": "1372005", "url": "https://it.wikipedia.org/wiki?curid=1167152", "title": "Tersite", "text": "Ters\u00ecte () \u00e8 un personaggio della mitologia greca: nell'Iliade di Omero rappresenta, per la sua bruttezza e per la sua codardia, il modello dell'anti-eroe, il contrario del modello dell'eroe classico, bello e forte come \u00e8, invece, Achille.\nMito.\nUsurpatore di troni.\nDopo la morte di Tideo, durante lo scontro dei Sette contro Tebe, suo padre Oineo dovette reggere il trono di Calidonia senza l'aiuto del figlio. Agrio, fratello di Oineo, decise di cospirare contro di lui affiancato dal primogenito Tersite e dagli altri figli. Insieme riuscirono a spodestare Oineo ed a dominare sulla Calidonia ma Diomede, nipote del re usurpato, tornato dalla guerra degli Epigoni, decise di rivendicare il trono del nonno, affrontando Agrio ed i suoi figli. Tersite e suo fratello Onchesto riuscirono a fuggire, mentre gli altri, fra cui lo stesso Agrio, morirono nello scontro. Diomede mise dunque sul trono calidone Andremone, perch\u00e9 Oineo era troppo vecchio per continuare a regnare. L'eroe part\u00ec infine col nonno verso Argo ma in Arcadia, Tersite e Onchesto tesero un agguato contro i due, uccidendo Oineo.\nIl peggiore sotto le mura di Troia.\nPart\u00ec poi per la guerra di Troia. Omero lo descrive come il peggiore tra i guerrieri achei giunti l\u00ec: pavido e codardo, oltre che brutto fisicamente, gobbo, zoppo, dalle gambe arcuate, con la testa ovale e poco maschile. Era un incallito giocatore di dadi, giocava spesso contro Palamede, prima che questi venisse ucciso con un inganno da Ulisse. Era un abile oratore, bench\u00e9 non fosse in grado di distribuire bene le parole. Non aveva paura n\u00e9 di Achille n\u00e9 di Agamennone. Quando quest' ultimo volle mettere alla prova i suoi uomini, inventando la storia secondo la quale ormai si erano perse le speranze di conquistare Troia, Tersite fu il primo a incitare i compagni ad andar via, venendo per\u00f2 ferocemente interdetto da Ulisse (Odisseo) che, con un colpo di scettro, lo fece zittire. Di fronte a quelle percosse nemmeno uno come Tersite riusc\u00ec pi\u00f9 a ribattere, e piangendo, ritorn\u00f2 alle navi concave.\nLa morte.\nDopo la morte di Ettore, nuovi alleati giunsero a Troia. Fra questi vi era anche la regina delle Amazzoni, Pentesilea, che, abile nei combattimenti, sped\u00ec nell'Oltretomba molti greci; poi duell\u00f2 con Achille e da lui fu uccisa. Dopo la morte dell'Amazzone, Achille la spogli\u00f2 delle armi, com'era consuetudine, e, ammirandone la bellezza, non pot\u00e9 che innamorarsene e cedere al desiderio, possedendone il cadavere. Tersite, osservando la scena, cominci\u00f2 a deridere l'eroe che, in preda al furore, gli salt\u00f2 addosso e con un pugno lo uccise all'istante.\nInterpretazioni positive moderne.\nUn critico attento alle esigenze degli umili, come Concetto Marchesi, ha in epoca moderna fornito una lettura diversa della figura di Tersite, come rivendicatore dei diritti della massa dei soldati che vedevano la guerra condotta solo negli interessi degli aristocratici. Sulla sua scia molti pensatori hanno scritto in difesa di Tersite.\nTersite \u00e8 definito antieroe perch\u00e9 riassume in s\u00e9 tutte le figure di antieroe: \u00e8 vile, usa parole a sproposito, ha come scopo quello di denigrare i potenti e trasformarli in oggetto di riso da parte delle truppe. Quella di Tersite fu la prima figura di una persona con disabilit\u00e0 in letteratura: non sa controllare il tono della voce n\u00e9 selezionare ci\u00f2 che \u00e8 opportuno dire o tacere. L'ideale greco della \"kalokagath\u00eca\" prevede che gli eroi siano sempre belli (\u03ba\u03b1\u03bb\u03bf\u03af) e (\u03ba\u03b1\u03af) buoni (\u1f00\u03b3\u03b1\u03b8\u03bf\u03af), cosicch\u00e9 il rispetto dei valori aristocratici \u00e8 costantemente accompagnato da un fisico armonico e perfetto (si ricordi che la bellezza, nell'antica Grecia, \u00e8 sinonimo di virt\u00f9 interiore e viceversa). Al contrario un comportamento come quello di Tersite non pu\u00f2 che albergare in un corpo deforme, sul quale il poeta si sofferma volutamente.\nTersite diventa simbolo del popolo che non accetta una guerra scatenata dai potenti e combattuta dai deboli: \u00e8 il classico popolano che afferma la verit\u00e0 in modo incivile, le sue parole smodate sono in realt\u00e0 l'urlo disperato di una classe sociale nettamente sottorappresentata nell'epica omerica."}
{"id": "1167155", "revid": "102618178", "url": "https://it.wikipedia.org/wiki?curid=1167155", "title": "Aleksej D'ja\u010denko", "text": "\u00c8 il fratello di Yekaterina Dyachenko.\nHa fatto parte della nazionale russa di scherma che vinse il bronzo a quelle di Atene del 2004."}
{"id": "1167165", "revid": "171091", "url": "https://it.wikipedia.org/wiki?curid=1167165", "title": "Marcel Bich", "text": "Biografia.\nOriginario di Ch\u00e2tillon (Valle d'Aosta), da una famiglia della Valtournenche dove il cognome Bich \u00e8 ancora oggi largamente diffuso, Marcel Bich era figlio di Aim\u00e9-Mario (20 dicembre 1882 - 1955) e di Marie Muffat de Saint-Amour de Chanaz (17 gennaio 1886 - 1967). Il titolo di barone fu conferito al suo bisnonno Emmanuel Bich, sindaco di Aosta, il 13 luglio 1841 da Carlo Alberto di Savoia. A seguito di esperienze industriali deludenti in Italia, suo padre emigr\u00f2 in Francia. Marcel Bich venne naturalizzato francese insieme ai suoi genitori e fratelli il 2 agosto 1930.\nLaureatosi in Legge alla Sorbona, divenne famoso dopo la seconda guerra mondiale per aver modificato e diffuso la penna a sfera, comprandone il brevetto dal suo inventore, L\u00e1szl\u00f3 J\u00f3zsef B\u00edr\u00f3. La produsse con tecnologia automatizzata di alta precisione e la diffuse in tutto il mondo col nome Bic (il suo cognome senza l'acca finale). Fu uno dei primi grandi industriali francesi e la sua capacit\u00e0 imprenditoriale spazi\u00f2 dalla penna a sfera ad accendini, rasoi, calze e collant, windsurf e barche a vela. Disput\u00f2 anche la Coppa America con la sua barca \"France\".\nNel 2004, a dieci anni dalla sua morte, il Comune di Torino ha collocato una targa sul muro della casa di corso Re Umberto 60 in cui Marcel Bich nacque.\nFamiglia e discendenza.\nMarcel aveva due fratelli: la sorella Marie-Th\u00e9r\u00e8se (1913-1970) e il fratello Albert (1916-1989).\nSpos\u00f2 Louise Chamussy nel 1937, e dopo la sua morte nel 1950, spos\u00f2 Jacqueline de Dufourq (1911-2007, divorziato) e poi Laurence Courier de M\u00e8re (1932-) nel 1956.\nEbbe 11 figli, di cui quattro hanno ricoperto incarichi di rilievo nell'azienda BIC: Bruno, Claude, Fran\u00e7ois e Marie-Aim\u00e9e Bich-Dufour."}
{"id": "1167166", "revid": "174400", "url": "https://it.wikipedia.org/wiki?curid=1167166", "title": "E-government &amp; internal vision", "text": ""}
{"id": "1167168", "revid": "84604", "url": "https://it.wikipedia.org/wiki?curid=1167168", "title": "Museo dei cuochi", "text": "Il museo dei cuochi \u00e8 sito in via Roma a Villa Santa Maria, in provincia di Chieti ed \u00e8 di propriet\u00e0 della scuola professionale di avviamento alberghiero sita nelle vicinanze.\nNel 2019 il museo si \u00e8 trasferito presso la nuova sede sita nella Casa Caracciolo nel centro storico del paese."}
{"id": "1167169", "revid": "300067", "url": "https://it.wikipedia.org/wiki?curid=1167169", "title": "Serie A 1966-1967 (pallacanestro femminile)", "text": "Il campionato di Serie A di pallacanestro femminile 1966-1967 \u00e8 stato il trentaseiesimo organizzato in Italia.\nLa formula rimane invariata: le dieci squadre di Serie A si affrontano in partite di andata e ritorno; la prima classificata vince lo scudetto, le ultime due retrocedono in Serie B. Il Recoaro Vicenza vince il suo terzo scudetto consecutivo, battendo allo spareggio la Fiat Torino."}
{"id": "1167173", "revid": "767487", "url": "https://it.wikipedia.org/wiki?curid=1167173", "title": "Giuseppe Pallavicini", "text": "Carriera.\nGiocatore.\nDifensore centrale, ha giocato in Serie A e Serie B con le maglie di Torino, , e Lanerossi Vicenza. Nel suo palmar\u00e8s c'\u00e8 lo scudetto granata del 1975-1976, il primo e fin qui unico del post-Superga, ottenuto collezionando quattro presenze.\nNelle cinque stagioni trascorse nel Monza ha ripetutamente sfiorato la promozione in Serie A (mancata nella stagione 1978-1979 solo allo spareggio di Bologna contro il Pescara), per poi lasciare la squadra lombarda dopo la retrocessione della stagione 1980-1981.\nIn carriera ha totalizzato complessivamente 6 presenze in Serie A (tutte con la maglia del Torino), 214 presenze e 6 reti in Serie B con le maglie di Monza, Reggiana e Lanerossi Vicenza e 3 convocazioni e una presenza con la Nazionale Under 21, ottenute tutte durante la sua militanza nel Monza.\nAllenatore.\nNella stagione 1999-2000 ha allenato la Vigor Lamezia; nella stagione 2007-2008 ha allenato il Capo Vaticano, nel campionato calabrese di Eccellenza, venendo esonerato a dicembre. L'anno precedente aveva allenato il Canelli in Serie D.\nNella stagione 2016-2017 si \u00e8 occupato della supervisione tecnica e del coordinamento degli allenatori presso la societ\u00e0 calcistica Real Salus di Torino."}
{"id": "1167176", "revid": "79227", "url": "https://it.wikipedia.org/wiki?curid=1167176", "title": "Mary Jane Kelly", "text": "Si prostituiva nei sobborghi di Londra e pi\u00f9 precisamente nel quartiere di Whitechapel. Aveva 25 anni all'epoca della sua morte e viveva in povert\u00e0 al n\u00b0 13 di Miller's Court, una traversa di Dorset Street. Secondo i rapporti di Scotland Yard del tempo, era alta 1,70 m, aveva capelli biondo/rossi (per questo motivo era soprannominata \"Ginger\"), pelle chiara e occhi azzurri. Era descritta come una donna formosa e molto attraente.\nBiografia.\nGiovent\u00f9.\nIl passato di Mary Kelly non \u00e8 documentabile. In base alle testimonianze di Joseph Barnett, che fu per qualche tempo il suo compagno, la Kelly sarebbe nata a Limerick, in Irlanda, nel 1863. La sua famiglia si spost\u00f2 in Galles quando era ancora bambina, dove Mary Kelly impar\u00f2 il gallese. Il padre si chiamava John Kelly ed era un fabbro. La donna aveva sette fratelli, fra cui Henry Kelly, che prest\u00f2 servizio nell'Esercito britannico, e una sorella. Secondo Barnett e una compagna di stanza, la signora Carthy, la famiglia della Kelly era abbastanza benestante e lei era stata un'ottima studentessa e una brava artista.\nNel 1879 la Kelly spos\u00f2 un minatore, un certo Davies (rimasto poi ucciso nel 1882 in un'esplosione in miniera), ma non esiste documentazione ufficiale al riguardo. Dal 1882 al 1884 la donna abit\u00f2 da un cugino a Cardiff; qui dovette essere ricoverata in ospedale per otto o nove mesi. Pare che proprio a Cardiff abbia iniziato a prostituirsi.\nA Londra.\nLa Kelly lasci\u00f2 Cardiff per Londra nel 1884. Visse in Francia con un cliente per un paio di settimane ma torn\u00f2 velocemente in Inghilterra perch\u00e9 non amava l'ambiente francese. Barnett incontr\u00f2 la Kelly la prima volta l'8 aprile 1887 e iniziarono a convivere il giorno dopo. Egli prov\u00f2 a lavorare come scaricatore di porto, ma a causa degli scarsi guadagni la donna torn\u00f2 a prostituirsi. Barnett termin\u00f2 la convivenza con la Kelly una settimana prima della sua morte ma continu\u00f2 a farle visita.\nLa scoperta del cadavere.\nLa mattina di venerd\u00ec 9 novembre 1888, verso le 10:45, il padrone di casa di Mary Jane Kelly, John McCarthy, mand\u00f2 il suo assistente, Thomas Bowyer, a riscuotere l'affitto: la Kelly era in debito di diverse settimane. Bowyer buss\u00f2 alla sua porta ma non ricevette risposta, cos\u00ec attraverso una finestra (il cui vetro era rotto a causa di un precedente litigio tra la donna e il convivente) infil\u00f2 un braccio e scost\u00f2 la tenda per guardare all'interno. Vide, supino sul letto, il corpo della Kelly orrendamente straziato, sicch\u00e9, inorridito, il ragazzo corse a chiamare aiuto.\nBowyer avvert\u00ec l'ispettore Walter Beck e il sergente Edward Betham e il corpo di Mary Jane Kelly venne esaminato dai medici Thomas Bond e George Bagster Phillips. La gola era squarciata, il viso completamente sfigurato fino al mento, i seni e le orecchie le erano stati asportati e posti sul comodino insieme allo stomaco e ai polmoni, gli intestini erano arrotolati intorno alle mani e sparsi per il letto, la vagina le era stata asportata e buttata ai piedi del letto. Il pericardio le era stato aperto e il cuore era sparito. Dalle testimonianze della Prather e della Lewis, l'ora presunta dell'omicidio fu stabilita alle 4:00. Il 19 novembre 1888, Mary Jane Kelly venne sepolta al St. Patrick's Roman Catholic Cemetery, in localit\u00e0 Leytonstone, Londra."}
{"id": "1167178", "revid": "120910986", "url": "https://it.wikipedia.org/wiki?curid=1167178", "title": "Funzione pubblica", "text": "Per funzione pubblica s'intende, in diritto e nel significato pi\u00f9 generale del termine, l'attivit\u00e0 svolta da un soggetto non nel proprio interesse, ma nell'interesse della collettivit\u00e0 (\"interesse pubblico\").\nAnalisi.\nSignificato in senso lato.\nIn questo senso sono funzioni pubbliche le tre classiche \"funzioni dello stato\": normazione, amministrazione e giurisdizione, alle quali taluni aggiungono la funzione di indirizzo politico (o di governo). Nello stato di diritto tali funzioni sono attribuite a tre diversi \"poteri dello stato\", intesi quali organi o complessi di organi separati e indipendenti dagli altri poteri: la normazione al \"potere legislativo\", l'amministrazione al \"potere esecutivo\" e la giurisdizione al \"potere giudiziario\" (\"principio di separazione dei poteri\"); inoltre i poteri esecutivo e giudiziario possono esercitare le sole potest\u00e0 loro conferite dalle norme, tendenzialmente generali e astratte, poste dal potere legislativo e le devono esercitare in conformit\u00e0 a tali norme (\"principio di legalit\u00e0\").\nSignificati ristretti.\nTalvolta il termine funzione pubblica viene utilizzato per riferirsi alla sola \"funzione amministrativa\", la quale consiste nell'attivit\u00e0 volta alla cura degli interessi della collettivit\u00e0, predeterminati in sede di indirizzo politico, nel rispetto del principio di legalit\u00e0. Poich\u00e9 si tratta di un'attivit\u00e0 non libera nei fini, la funzione pubblica, intesa in questo senso, viene contrapposta all'autonomia privata.\nCon diverso significato, anch'esso ristretto, si parla di funzione pubblica in relazione a quelle attivit\u00e0 che si connotano per l'esercizio di poteri autoritativi, ossia di pubbliche potest\u00e0, mediante l'adozione di \"provvedimenti\", da parte di soggetti pubblici (lo stato e gli enti pubblici), attraverso i loro organi, oppure, in certi casi, da parte di soggetti privati (si parla, in quest'ultimo caso, di \"esercizio privato di funzioni pubbliche\"). Nell'ambito della funzione amministrativa alla funzione pubblica cos\u00ec intesa si contrappongono i \"servizi pubblici\", ossia quelle attivit\u00e0, non connotate dall'esercizio di pubbliche potest\u00e0, volte all'erogazione di prestazioni d'interesse pubblico.\nInfine, talvolta, si usa il termine collettivo funzione pubblica per riferirsi all'insieme dei pubblici funzionari burocratici o in Italia, dove i pubblici funzionari non hanno una disciplina differenziata rispetto agli altri dipendenti, all'insieme dei pubblici dipendenti."}
{"id": "1167180", "revid": "339392", "url": "https://it.wikipedia.org/wiki?curid=1167180", "title": "Preghiera dozule", "text": ""}
{"id": "1167181", "revid": "729019", "url": "https://it.wikipedia.org/wiki?curid=1167181", "title": "Plesso sacrale", "text": "Il plesso sacrale \u00e8 uno dei sei plessi nervosi appartenenti al sistema nervoso periferico costituito dai rami anteriori dei nervi spinali.\n\u00c8 formato dal tronco lombosacrale (costituito da L5 e dalla parte di L4 che non entra nel plesso lombare) e dai rami anteriori di S1, S2 e parte di S3.\nIl plesso si trova in cavit\u00e0 pelvica e ha la forma di un triangolo con la base rivolta verso l'osso sacro e l'apice verso il grande forame ischiatico. \u00c8 addossato alla faccia anteriore del muscolo piriforme e tramite la fascia pelvica contrae rapporti con il retto.\nRami.\nI rami del plesso sacrale possono essere distinti in nervi del cingolo pelvico e nervi della parte libera dell'arto inferiore.\nI nervi del cingolo pelvico sono:\nI nervi della parte libera dell'arto inferiore sono:\nTutti i nervi escono dalla cavit\u00e0 pelvica attraverso il grande forame ischiatico a eccezione del nervo del muscolo piriforme. Dei nervi che escono, il gluteo superiore passa al di sopra del muscolo piriforme, mentre gli altri vi passano sotto. Il nervo dei muscoli otturatore interno e gemello superiore rientra in cavit\u00e0 pelvica attraverso il piccolo forame ischiatico. Il nervo ischiatico \u00e8 considerato il ramo terminale del plesso."}
{"id": "1167187", "revid": "17351", "url": "https://it.wikipedia.org/wiki?curid=1167187", "title": "Martin Baltimore", "text": ""}
{"id": "1167192", "revid": "339392", "url": "https://it.wikipedia.org/wiki?curid=1167192", "title": "Messaggio di Dozul\u00e9", "text": ""}
{"id": "1167193", "revid": "287204", "url": "https://it.wikipedia.org/wiki?curid=1167193", "title": "Zsolt Nemcsik", "text": "Biografia.\nNemcsik ha vinto la medaglia d'argento nel torneo individuale della sciabola maschile ai Giochi Olimpici di Atene 2004 (sconfitto in finale dall'italiano Aldo Montano con il punteggio di 15-14) e al Campionato mondiale di scherma 2006 a Torino (sconfitto in finale dallo sciabolatore russo Stanislav Pozdnjakov con il punteggio di 15-11).\nNel 2010 si \u00e8 trasferito al Frascati Scherma, dove ha anche un ruolo di istruttore, pur proseguendo l'attivit\u00e0 agonistica\nVive in Svizzera con la moglie, la tennista Gr\u00e9ta Arn.\nPalmar\u00e8s.\nIn carriera ha conseguito i seguenti risultati:"}
{"id": "1167198", "revid": "729019", "url": "https://it.wikipedia.org/wiki?curid=1167198", "title": "Plesso pudendo", "text": "Il plesso pudendo \u00e8 uno dei sei plessi nervosi appartenenti al sistema nervoso periferico. Insieme ai plessi lombare e sacrale, sebbene non sia sempre chiaramente e costantemente distinguibile da quest'ultimo e i nervi originati siano spesso formati da fibre di entrambi. Spesso il plesso coccigeo ne viene considerato parte.\nSi trova in cavit\u00e0 pelvica ed \u00e8 in stretto rapporto con il muscolo piriforme. La fascia pelvica ne permette l'adesione alla parete posterolaterale della piccola pelvi. I cavi pararettali lo separano dal retto. Le fibre nervose che lo formano sono parte della divisione anteriore del II e III nervo sacrale e dalla totalit\u00e0 di quelle anteriori originate dal IV e V nervo sacrale e dal nervo coccigeo.\nRami.\nIl plesso pudendo emette vari rami:"}
{"id": "1167203", "revid": "729019", "url": "https://it.wikipedia.org/wiki?curid=1167203", "title": "Plesso coccigeo", "text": "Il plesso coccigeo \u00e8 uno dei sei plessi nervosi appartenenti al sistema nervoso periferico. Viene talvolta considerato parte del plesso pudendo.\nSituato nella cavit\u00e0 pelvica ai lati del coccige, davanti al muscolo ischiococcigeo, riceve le fibre nervose della divisione anteriore di S5, di parte di quella di S4 e del primo nervo coccigeo, formando il nervo anococcigeo. Emette rami viscerali parasimpatici che si anastomizzano con il plesso ipogastrico, rami somatici per il muscolo ischiococcigeo e rami cutanei per la regione coccigea."}
{"id": "1167205", "revid": "2145227", "url": "https://it.wikipedia.org/wiki?curid=1167205", "title": "Leopoldo da Castelnuovo", "text": "Biografia.\nLa vita.\nBogdan Mandic nacque a Castelnuovo di Cattaro, una citt\u00e0 del Regno di Dalmazia incorporata nell'Impero austro-ungarico e oggi nel Montenegro; fu il penultimo figlio di una coppia di croati cattolici. Nella sua citt\u00e0 prestavano servizio i frati Cappuccini e Bogdan, frequentando il convento per il doposcuola e le feste religiose, matur\u00f2 l'idea di farsi frate. A sedici anni lasci\u00f2 la citt\u00e0 natale ed entr\u00f2 nel convento dei Cappuccini di Udine. A diciotto anni entr\u00f2 nel noviziato di Bassano del Grappa e vest\u00ec l'abito francescano, ricevendo il nome religioso di Leopoldo. Successivamente studi\u00f2 a Padova e a Venezia e nel 1890 fu ordinato prete. Fu destinato al convento di Venezia fino al 1897, quando fu inviato a Zara. Dopo tre anni fu richiamato a Bassano del Grappa, dove si ferm\u00f2 fino al 1905, quando fu inviato come vicario al convento di Capodistria, dove si ferm\u00f2 un anno prima di essere richiamato in Veneto. Mandic mantenne la cittadinanza austro-ungarica, ma ci\u00f2 gli cre\u00f2 problemi allo scoppio della Prima guerra mondiale e nel 1917 fu inviato al confino politico nel sud Italia, per cui dovette soggiornare in alcuni conventi della Campania. Terminata la guerra, nel 1919 torn\u00f2 in Veneto e fu destinato a Padova, dove rimase per il resto della sua vita. Mor\u00ec di cancro nel 1942.\nIl profilo spirituale: riconciliazione ed ecumenismo.\nQuando abbracci\u00f2 la vita religiosa nella famiglia francescana dei Cappuccini, il giovane frate Leopoldo da Castelnuovo coltivava due fermi propositi. Due aspirazioni maturate da esperienze risalenti gi\u00e0 all'infanzia trascorsa al paese natio, sulla costa dalmata dell'Adriatico: essere missionario in Oriente, per riavvicinare alla Chiesa cattolica i fratelli ortodossi e contribuire all'unit\u00e0 della Chiesa, e diventare confessore, usando con le anime dei peccatori tanta misericordia e bont\u00e0. Vari fattori, tra cui la salute precaria e l'obbedienza promessa, lo portarono a realizzare soltanto la seconda aspirazione.\nPadre Leopoldo spese quasi met\u00e0 della sua vita nel convento dei Cappuccini di Padova, rinchiuso nella sua cella-confessionale di due metri per tre, dedicando ogni energia all'accoglienza dei fedeli, soprattutto dei poveri e dei peccatori, nella celebrazione del sacramento della confessione.\nCos\u00ec, l'Oriente che desiderava raggiungere da missionario divenne ogni anima che andava a chiedere il suo aiuto spirituale. Egli stesso, il 31 gennaio 1941, scrisse: \u00abMi obbligo con voto, momento per momento, con tutta la diligenza possibile, tenendo conto della mia debolezza, di dedicare tutte le energie della mia vita per il ritorno dei fratelli separati d'Oriente alla unit\u00e0 cattolica. Per il momento, ogni anima che avr\u00e0 bisogno del mio ministero, sar\u00e0 per me un Oriente\u00bb.\nIn occasione della beatificazione, papa Paolo VI riconobbe in padre Leopoldo un anticipatore del cosiddetto ecumenismo spirituale: \u00abPadre Leopoldo fu \u201cecumenico\u201d ante litteram, cio\u00e8 sogn\u00f2, presag\u00ec, promosse, pur senza operare, la ricomposizione nella perfetta unit\u00e0 della Chiesa, anche se essa \u00e8 gelosamente rispettosa delle particolarit\u00e0 molteplici della sua composizione etnica\u00bb.\nFu confessore ricercato, anche da diversi professionisti e docenti dell'Universit\u00e0 cittadina, per le doti di sapienza e scrutazione dei cuori, dovute alla frequentazione dei testi biblici e patristici.\nSi distinse pure per la vita di preghiera, l'intensa devozione alla Vergine Maria (che in veneto chiama \u201cParona benedeta\u201d), la scrutazione dei cuori e, soprattutto, per la benevola accoglienza dei penitenti. \u00abStia tranquillo \u2013 usava dire a molti \u2013 metta tutto sulle mie spalle, ci penso io\u00bb, e si addossava preghiere, veglie notturne, digiuni e privazioni volontarie.\nCulto.\nLe pratiche per il riconoscimento della santit\u00e0 di padre Leopoldo iniziarono, a livello diocesano, nel 1946. Il 1\u00ba marzo 1974 fu emanato il decreto sulla eroicit\u00e0 delle virt\u00f9 del Servo di Dio, e il 12 febbraio 1976 segu\u00ec il decreto sui miracoli attribuiti alla sua intercessione.\nPapa Paolo VI lo proclam\u00f2 beato il 2 maggio 1976, a Roma. Papa Giovanni Paolo II lo canonizz\u00f2 il 16 ottobre 1983, a Roma, indicandolo come modello dei confessori.\nI fedeli continuano a pregarlo nella cappella accanto alla chiesa del convento dei Cappuccini di Padova che gli \u00e8 stata dedicata e dove, dal 1963, riposa il suo corpo. La sua tomba, insieme alla piccola cella-confessionale sopravvissuta, secondo la sua profezia, al bombardamento che il 14 maggio 1944 distrusse la chiesa, \u00e8 divenuta luogo di pellegrinaggio.\nE pellegrino eccellente fu, il pomeriggio del 12 settembre 1982, nel contesto della visita pastorale alla citt\u00e0 di Padova, papa Giovanni Paolo II, che visit\u00f2 i luoghi del ministero sacerdotale di padre Leopoldo Mandi\u0107 e sost\u00f2 in preghiera davanti alla tomba del santo.\nLa ricorrenza liturgica di san Leopoldo \u00e8 il 30 luglio; in molti luoghi, per\u00f2, \u00e8 ricordato il 12 maggio. Nel suo santuario di Padova viene ricordato il 12 maggio, preceduto da una novena; a Padova una speciale attenzione viene riservata alla Settimana di preghiera per l'unit\u00e0 dei cristiani (dal 18 al 25 gennaio di ogni anno).\nSan Leopoldo \u00e8 stato riconosciuto il 6 gennaio 2020 dalla Congregazione per il culto divino e la disciplina dei sacramenti patrono dei malati d'Italia colpiti da tumore. La notizia \u00e8 stata diffusa dalla diocesi di Padova l'8 febbraio 2020."}
{"id": "1167207", "revid": "2184720", "url": "https://it.wikipedia.org/wiki?curid=1167207", "title": "Coro della polifonica materana Pierluigi da Palestrina", "text": "Il Coro della polifonica materana \"Pierluigi da Palestrina\u201d \u00e8 un coro fondato nel 1944. Ha sede a Matera ed \u00e8 diretto dal maestro Carmine Antonio Catenazzo.\nStoria.\nInizi.\nIl coro della polifonica materana \"Pierluigi da Palestrina\u201d \u00e8 stato fondato nel 1944 dal professor Lucio Marconi e dal canonico don Luigi Paternoster, per lungo tempo rispettivamente direttore e organista, presso la chiesa di San Giovanni Battista a Matera.\nIl coro inizi\u00f2 la propria attivit\u00e0 con un repertorio di musica sacra per voci pari maschili. Venne in seguito integrato con una sezione di voci bianche, ampliando il repertorio. Il coro fu impegnato sia nelle funzioni sacre presso la chiesa di San Francesco da Paola, sia in concerti locali e nella regione della Basilicata.\nIl coro svolse in seguito il ruolo di cappella musicale della cattedrale cittadina.\nDopoguerra.\nL'associazione corale inizi\u00f2 a svolgere concerti in Matera e in provincia e tenne dei corsi musicali e di canto corale, concessi dal provveditorato agli studi e partecipando alle manifestazioni promosse dal ministero competente.\nNel 1965 vinse a Napoli il primo premio al Concorso corale nazionale indetto dal Ministero della pubblica istruzione.\nDal 1990 il coro \u00e8 stato rifondato e diretto dal maestro Carmine Antonio Catenazzo.\nAttivit\u00e0.\nIl coro tiene concerti, presentando sia composizioni polifoniche, sia canti popolari materani.\nOgni anno viene organizzata presso i Sassi di Matera la rassegna polifonica \"Petra Matrix\", alla cui edizione del 2007 si sono esibiti i Tenores de Bitti. Organizza inoltre a Matera il concorso corale \"Antonio Guanti\". Sempre a Matera ha partecipato a numerose edizioni del Festival Duni: nel 2001 con la schola gregoriana, nel 2002 con il coro polifonico, che si \u00e8 esibito in un programma sinfonico-corale sotto la direzione del maestro Nicola H. Samale, nel 2005 con un programma tematico sull'evoluzione della musica vocale sacra diretto dal maestro Catenazzo.\nAll'organico corale si affianca anche una orchestra da camera, che accompagna il coro nell'esecuzione del repertorio concertato con orchestra, ed una \"schola gregoriana\", per l'esecuzione di canti liturgici.\nIl coro ha effettuato una tourn\u00e9e in Germania (1996) ospite dell'Universit\u00e0 del Saarland, esibendosi anche nel duomo di Treviri in occasione dell'esposizione della \"Tunica Christi\". In collaborazione con il coro e l'orchestra dell'Universit\u00e0 del Saarland (1997) ha eseguito il \"Requiem KV 626\" di Mozart, e di questa esecuzione \u00e8 stato pubblicato un CD \"live\".\nNel 2000 si \u00e8 esibito nella basilica di San Pietro alla presenza di Giovanni Paolo II in occasione del giubileo della Basilicata e nel Natale dello stesso anno in collegamento via internet con Israele e Palestina per le Giornate mondiali per la pace in Medio Oriente. \nHa partecipato alla rassegna internazionale di musica sacra \"Virgo lauretana\" che si \u00e8 svolta a Loreto dal 19 al 23 aprile 2006, in rappresentanza dell'Italia.\nHa collaborato con Michele Mirabella nella realizzazione di due oratori dedicati al Natale ed alla Pace (2002 \u2013 2005). Ha pubblicato i cd \"Ecce Lignum \u2013 I Grandi Polifonisti sotto la Croce\" (2004), dedicato alla musica vocale sacra ispirata alla \"Passione di Cristo\", in occasione dei 60 anni dalla costituzione dell'associazione, \"Coramore\" (2010), in occasione del ventennale del nuovo coro; \"Contemporanea\" (2017) nell'ambito del Progetto Mibact \"Salvaguardia della Cultura Musicale Tradizionale\".\nIl coro ha tenuto concerti in tutta Italia, ha partecipato a rassegne corali nazionali ed internazionali; ha eseguito opere in prima assoluta ed ha collaborato con i maestri Piero Bellugi, Nicola Samale, Vincenzo Perrone, Vito Clemente ed altri.\nHa partecipato ad alcune trasmissioni televisive (TRM, Rete4 \"Domenica del villaggio\" e diretta Sante Messe da Matera e San Giovanni Rotondo, RAI3 \"Geo&amp;Geo, \"TV2000 \"La Canzone di Noi \"e \"Nel Cuore della Domenica\").\nTourn\u00e9e.\nGermania (1996)"}
{"id": "1167215", "revid": "154893", "url": "https://it.wikipedia.org/wiki?curid=1167215", "title": "Sindrome anartrica", "text": "L'aprassia dell'articolazione o anartria \u00e8 un deficit della programmazione articolatoria, che consegue ad una lesione del solo emisfero sinistro e che non dipende da paresi dei muscoli coinvolti nella realizzazione dei suoni del linguaggio (Johns e Darley, 1970; Buckingham, 1991).\nCaratteristiche.\nI pazienti articolano con fatica, dando l'impressione di una lotta per la realizzazione delle posizioni articolatorie desiderate. Il meccanismo principale del disturbo \u00e8 una perdita della capacit\u00e0 di integrare spazialmente e temporalmente l'attivit\u00e0 dei singoli muscoli, e quindi dei singoli articolatori che intervengono nella produzione dei suoni del linguaggio.\nQuesto disturbo pu\u00f2 presentarsi in associazione all'Afasia di Broca o dissociata da essa (anartria pura).\n\u00c8 importante sottolineare che a differenza della disartria, l'aprassia dell'articolazione \u00e8 un disturbo motorio della sola articolazione, ci\u00f2 significa che i movimenti non articolatori del distretto bucco-linguo-facciale non sono coinvolti. Cio\u00e8 il paziente non ha problemi, per esempio, nei movimenti di apertura e chiusura della bocca o di protrusione e retrazione linguale. \nNel bambino che presenta una tensione muscolare eccessiva e spasmi improvvisi, la produzione verbale tender\u00e0 ad essere esplosiva e caratterizzata da lunghe pause (disartria spastica). \nNel bambino in cui sono caratteristici dei movimenti involontari, la produzione verbale sar\u00e0 molto variabile. \nLe difficolt\u00e0 di linguaggio sono rese pi\u00f9 gravi dalla mancanza di controllo del capo e del tronco, associate a difficolt\u00e0 di deglutizione e scialorrea. \nLa \"disartria distonica\" o \"disartria atetoide\" \u00e8 caratterizzata da incoordinazione (distonia), confusione; il flusso verbale \u00e8 tremolante e senza ritmo regolare. \nNella \"disatria atassica\" la parola \u00e8 scandita e rallentata. L'intensit\u00e0 della voce pu\u00f2 essere debole o aumentare rapidamente dopo l'inizio della frase, in altri cas\u00ec l'intensit\u00e0 pu\u00f2 variare a seconda del momento (atetosici e cerebellari). \nLe cause possono essere di origine laringea, ma soprattutto respiratoria: spasmi respiratori improvvisi determinano un blocco diaframmatico in espirazione o spasmi della glottide o dei muscoli della mascella quindi il flusso pu\u00f2 essere irregolare, con blocchi e pause pi\u00f9 o meno lunghe. \nIl timbro della voce pu\u00f2 essere rauco, a causa di uno spasmo incompleto delle corde vocali, la voce \u00e8 emessa in ritardo ed il suono \u00e8 rauco e fastidioso."}
{"id": "1167228", "revid": "31886", "url": "https://it.wikipedia.org/wiki?curid=1167228", "title": "Victims Family", "text": "I Victims Family sono una \"band\" \"alternative\"/hardcore punk formata nel 1984 a Santa Rosa, California dal bassista Larry Boothroyd e dal chitarrista e cantante Ralph Spight; il batterista Devon VrMeer arriv\u00f2 a completare il gruppo in un secondo momento. Il loro stile fonde sonorit\u00e0 hardcore punk, heavy metal e jazz, rendendo difficile categorizzarli in un singolo genere. Come afferma la All Music Guide, \"fin dal loro principio, il trio ha rifiutato di essere classificato in un singolo stile musicale - incorporando elementi di hardcore punk, jazz, funk, hard rock e noise rock nel loro suono\"; pertanto, fin dagli esordi il gruppo \u00e8 stato considerato fra i pi\u00f9 originali della scena musicale \"underground\" di San Francisco. Negli anni, i Victims Family hanno cambiato quattro batteristi e si sono sciolti due volte. Il nome della \"band\" \u00e8 stato tratto da un'opera del fumettista Bernard Kliban.\nStoria del gruppo.\nNel 1985, i Victims Family suonarono per la prima volta al Petaluma Community Center, in California, dove aprirono anche il concerto dei Suicidal Tendencies. Nel 1986, suonarono prima dei Butthole Surfers al Mabuhay Gardens di San Francisco, oltre che per i Dead Kennedys e i Descendents al Novato Theatre. In quel periodo registrarono il loro primo album, \"Voltage &amp; Violets\", per la Mordam Records, e suonarono regolarmente al Club Foot di San Francisco. Nel 1987 fecero un tour per gli Stati Uniti, ma persero l'opportunit\u00e0 di continuare i concerti in Canada dopo essere stati banditi per un anno dallo Stato. \"Things I Hate To Admit\" venne registrato nel 1988 al Prairie Sun Studio di Cotati, California, poi pubblicato l'anno successivo. Sempre nel 1988 ricevettero un invito dalla Konkurrent, un'etichetta discografica di Amsterdam, per un tour europeo. Quando Devon VrMeer lasci\u00f2 la band per seguire la famiglia, la band reclut\u00f2 Eric Strand come batterista. Le cose per\u00f2 non funzionarono, cosicch\u00e9 Strand fu rimpiazzato in Europa da un tecnico al seguito del gruppo, Tim \"Soya\" Solyan.\nIl loro terzo album, \"White Bread Blues\", prodotto dal batterista dei NoMeansNo John Wright, fu pubblicato nel 1990 e ricevette una attenzione commerciale e dei critici molto maggiore del passato. Un tour negli USA e in Europa consolid\u00f2 la reputazione del gruppo. \"The Germ\", pubblicato nel 1992, fu l'album di debutto per la Alternative Tentacles Records. In questo periodo, band come i Primus e i Green Day, aprirono i concerti per i Victims Family. Successivamente il gruppo si sciolse a causa di un incidente stradale.\nDieci mesi dopo, nella primavera del 1993, i Victims Family si riunirono per suonare con il tutto esaurito al San Francisco's Kennel Club. Ne usc\u00ec un nuovo album, \"Headache Remedy\", pubblicato dalla Alternative Tentacles nel Febbraio 1994. \"Four Great Thrash Songs\", una registrazione di quello che avrebbe dovuto essere il concerto finale del gruppo, fu pubblicato meno di un anno dopo, nel 1995. I componenti fondatori della band, Ralph Spight e Larry Boothroyd, hanno anche formato altre band della Alternative Tentacles, i Saturn's Flea Collar, gli Hellworms e i The Freak Accident. Dopo sei anni di silenzio discografico i Victims Family, con il nuovo batterista David Gleza, registrarono l'album \"Apocalicious\" nel 2001.\nL'11 e il 12 dicembre 2004, i Victims Family si sono riuniti a Petaluma, California, al Phoenix Theatre, e a San Francisco al Bottom of the Hill, per celebrare il loro ventesimo anniversario con tutti i loro diversi progetti, compresi i The Freak Accident (il progetto solista di Spight), e i Meow Meow and the Meow Meows (la nuova band di Boothroyd). In questo periodo ci fu anche una riunificazione per i dieci anni dei Saturn's Flea Collar e una riunificazione dei Hellworms, dopo i quali decisero di rimanere uniti come Victims Family. Attualmente gli Hellworms stanno lavorando su del nuovo materiale, e Spight e Boothroyd stanno portando avanti i progetti anche con le altre band."}
{"id": "1167230", "revid": "17351", "url": "https://it.wikipedia.org/wiki?curid=1167230", "title": "Martin A-30 Baltimore", "text": ""}
{"id": "1167233", "revid": "15756", "url": "https://it.wikipedia.org/wiki?curid=1167233", "title": "Giulio Germanico (incrociatore)", "text": "Il Giulio Germanico \u00e8 stato un incrociatore leggero della Regia Marina, quarta unit\u00e0 appartenente alla classe Capitani Romani. Varato nel luglio 1941, si trovava ancora nel cantiere navale di Castellammare di Stabia alla proclamazione dell'armistizio: il comandante, capitano di corvetta Domenico Baffigo, coordin\u00f2 la difesa degli stabilimenti dall'attacco tedesco ma fu infine ucciso. L'incrociatore fu fatto affondare quindi dai tedeschi il 28 settembre, quando dovettero ripiegare.\nIl \"Giulio Germanico\" fu rimesso a galla dopo la fine della seconda guerra mondiale e, riconvertito in conduttore di flottiglia, oper\u00f2 nella rinata Marina Militare come San Marco (distintivo ottico D 563) sino al disarmo avvenuto nel 1970.\nStoria.\nIl \"Giulio Germanico\" fu impostato il 3 aprile 1939 negli stabilimenti della Navalmeccanica di Castellammare di Stabia; varato il 26 luglio 1941, stava ultimando il suo allestimento quando venne siglato l'armistizio. La nave era intitolata a Giulio Germanico, generale romano della dinastia giulio-claudia. La vicenda del \"Giulio Germanico\", mai entrato in servizio nel corso della seconda guerra mondiale, \u00e8 stata particolarmente cruenta.\nLe vicende armistiziali.\nLa nave, all'armistizio dell'8 settembre 1943 era praticamente pronta a entrare in servizio a Castellammare di Stabia: l'allestimento era completato al 94% e l'equipaggio, costituito da 418 marinai, si trovava gi\u00e0 a bordo cos\u00ec come il comandante, capitano di corvetta Domenico Baffigo, che era stato messo a capo dell'unit\u00e0 sin dall'aprile 1941 e aveva presenziato al varo e curato tutte le fasi dell'allestimento. Subito dopo la proclamazione della capitolazione italiana gli ormai ex-alleati tedeschi reagirono immediatamente e attivarono l'operazione Achse per occupare la penisola italiana e smantellare le forze armate regie.\nAll'arrivo a Castellammare di Stabia le forze tedesche tentarono di occupare il porto e il cantiere navale, dove c'erano altre unit\u00e0 in avanzato stato di costruzione che costituivano per loro un prezioso bottino. Sugli scali c'erano infatti diverse unit\u00e0 militari in costruzione e lungo i moli altre in allestimento, tra cui nove corvette della classe Gabbiano, di cui sette gi\u00e0 in avanzato stato di allestimento, ed altre unit\u00e0 minori. Il capitano Baffigo assunse la difesa del cantiere con marinai, personale tecnico e carabinieri accorsi; con questa improvvisata guarnigione, appoggiata anche dai calibri del \"Giulio Germanico\" e di altre navi, respinse tutti gli attacchi.\nDopo tre giorni di furiosi combattimenti, il comandante del \"Germanico\" fu invitato dai tedeschi ad una trattativa. Nel corso dei combattimenti Baffigo cerc\u00f2 inutilmente di mettersi in contatto con i suoi superiori per ottenere ordini pi\u00f9 precisi, visto che era riuscito a fronteggiare i tedeschi e poteva, se adeguatamente supportato da altri militari, salvare il cantiere e le navi, fino all'arrivo degli americani che, nel frattempo, erano sbarcati a Salerno, a 30 chilometri da Castellammare di Stabia senza ricevere alcune risposta; nella errata speranza di un aiuto degli Alleati, nessuna unit\u00e0 fu inviata in alto mare e prive di notizie e rinforzi, i pochi marinai continuarono a combattere, arginando i tedeschi, che, vista l'impossibilit\u00e0 di riuscire nel loro disegno, alzando bandiera bianca, chiesero al comandante Baffigo di poter parlamentare per eventualmente raggiungere un accordo: avrebbero lasciato intatto il cantiere se fossero cessate le ostilit\u00e0 dei marinai,temendo forse che un combattimento ad oltranza avrebbe potuto innescare una rivolta popolare, cos\u00ec come sarebbe avvenuto a Napoli qualche giorno dopo.\nBaffigo, recatosi all'appuntamento fuori dalle mura del cantiere per la trattativa venne invece catturato e fucilato dagli occupanti insieme ai tenenti Francesco Bottino ed Ugo Molino. Dove sia avvenuta la strage nessuno lo sa; qualcuno afferma che furono portati a Napoli l'11 settembre. Alcuni marinai furono fucilati sul posto e non se ne conoscono i nomi, gli altri ufficiali furono portati altrove. La figlia di Baffigo sostiene che forse il padre fu portato a Scafati e l\u00ec ucciso, ma il suo corpo non venne consegnato e non \u00e8 stato mai trovato. Tra il 12 e il 16 settembre 1943 il cantiere navale di Castellammare di Stabia fu pesantemente distrutto dalle truppe tedesche. In citt\u00e0 scoppiarono numerosi focolai di resistenza e in quei giorni i tedeschi trucidarono 31 persone tra militari e civili tra cui il colonnello Olivieri, il capitano Ripamonti, entrambi decorati con la medaglia d'argento al valor militare \"alla memoria\", il carabiniere Alberto Di Maio e il marinaio torpediniere Vincenzo De Simone, nato a Castellammare di Stabia il 1\u00ba settembre 1918, fucilato dai tedeschi, proprio nella sua citt\u00e0 natia, dopo la distruzione del cantiere navale e delle navi in costruzioni e allestimento; successivamente i tedeschi iniziarono a deportare verso il nord pi\u00f9 di giovani stabiesi.\nIl capitano di corvetta Domenico Baffigo sarebbe stato successivamente decorato di medaglia d'oro al valor militare alla memoria.\nLe navi, compreso il \"Germanico\", caddero in mano ai tedeschi che, con l'arrivo degli Alleati americani nella vicina Salerno, il 28 settembre 1943 furono costretti ad abbandonare la citt\u00e0 per ritirarsi al di l\u00e0 del fiume Garigliano, il 28 settembre 1943, autoaffondarono le navi all'interno del porto di Castellammare di Stabia, e tentarono di affondare anche il \"Giulio Germanico\", che per\u00f2 decise di non collaborare, rimanendo per met\u00e0 a galla. Tra il 26 e il 28 settembre, i tedeschi inseguiti ormai dagli angloamericani sbarcati a Salerno, oltre a danneggiare pesantemente i cantieri navali saccheggiarono, incendiarono e distruggevano la Cirio, l\u2019Avis, i Cantieri metallurgici italiani, l'oleificio Gaslini e i diversi pastifici cittadini, mentre dietro di loro la gente affamata, in gran parte donne e ragazzi, ne approfittava per portare via tutto quanto era commestibile, dallo scatolame delle conserve alimentari della Cirio, ai sacchi di farina dei molini e dei pastifici.\nL'incrociatore \"Giulio Germanico\", recuperato dopo la guerra, ricostruito come cacciatorpediniere e ribattezzato \"San Marco\" (D 563) prest\u00f2 servizio nella Marina Militare dal 1956 al 1971. Delle unit\u00e0 Classe Gabbiano solo le corvette \"Crisalide\" e \"Farfalla\" vennero ultimate dopo la guerra e le due unit\u00e0 prestarono servizio nella MMI fino al 1970.\nNel 1979 l'Associazione nazionale marinai d'Italia di Castellammare, unitamente al Consiglio di fabbrica del cantiere, dopo aver rintracciato Paola Baffigo, figlia di Domenico Baffigo, hanno sistemato una lapide ricordo sul muro perimetrale della Caserma della Marina. Successivamente, sempre ad opera dell'allora presidente del Gruppo Vincenzo Della Monica, \u00e8 stato eretto nei giardini pubblici, il monumento \"Stabia al Marinaio\" e intitolato, con una lapide, il prospiciente viale a Domenico Baffigo..\nIl 25 aprile 2005 alla citt\u00e0 di Castellammare di Stabia \u00e8 stata conferita da parte del presidente della Repubblica Carlo Azeglio Ciampi la medaglia d'oro al merito civile. La motivazione, incisa su di una lapide posta davanti al cantiere navale.\nLa lapide posta davanti al cantiere navale recita:\nDomenico Baffigo, capitano di corvetta nato a Genova il 12 agosto 1912 (medaglia d'oro al valor militare \"alla memoria\")\nFrancesco Bottino, tenente del Genio Navale, nato a Cosenza il 25 aprile 1916 (medaglia d'argento al valor militare \"alla memoria\")\nUgo Molino, tenente del Genio Navale, nato a Napoli il 26 giugno 1920 (medaglia d'argento al valor militare \"alla memoria\")\nMichelangelo Flaman, Capitano di corvetta, nato a La Spezia il 1\u00ba novembre 1912 (medaglia d'argento al valor militare)\nEttore Percival Mazza, Sottotenente di vascello, nato a Torino il 2 dicembre 1917 (medaglia d'argento al valor militare)\nGiuseppe Falla, Sottotenente di vascello, nato a Pachino (Siracusa) il 7 novembre 1919 (Medaglia di Bronzo al Valor Militare)\nCiro Borriello, capo meccanico di 2\u00aa classe, nato a Torre del Greco (Napoli) il 21 novembre 1908 (medaglia di bronzo al valor militare)\nMario Vittozzi, capo meccanico di 2\u00aa classe, nato a Torre del Greco (Napoli) il 23 marzo 1918 (medaglia di bronzo al valor militare)\nLa ricostruzione.\nIl \"Giulio Germanico\" fu ufficialmente radiato dai quadri del naviglio militare il 27 febbraio 1947 e contraddistinto dalla sigla FV. Dopo essere stato recuperato dai cantieri di Castellammare di Stabia nel 1948 si constat\u00f2 che lo scafo era ancora in condizioni buone e, siccome l'Italia inizi\u00f2 al principio degli anni cinquanta a ricostruire un apparato navale militare (la Marina Militare italiana), con Decreto del presidente della Repubblica del 1\u00ba marzo 1951 l'incrociatore fu nuovamente inscritto nei ruoli ufficiali: fu ribattezzato \"San Marco\" e avviato nel 1953 a lavori di ricostruzione per convertirlo in cacciatorpediniere conduttore presso gli stabilimenti della Navalmeccanica di Castellammare di Stabia.\nI lavori di ricostruzione furono gli stessi che riguardarono il gemello \"Pompeo Magno\", ribattezzato \"San Giorgio\", i cui lavori di trasformazione/ricostruzione vennero effettuati presso i Cantieri del Tirreno di Genova.\nL'armamento venne totalmente riconfigurato e al termine dei lavori di ricostruzione la nave entr\u00f2 in servizio nella Marina Militare italiana all'inizio di gennaio 1956 con il distintivo ottico D 563 e inquadrata nella II Divisione navale di base a Taranto.\nIl 10 aprile 1957 le due navi vennero riclassificate cacciatorpediniere conduttori (informalmente detti \"supercacciatorpediniere\") e nello stesso anno effettuarono una crociera di addestramento negli Stati Uniti d'America, partendo da Napoli 19 maggio e facendo rientro a La Spezia il 10 luglio.\nNegli anni successivi la nave ha partecipato attivamente alle esercitazioni e alle manovre delle forze navali italiane e della NATO. Tra il 1962 e il 1963 la nave \u00e8 stata sottoposta a lavori di ammodernamento presso l'Arsenale di La Spezia, al termine dei quali e rientrata in servizio ricoprendo il ruolo di nave bandiera della II Divisione navale. Dopo essere stato posto in disarmo il 31 maggio 1970, il \"San Marco\" \u00e8 stato radiato nel 1971 e successivamente venduto per demolizione."}
{"id": "1167235", "revid": "1810027", "url": "https://it.wikipedia.org/wiki?curid=1167235", "title": "Decumano maggiore", "text": "Il decumano maggiore \u00e8 un'arteria viaria del centro antico di Napoli e, insieme al decumano inferiore e al decumano superiore, una delle tre strade principali dell'antico impianto urbano greco.\nLa strada, urbanisticamente la pi\u00f9 importante delle tre, costituisce il cuore dei decumani di Napoli.\nStoria.\nOggi il decumano maggiore \u00e8 una delle strade pi\u00f9 importanti del centro storico di Napoli (dichiarato nel 1995 patrimonio dell'umanit\u00e0) e corrisponde all'odierna via dei Tribunali seguendo ancora interamente l'antico asse viario greco.\nProprio perch\u00e9 si tratta di una struttura stradale originaria dell'antica Grecia, sarebbe pi\u00f9 opportuno parlare di \"plateia\" e non di \"decumano\", denominazione di epoca romana che per convenzione ha sostituito l'originaria.\nIl decumano maggiore inizia grosso modo da port'Alba e piazza Bellini (dove sono presenti le prime mura greche del centro storico di Napoli) continuando per via San Pietro a Majella e per via dei Tribunali, la quale incrocia con via Duomo per poi terminare al Castel Capuano. Quest'ultimo \u00e8 il motivo per il quale la strada \u00e8 stata chiamata sin dal Cinquecento \"strada dei Tribunali\". Infatti, il castel Capuano, sin dagli inizi del XVI secolo, per volont\u00e0 di Don Pedro di Toledo, assunse il ruolo di tribunale della citt\u00e0. In posizione centrale di via dei Tribunali si pu\u00f2 incontrare piazza San Gaetano, la quale sorge sull'area in cui insisteva in epoca greca l'agor\u00e0 della citt\u00e0, divenuta poi in epoca romana foro. Sempre sulla piazza, a testimonianza di ci\u00f2, ci sono gli ingressi per il sottosuolo di Napoli e per gli scavi di San Lorenzo, i quali offrono importanti resti della \"Neapolis\" greca.\nIl percorso fu duramente deturpato all'altezza di piazza Miraglia con la costruzione del vecchio \"Policlinico\" alla fine del XIX secolo, distruggendo un'enorme quantit\u00e0 di edifici storici, per lo pi\u00f9 chiostri, arrecando danni al patrimonio artistico-architettonico che caratterizzava la via.\nTracciato.\nIl decumano si suddivide in due spezzoni:\nEdifici.\nTra gli edifici principali che si trovano lungo il decumano, si possono citare (da ovest verso est):"}
{"id": "1167236", "revid": "100623", "url": "https://it.wikipedia.org/wiki?curid=1167236", "title": "Equus onager", "text": ""}
{"id": "1167239", "revid": "1714743", "url": "https://it.wikipedia.org/wiki?curid=1167239", "title": "Federico II di Danimarca", "text": "Biografia.\nEra il figlio di Cristiano III di Danimarca, e di sua moglie, Dorotea di Sassonia-Lauenburg. A differenza del padre, risentiva degli ideali militari dell'epoca ed aveva ambizioni espansionistiche; sin da giovane strinse amicizia con alcuni bellicosi sovrani tedeschi.\nDal suo predecessore, ha ereditato la guerra di Livonia. Egli cerc\u00f2 di evitare il conflitto e consolidare i rapporti amichevoli con Ivan IV di Russia con la firma del Trattato di Mozhaysk nel 1562.\nIl principale conflitto durante il suo regno fu la guerra del nord dei sette anni (1563-1570), durante la quale cerc\u00f2 invano di conquistare la Svezia, retta dal cugino Erik XIV; la guerra si tramut\u00f2 in una guerra di logoramento. Federico in persona condusse l'esercito in battaglia, senza ottenere grandi risultati e la guerra ebbe come conseguenza l'indebolimento dei rapporti con i suoi consiglieri. La guerra si concluse con un nulla di fatto e dimostr\u00f2 i limiti della potenza militare danese.\nDopo la guerra Federico mantenne la pace senza rinunciare al suo tentativo di cercare di espandere il suo prestigio. La sua politica estera era caratterizzata da un sostegno morale alle potenze protestanti - fu uno dei pretendenti che corteggi\u00f2 la regina Elisabetta I d'Inghilterra, una iniziativa che lo fece nominare Cavaliere della Giarrettiera - ma allo stesso tempo da una stretta neutralit\u00e0.\nCome persona Federico \u00e8 stato descritto come una testa calda, vanitoso, coraggioso e ambizioso. Era un amante della caccia, del vino e delle feste e alla sua morte era opinione comune che aveva bevuto fino alla morte.\nFederico ricostru\u00ec il Castello di Kronborg ad Elsinore; nel 1567 fond\u00f2 la cittadina di Fredrikstad in Norvegia. Era un grande mecenate e amico personale del famoso astronomo Tycho Brahe. Per risanare i conti statali, crollati tra il 1566 e il 1567, nomin\u00f2 Peder Oxe ministro delle finanze del regno.\nMatrimonio.\nSpos\u00f2, il 20 luglio 1572, Sofia di Meclemburgo-G\u00fcstrow, figlia di Ulrico III di Meclemburgo-G\u00fcstrow, una discendente del re Giovanni di Danimarca. Ebbero otto figli:\nMorte.\nMor\u00ec il 4 aprile 1588. Fu sepolto nella cattedrale di Roskilde."}
{"id": "1167242", "revid": "767487", "url": "https://it.wikipedia.org/wiki?curid=1167242", "title": "Silvestro Palma", "text": "Studi\u00f2 inizialmente musica con Carlotta di Sangro, la figlia del Principe di Sansevero, e successivamente, dal 1770 circa, al Conservatorio di Santa Maria di Loreto. Terminata la sua formazione al conservatorio, verso la seconda met\u00e0 degli anni '80 si perfezion\u00f2 nella composizione con Giovanni Paisiello. Debutt\u00f2 come operista nel 1789 con \"La finta matta\" e da questo momento in poi sino al 1813 rappresent\u00f2 parecchi suoi lavori, nei quali segu\u00ec principalmente il modello della musica del suo maestro Paisiello."}
{"id": "1167243", "revid": "155613", "url": "https://it.wikipedia.org/wiki?curid=1167243", "title": "Largo del Castello", "text": ""}
{"id": "1167248", "revid": "371529", "url": "https://it.wikipedia.org/wiki?curid=1167248", "title": "Ringo Rama", "text": "Ringo Rama \u00e8 il ventesimo album solista di Ringo Starr, uscito il 25 marzo 2003 su etichetta Koch.\nTerzo album in studio per Ringo Starr e l'affiatato team capitanato da Mark Hudson.\nAnche questa volta ospiti illustri partecipano alla registrazione: Eric Clapton (nell'omaggio di Ringo allo scomparso George Harrison, \"Never without you\"), David Gilmour, Willie Nelson, Timothy B. Schmidt e Van Dyke Parks.\nL'album (che raggiunse il 113\u00ba posto nelle classifiche americane) fu molto apprezzato dai critici, che gradirono in particolar modo il sound spontaneo anni sessanta.\nEdizione CD+DVD.\nL'edizione comprende l'album originale, pi\u00f9 un DVD contenente i testi e un lungo e divertente documentario sul \"making of\" di Ringo Rama.\nEdizione deluxe.\nL'edizione comprende:"}
{"id": "1167250", "revid": "6923", "url": "https://it.wikipedia.org/wiki?curid=1167250", "title": "Isolotto di Megaride", "text": "L'Isolotto di Megaride \u00e8 la piccola isola di Napoli su cui sorge il Castel dell'Ovo.\nStoria.\n\u00c8 collegata alla terraferma con dei riempimenti a mare, ma in origine Megaride era distante pochi metri dalla linea di costa.\nIl castello \u00e8 circondato ai basamenti da un caratteristico borgo di ristoranti e poche case chiamato Borgo Marinari al quale si pu\u00f2 accedere tramite via Partenope.\nI culti religiosi in epoca greca si basarono su quelli importati dai fondatori e, certamente uno dei pi\u00f9 antichi tra essi fu il culto della sirena Partenope, gi\u00e0 noto in Grecia orientale prima della fondazione della citt\u00e0.\nSecondo un antico mito, gi\u00e0 noto in Grecia orientale ancor prima della fondazione di \"Neapolis\", il corpo della sirena Partenope fu sepolto a Megaride, essendo ella stata trasportata dal mare in quella zona, dopo essersi lasciata morire in seguito al rifiuto di Ulisse.\nA Megaride fu relegato Romolo Augustolo, ultimo imperatore romano d'Occidente, dopo la deposizione nel 476 d. C."}
{"id": "1167251", "revid": "17351", "url": "https://it.wikipedia.org/wiki?curid=1167251", "title": "Martin A-30", "text": ""}
{"id": "1167252", "revid": "17351", "url": "https://it.wikipedia.org/wiki?curid=1167252", "title": "A-30", "text": ""}
{"id": "1167254", "revid": "17351", "url": "https://it.wikipedia.org/wiki?curid=1167254", "title": "A-30 Baltimore", "text": ""}
{"id": "1167258", "revid": "47767", "url": "https://it.wikipedia.org/wiki?curid=1167258", "title": "Vasilik\u012b (Leucade)", "text": "Vasilik\u012b (in greco: ) \u00e8 un paese sull'isola di Leucade, parte della prefettura e della municipalit\u00e0 di Lefkada.\nIl villaggio \u00e8 collegato da una strada al capoluogo dell'isola, a Porto Katsiki e alla parte orientale dell'isola. Le montagne circostanti sono coperte da arbusteti, prati, rocce e rari alberi, mentre le terre coltivabili si trovano nelle aree vallive e attorno ai villaggi.\nNato come paese di pescatori, Vasilik\u012b si \u00e8 sviluppato negli anni novanta come localit\u00e0 turistica."}
{"id": "1167259", "revid": "729019", "url": "https://it.wikipedia.org/wiki?curid=1167259", "title": "Strada statale 47 racc di Altichiero", "text": "La ex strada statale 47 racc di Altichiero (SS 47 racc), ora strada regionale 47 di Altichiero (SR 47), \u00e8 una strada regionale italiana e costituisce la tangenziale ovest di Padova. \u00c8 nota anche come corso Boston e corso Australia nella toponomastica cittadina.\nInizia al termine della diramazione urbana dell'autostrada A13, compie un'ampia curva verso nord (nota ai padovani come curva Boston), rasenta i quartieri occidentali della citt\u00e0 e si innesta nel percorso della SP 47 poco a nord del centro abitato, in prossimit\u00e0 del casello di Padova Ovest sulla A4. Si presenta come una strada a quattro corsie, con i sensi di marcia separati da spartitraffico, senza incroci a raso.\n\u00c8 una strada extraurbana secondaria, e il limite massimo di velocit\u00e0 \u00e8 di 90 km/h.\nIn seguito al decreto legislativo n. 112 del 1998, dal 2001, la gestione \u00e8 passata dall'ANAS alla Regione Veneto, che ha ulteriormente devoluto le competenze alla Provincia di Padova. La gestione \u00e8 comunque dell'ente concessionario Veneto Strade che ne cura la manutenzione."}
{"id": "1167266", "revid": "1934238", "url": "https://it.wikipedia.org/wiki?curid=1167266", "title": "Ufficio del Massimario", "text": "L'Ufficio del Massimario \u00e8 l'ufficio, sito presso la Corte suprema di cassazione italiana, al quale l'ordinamento giudiziario attribuisce l'analisi sistematica della giurisprudenza di legittimit\u00e0, condotta allo scopo di creare le condizioni di un'utile e diffusa informazione (interna ed esterna alla Corte di cassazione), necessaria per il miglior esercizio della funzione nomofilattica della stessa Corte. Tale analisi \u00e8 articolata nelle attivit\u00e0:\n- lettura, selezione e massimazione, dei provvedimenti civili e penali;\n- redazione, ad integrazione della suddetta prioritaria attivit\u00e0, di concise \u201cnotizie di decisione\u201d limitatamente ai provvedimenti di speciale rilievo e importanza da pubblicare nel sito web (\u201cservizio novit\u00e0\u201d), sulla base delle linee guida indicate nei decreti presidenziali del 2004, istitutivi del servizio;\n- segnalazione dei contrasti, della avvenuta risoluzione degli stessi e degli orientamenti interpretativi della giurisprudenza di legittimit\u00e0, nonch\u00e9 delle pi\u00f9 rilevanti novit\u00e0 normative;\n- redazione delle relazioni per i ricorsi assegnati alle Sezioni unite, ai fini della risoluzione di contrasti o che presentano questioni di massima di particolare importanza; \n- redazione di sintetiche relazioni informative, necessarie per una parte dei ricorsi rimessi alle Sezioni unite;\n- redazione di schede e relazioni informative su richiesta dei presidenti titolari, per ricorsi aventi ad oggetto questioni di particolare rilevanza assegnati alle sezioni semplici;\n- relazioni periodiche sulle decisioni relative ai principali orientamenti della Corte di cassazione.\nL'attivit\u00e0 di massimazione delle sentenze \u00e8 svolta anche dal Consiglio di Stato e dalla Corte dei conti mediante appositi uffici interni.\nCaratteristiche dell'attivit\u00e0.\nLa massima di una sentenza consiste in una o pi\u00f9 brevi frasi che riassumono sinteticamente il principio di diritto affermato nella sentenza stessa, seguito talvolta da una breve descrizione della fattispecie concreta su cui il giudice si \u00e8 pronunciato.\nLe massime vengono poi raccolte in un \"Massimario Annuale\" che contiene tutte le sentenze massimate durante ciascun anno giudiziario ed indicizzate con un sistema di parole chiave che rendono agevole la consultazione delle sentenze stesse.\nAddetti.\nIl Massimario della Cassazione, cui sono addetti trentasette giudici di carriera, divisi in un Ufficio del Ruolo e del Massimario Civile ed un Ufficio del Ruolo e del Massimario Penale, permette la consolidazione della giurisprudenza della Cassazione ed un pi\u00f9 efficace svolgimento della funzione nomofilattica di documentazione delle sentenze."}
{"id": "1167270", "revid": "365411", "url": "https://it.wikipedia.org/wiki?curid=1167270", "title": "First Division 1990-1991", "text": "La First Division 1990-1991 \u00e8 stata la 92\u00aa edizione della massima serie del campionato inglese di calcio, disputata tra il 25 agosto 1990 e il 20 maggio 1991 e concluso con la vittoria dell', al suo decimo titolo.\nCapocannoniere del torneo \u00e8 stato Alan Smith (Arsenal), con 22 reti.\nStagione.\nNovit\u00e0.\nAl posto delle retrocesse , e sono saliti dalla Second Division il , lo e il , che sebbene avesse perso la finale dei play-off con lo , fu promossa nella massima divisione per via delle difficolt\u00e0 finanziarie dei \"Robins\".\nFormula.\nLa Football Association decise di riportare a 22 le partecipanti al campionato a partire dalla stagione successiva. Pertando, limitatamente a questa stagione, decise di restringere il numero di retrocessioni (da tre a due) e aumentare le promozioni dalla Second Division (da tre a quattro).\nAvvenimenti.\nL'inizio del torneo successivo al quarto posto ottenuto dalla nazionale a Italia '90 vide la prepotente ascesa dei campioni uscenti del : vincendo le prime otto gare, i \"Reds\" distanziarono un che, nonostante alcune difficolt\u00e0 interne dovute ad una penalizzazione subita dopo una rissa tra giocatori nel match del 20 ottobre contro il e l'arresto del capitano Tony Adams per guida in stato di ebbrezza, mantenne il passo accreditandosi come unica rivale della capolista. Dopo aver inflitto ai \"Reds\" la prima sconfitta stagionale nello scontro diretto casalingo del 2 dicembre, i \"Gunners\" piazzarono il sorpasso in occasione del Boxing Day e, durante gennaio, effettuarono un primo tentativo di fuga temporaneamente vanificato dalla prima sconfitta stagionale, occorsa il 2 febbraio allo Stamford Bridge.\nDi l\u00ec in poi i \"Gunners\", dopo aver vinto di misura lo scontro diretto ad Anfield del 3 febbraio, ripresero definitivamente il comando della classifica, allungando di prepotenza nel mese di marzo: grazie ad un vantaggio di sette punti sulla seconda, l'Arsenal pot\u00e9 navigare con tranquillit\u00e0 verso il decimo titolo, che fu ratificato a due settimane dalla conclusione del torneo. Al Liverpool, secondo classificato, non rest\u00f2 che la qualificazione in Coppa UEFA, che sanc\u00ec il ritorno dei \"Reds\" sul palcoscenico europeo dopo i sei anni di squalifica comminati dalla UEFA in seguito alla strage dell'Heysel. Vincendo all'ultima giornata contro un gi\u00e0 da tempo retrocesso, il si salv\u00f2 a spese del , con cui alla vigilia dell'ultima gara condivideva la penultima posizione.\nClassifica finale.\nLegenda:\nRegolamento:\nNote:"}
{"id": "1167271", "revid": "28406", "url": "https://it.wikipedia.org/wiki?curid=1167271", "title": "Codice Giustiniano", "text": ""}
{"id": "1167273", "revid": "115450243", "url": "https://it.wikipedia.org/wiki?curid=1167273", "title": "Rover serie 600", "text": "La Rover serie 600, progettata su base Honda Accord, \u00e8 un'automobile prodotta dal 1993 al 1999 dal Gruppo Rover.\nIl contesto.\nInizialmente disponibile in 3 versioni definite \"618\", \"620\" e \"620Ti\": la prima equipaggiata con un propulsore 1.8 l da 115 CV /85 Kw, la seconda con un 2.0 l di origine Honda da 130 CV / 96 Kw l'ultima una 2.0 turbocompressa da 200 CV / 147 Kw a 4 cilindri di progettazione Rover.\nDi serie su tutte le versioni erano disponibili aria condizionata, servosterzo, airbag lato guida, chiusura centralizzata con telecomando, 4 alzacristalli elettrici e spechietti retrovisori regolabili elettricamente.\nSulla versione 2.0 aspirata si aggiungevano ABS e autoradio.\nSulla versione 2.0 turbocompressa si aggiungevano cerchi in lega ed interni in pelle.\nAll'inizio del 1996 avvenne il primo aggiornamento, forzato pi\u00f9 che altro dalle nuove leggi antinquinamento. Nelle nuove versioni l'ABS venne reso disponibile su tutti i modelli, cos\u00ec pure il doppio airbag, i poggiatesta posteriori regolabili in altezza e la terza luce di stop posteriore. Nonostante gli aggiornamenti l'auto, sottoposta ai crash test dell'Euro NCAP nel 1997, sotto il punto di vista della sicurezza automobilistica raggiunse le 1.5 stelle di valutazione.\nTutti i motori vennero omologati anche Euro 2 ed entr\u00f2 in produzione la versione diesel definita \"620SDi\" equipaggiata da un 2.0 l turbocompresso erogante 105Cv/77Kw: una delle maggiori potenze per l'epoca.\nNel 1998 avvenne l'ultimo aggiornamento che porta gli specchietti, le maniglie ed i salvaporta in tinta con la carrozzeria.\nVenne sostituita nel 1999 dalla nuova Rover 75 (che prese il \"posto\" anche dell'ammiraglia Rover 800) progettata sotto l'egida della BMW poco prima che il Gruppo Rover venisse smembrato con la nascita del nuovo gruppo MG Rover."}
{"id": "1167278", "revid": "322321", "url": "https://it.wikipedia.org/wiki?curid=1167278", "title": "Borgo Trieste", "text": "Borgo Trieste \u00e8 un quartiere di Verona. \u00c8 situato nella parte orientale della citt\u00e0, e fa parte della Circoscrizione 6 del Comune di Verona.\n\u00c8 posto tra San Michele Extra e il centro di Borgo Venezia di cui costituisce la parte meridionale.\nSi sviluppa a seguito dell'insediamento degli stabilimenti Tiberghien e Arnoldo Mondadori Editore.\nDista circa un chilometro e mezzo dal centro storico e si trova appena fuori le mura della citt\u00e0.\nChiesa di Santa Maria Addolorata.\nEdificata all'inizio degli anni '60 ad opera principalmente del primo parroco, Don Giuseppe Cavalleri, sostitu\u00ec la sede provvisoria precedente, sita nella vicina mensa dello stabilimento Tiberghien, in via C.Belviglieri(in seguito divenuta stabilimento Pasqua Vini ed attualmente in ristrutturazione).\nLa chiesa \u00e8 molto semplice. Vale la pena visitarla per le due sculture lignee di epoca recente di fattura Altoatesina che fanno da sfondo all'altare maggiore.\nIl campanile ospita 6 campane alla veronese in tonalit\u00e0 di Mib3, fuse dalla ditta Colbachini di Padova nel 1993."}
{"id": "1167281", "revid": "6923", "url": "https://it.wikipedia.org/wiki?curid=1167281", "title": "Dislalia organica periferica", "text": "La dislalia organica periferica \u00e8 un errore di pronuncia determinato da un'alterazione di prima formazione, traumatica o conseguente a paralisi periferica dei muscoli della cavit\u00e0 e degli organi di risonanza e articolazione verbale.\nSi classificano in base alla zona in cui avviene l'errata impostazione del fonema:\nFisiopatologia.\nLe schisi palatali congenite determinano una sindrome palatina con alterazione della separazione oronasale, con possibili compromissioni encefaliche e uditive.\nLabioschisi: schisi del labbro superiore con o senza palatoschisi, compare in 1/900 neonati. Pu\u00f2 essere mono o bilaterale in cui il/i processi mascellari non si fondono con i processi nasali mediali.\nPalatoschisi: 1/2500 neonati, pu\u00f2 essere mono o bilaterale e coinvolge l'ugola o pu\u00f2 estendersi al palato molle o al palato duro.\nLabiopalatoschisi: 2/1000 bambini, malformazione che interessa linguaggio, udito, masticazione, estetica e aspetti relazionali; la schisi del labbro \u00e8 pi\u00f9 frequente nei maschi, quella del palato nelle femmine. Si verifica tra la V e VI settimana di vita intrauterina. Possono insorgere difficolt\u00e0 nella deglutizione, nella suzione e nell'alimentazione, i bambini non riescono a chiudere perfettamente la cavit\u00e0 nasale dal palato molle e quindi non succhiano bene il latte dal biberon, vanno pi\u00f9 facilmente incontro ad otiti, hanno problemi fonetici per la non perfetta occlusione della cavit\u00e0 nasale e hanno una pronuncia nasale che scompare dopo un intervento. Possono inoltre presentare problemi al normale sviluppo dentale.\nTrattamento.\nIl protocollo chirurgico prevede:\nNel periodo post-operatorio, il bambino, medicato giornalmente, viene alimentato con cibi semiliquidi, con il cucchiaino, per evitare di mettere in bocca mani e ciuccio."}
{"id": "1167282", "revid": "767487", "url": "https://it.wikipedia.org/wiki?curid=1167282", "title": "Hans Richter (direttore d'orchestra)", "text": "Biografia.\nStudi\u00f2 al conservatorio di Vienna, interessandosi in particolare al corno e intraprendendo quindi la carriera di direttore d'orchestra in vari teatri d'opera dell'Impero austro-ungarico.\nNegli anni Sessanta del XIX secolo conobbe Richard Wagner, che nel 1876 lo scelse per dirigere la prima rappresentazione del ciclo completo de \"L'anello del Nibelungo\" per l'inaugurazione del Festspielhaus di Bayreuth. \nNel 1870 dirige la prima di Lohengrin (opera) al La Monnaie/De Munt di Bruxelles, nel 1873 la prima di \"Christus\" di Franz Liszt al Teatro dell'Opera di Budapest e nel 1876 la prima assoluta della Sinfonia n. 1 op. 26 \"L\u00e4ndliche Hochzeit\" di Karl Goldmark al Musikverein di Vienna.\nNel 1877 Richter accompagn\u00f2 e assistette Wagner, la cui salute iniziava a declinare, in una serie di grandi concerti a Londra, e da quel momento divenne una figura nota nell'ambiente musicale inglese, partecipando a numerosi festival corali e come direttore della neonata London Symphony Orchestra (1904-1911).\nIn Europa il suo lavoro si svolse prevalentemente con i Wiener Philharmoniker, dove dal 1875 al 1882 e dal 1883 al 1898, superando la tradizionale divisione fra i seguaci di Wagner e gli ammiratori di Johannes Brahms, contribu\u00ec a diffondere la musica di quest'ultimo, come di Anton Bruckner e Anton\u00edn Dvo\u0159\u00e1k; continu\u00f2 inoltre a dirigere al Festival di Bayreuth.\nAl Wiener Staatsoper nel 1879 diresse \"Ouverture zu Athalia\" di Mendelssohn-Bartholdy e la \"Sinfonia eroica\" di Beethoven, nel 1897 Die Walk\u00fcre ed Il crepuscolo degli dei, nel 1898 L'Africaine, Der fliegende Holl\u00e4nder e Sigfrido (opera), nel 1899 Rigoletto e nel 1900 Aida.\nNel 1880 dirige la prima assoluta di Ouverture Tragica (Brahms) al Musikverein.\nDal 1899 al 1911 diresse l'orchestra The Hall\u00e9 di Manchester.\nNegli ultimi anni Richter divenne un entusiasta ammiratore di Edward Elgar e giunse ad apprezzare anche \u010cajkovskij: una volta pos\u00f2 la bacchetta e lasci\u00f2 che un'orchestra londinese suonasse tutto il secondo movimento della sinfonia \"Path\u00e9tique\" di \u010cajkovskij da sola. Sempre pronto alle sperimentazioni, diede il suo appoggio a una produzione in lingua inglese del \"Ring\" al Covent Garden nel 1908. La diminuzione della vista lo costrinse ad abbandonare le scene nel 1911."}
{"id": "1167284", "revid": "56818", "url": "https://it.wikipedia.org/wiki?curid=1167284", "title": "Argivi", "text": ""}
{"id": "1167294", "revid": "767487", "url": "https://it.wikipedia.org/wiki?curid=1167294", "title": "Osip Afanas'evi\u010d Petrov", "text": "Inizi\u00f2 la sua carriera, durata ben 52 anni, cantando nel coro della chiesa, quindi lavor\u00f2 nei teatri provinciali russi (incluso il Poltava, dove stabil\u00ec un connubio con Michail \u0160\u010depkin). Dal 1830 lavor\u00f2 in pianta stabile per il teatro Bol'\u0161oj Kamennyj e per il teatro Mariinskij di San Pietroburgo fino alla morte. Venne sepolto nel cimitero Tichvin.\nFu il primo a interpretare, fra molti altri:"}
{"id": "1167295", "revid": "1573940", "url": "https://it.wikipedia.org/wiki?curid=1167295", "title": "Stigmochelys pardalis", "text": "La tartaruga leopardo (\"Stigmochelys pardalis\" ()) \u00e8 una grande e colorata tartaruga appartenente alla famiglia Testudinidae, originaria delle savane dell'Africa orientale e meridionale, dal Sudan al Capo meridionale. \u00c8 l'unica specie del genere \"Stigmochelys\", sebbene in passato fosse comunemente collocata nel genere \"Geochelone\". Questa tartaruga \u00e8 una specie da pascolo che predilige gli habitat semi-aridi, spinosi e le praterie. Sia in climi molto caldi che in quelli molto freddi possono dimorare nelle tane abbandonate di volpi, sciacalli o oritteropi, in quanto sono in grado di scavare solamente buche per deporvi le loro uova. Data la loro propensione per gli habitat di prateria, pascolano ampiamente su diverse erbe, prediligendo anche piante grasse e cardi.\nDescrizione.\nLa tartaruga leopardo \u00e8 la quarta specie di tartaruga terrestre pi\u00f9 grande al mondo, con gli adulti che raggiungono in media i 34-40 centimetri (16 pollici) di lunghezza, per un peso di circa 13 chilogrammi (29 libbre). Gli esemplari adulti tendono ad essere pi\u00f9 grandi nelle estremit\u00e0 settentrionale e meridionale del loro areale, dove gli esemplari tipici pesano fino a 20 chilogrammi (44 libbre). Alcuni esemplari eccezionali possono raggiungere una lunghezza di 70 centimetri (28 pollici), per un peso di 40 chilogrammi (88 libbre).\nIl carapace della tartaruga leopardo ha una forma piuttosto piramidale, in vista frontale, alto e a cupola e dai lati ripidi, quasi verticali. Gli esemplari giovani e adolescenti presentano un carapace caratterizzato da una colorazione prevalentemente giallastra contrassegnato da macchie, cerchi e striature nere irregolari. Il piastrone \u00e8 chiaro, con lineamenti pi\u00f9 scuri. Negli adulti maturi questi segni tendono a sbiadire e a scomparire rendendo l'animale uniformemente marroncino o grigio. Alcuni esemplari possono presentare una totale assenza del colore nero che le rende ancora pi\u00f9 particolari. La testa e gli arti sono di colore uniformemente giallo o marrone chiaro.\nDistribuzione e habitat.\nAmpiamente diffusa nelle regioni aride e nelle savane dell'Africa orientale e meridionale, che si estendono dal Sudan del Sud e dalla Somalia, attraverso l'Africa orientale fino al Sudafrica e alla Namibia. La specie \u00e8 generalmente assente dalle regioni forestali umide dell'Africa centrale. In questo areale tanto ampio, la tartaruga leopardo occupa pi\u00f9 habitat di qualsiasi altra tartaruga africana, comprese le praterie, la macchia spinosa, la macchia mediterranea e le savane, con temperature che vanno dai 30\u00b0 ai 32\u00b0. Possono essere trovati ad altitudini che vanno dal livello del mare a 2.900 metri (9.500 piedi).\nBiologia.\nLe tartarughe leopardo sono erbivore; la loro dieta consiste in un'ampia variet\u00e0 di piante tra cui fiori, cardi, erbe e piante grasse. Talvolta rosicchiano ossa o persino feci di iena per ottenere il calcio, necessario per lo sviluppo delle ossa e del guscio delle loro uova. I semi delle piante ingerite da queste tartarughe passano inalterati attraverso l'intestino dell'animale, per questo la tartaruga leopardo gioca un ruolo significativo nella dispersione dei semi. Solitamente attive durante il giorno, sono meno attive durante la stagione secca.\nLa tartaruga leopardo raggiunge la maturit\u00e0 sessuale tra i 12 e i 15 anni, e pu\u00f2 vivere fino a 80-100 anni. Durante la stagione degli amori, i maschi si battono per il diritto di accoppiarsi con le femmine, speronando e urtando gli altri maschi con il bordo del carapace. Una volta allontanati, o capovolti, gli altri contendenti il maschio comincer\u00e0 a seguire le femmine, spesso spingendole alla sottomissione. Durante l'accoppiamento, il maschio emette dei leggeri grugniti. La nidificazione avviene tra maggio e ottobre, quando la femmina scava una buca poco profonda, dove depone dalle 5 alle 30 uova. Una singola femmina \u00e8 in grado di produrre fino a 5-7 covate in una sola stagione riproduttiva. L'incubazione richiede 8-15 mesi a seconda della temperatura. Le uova e i piccoli sono prede facili per molti animali della savana, come varani, serpenti, sciacalli e uccelli. Gli adulti hanno pochi predatori naturali, ma occasionalmente vengono predati dai grandi carnivori, come leoni e iene.\nTassonomia.\nIl posizionamento filogenico della tartaruga leopardo \u00e8 stato oggetto di numerose revisioni. Nel corso degli anni diversi autori lo inserirono nei generi \"Geochelone\" (1957), \"Stigmochelys\" (2001), \"Centrochelys\" (2002) e \"Psammobates\" (2006). Pi\u00f9 recentemente, il consenso sembra essersi stabilito sul genere \"Stigmochelys\", un genere monotipico. In passato c'\u00e8 stata una forte discussione sull'esistenza di due sottospecie, \"S. p. pardalis\" e \"S. p. babcocki\", ma recenti studi non supportano questa distinzione.\nIl nome del genere, \"Stigmochelys\", \u00e8 una combinazione delle parole greche \"stigma\" che significa \"marchio\" o \"punto\", e \"chelone\" che significa \"tartaruga\". Il nome della specie, \"pardalis\", deriva dalla parola latina \"pardus\" che significa \"leopardo\" e si riferisce alle macchie presenti sul carapace della tartaruga.\nSinonimi.\nI sinonimi di questa specie comprendono:\nConservazione.\nLa tartaruga leopardo \u00e8 una specie ampiamente diffusa e piuttosto comune in gran parte del suo areale. Le attivit\u00e0 umane, inclusi gli incendi agricoli, il consumo della carne, gli attacchi da parte di animali domestici agli adulti e ai giovani, e in particolare lo sfruttamento commerciale per il commercio di animali esotici, sono potenziali minacce ma non hanno ancora causato un calo significativo della popolazione. Queste tartarughe sono sempre pi\u00f9 allevate in cattivit\u00e0, specialmente per il loro commercio come animali domestici. Ad esempio, la maggior parte delle tartarughe esportate dal Kenya e dalla Tanzania provengono da programmi di riproduzione in cattivit\u00e0, alleviando il peso della cattura in natura sulle popolazioni selvatiche.\nLa tartaruga leopardo \u00e8 stata inserita nell'Appendice II della CITES dal 1975, e nel 2000 gli Stati Uniti ne hanno vietato l'importazione a causa del rischio rappresentato dall' \"Ehrlichia ruminantium\", una malattia infettiva trasportata dalle zecche delle tartarughe che potrebbe avere un serio impatto sull'industria del bestiame statunitense."}
{"id": "1167296", "revid": "108521688", "url": "https://it.wikipedia.org/wiki?curid=1167296", "title": "Porto Katsiki", "text": "Porto Katsiki \u00e8 una delle spiagge dell'isola greca Lefkada. Situato a sud dell'isola, Porto Katsiki nasce a ridosso di una montagna e l'accesso alla spiaggia avviene solo attraverso scalini. La leggenda vuole che sia vicina al luogo da dove si \u00e8 gettata nel vuoto la poetessa Saffo."}
{"id": "1167299", "revid": "125849371", "url": "https://it.wikipedia.org/wiki?curid=1167299", "title": "Ferrovia Roma-Giardinetti", "text": "La ferrovia Roma-Giardinetti (detta anche Roma-Centocelle, e comunemente nota come Er Tranv\u00e9tto) \u00e8 una ferrovia a scartamento ridotto che presta servizio urbano all'interno del comune di Roma. Corrispondente a buona parte della tratta urbana della ferrovia Roma-Fiuggi-Alatri-Frosinone, dal 2015 \u00e8 in servizio solamente il tratto che va da Roma Laziali, nei pressi della stazione Termini, alla stazione di Centocelle.\nLa linea \u00e8 di propriet\u00e0 di Roma Capitale ed \u00e8 affidata ad ATAC che vi opera in qualit\u00e0 sia di gestore dell'infrastruttura sia di impresa ferroviaria.\nStoria.\nLa linea utilizza la parte urbana del tracciato della linea ferroviaria a scartamento ridotto Roma-Fiuggi-Alatri-Frosinone che inizialmente univa Roma a Fiuggi e a Frosinone.\nA due anni dal completamento dei lavori di ammodernamento delle stazioni di Fontana Candida, Borghesiana, Bolognetta, Finocchio, Graniti e del nuovo capolinea Pantano, dal 7 luglio 2008 la linea terminava la corsa a Giardinetti, in quanto la tratta Giardinetti-Pantano era gi\u00e0 oggetto di cantieri della nuova linea C della metropolitana di Roma, la quale usufruisce di tale tratta in forma esclusiva. La linea C, che parte dal capolinea Monte Compatri-Pantano, corre in superficie fino alla stazione di Giardinetti e da qui inizia la tratta sotterranea lungo tutto il rimanente tracciato.\nIl 30 novembre 2009 l'allora assessore comunale alla mobilit\u00e0 del comune di Roma Sergio Marchi annunci\u00f2 che la Roma-Giardinetti avrebbe dovuto essere tramutata in linea tranviaria, e che i lavori avrebbero dovuto iniziare dopo il completamento della linea C.\nIl 6 luglio 2014 la linea venne interrotta all'altezza dallo scavalco con le linee per Napoli, Frascati, Albano Laziale e Velletri a causa della formazione di una voragine poco dopo l'uscita dalla fermata di Porta Maggiore. Il 23 settembre la circolazione sul tratto sospeso viene ripristinata.\nNel 2014, a seguito dell'apertura della prima tratta della linea C, si avvi\u00f2 una discussione sul futuro della linea. In un articolo apparso nel gennaio 2015 sul quotidiano romano Il Tempo, si ipotizzava la cessione dell'infrastruttura da parte della Regione Lazio a Roma Capitale che ne avrebbe poi disposto la chiusura con relativo smantellamento degli impianti. La stessa ATAC chiese nel maggio dello stesso anno la cessione della propriet\u00e0 all'amministrazione della citt\u00e0. Tuttavia, il flusso di passeggeri sulla linea risult\u00f2 agli inizi del 2015 molto pi\u00f9 alto di quello della linea C e pertanto furono ipotizzati anche un prolungamento della linea fino a Piazza dei Cinquecento o, nuovamente, un suo riutilizzo come linea tranviaria.\nIl 19 marzo 2015 l'assessore alla mobilit\u00e0 Guido Improta specific\u00f2 che la linea non sarebbe stata dismessa e che era allo studio un suo prolungamento verso il campus universitario di Tor Vergata. Parte del materiale rotabile, che in alcuni casi raggiunge gli 80 anni di et\u00e0, sarebbe stato esposto nel Parco Museale ATAC.\nIl 3 agosto 2015, la linea fu limitata a Centocelle, sicch\u00e9 venne chiuso il tratto Centocelle-Giardinetti per parziale sovrapposizione con la linea C della metropolitana.\nNel 2020 la sindaca di Roma Virginia Raggi annunci\u00f2 la trasformazione della linea in metrotranvia, con un prolungamento fino a Tor Vergata e la denominazione di linea G rispetto alla metropolitana e di linea 11 rispetto alla rete tranviaria. Nel giugno 2020 il Ministero delle infrastrutture e dei trasporti stanzi\u00f2 oltre 200 milioni di euro per i lavori, da iniziare nel 2022 e concludersi nel 2024. Con DPCM 5 agosto 2021, il governo Draghi nomin\u00f2 appositi commissari straordinari per il completamento di 44 opere infrastrutturali, tra cui anche la trasformazione in metrotranvia della Roma-Giardinetti, affidata a Paolo Delli Veneri. In vista di questo intervento, nel dicembre 2021 \u00e8 stato deliberato che la propriet\u00e0 della linea passi dalla regione Lazio al comune di Roma.\nCaratteristiche.\nLa linea \u00e8 una ferrovia a doppio binario e scartamento ridotto da . Tra le fermate di Porta Maggiore e Ponte Casilino \u00e8 presente un tratto di binario interallacciato: a causa dell'esiguit\u00e0 dello spazio disponibile, i due tracciati si sovrappongono in parte l'uno nell'altro; ad un osservatore esterno sembra, in apparenza, un tratto a binario semplice, ma le due direzioni d'esercizio rimangono separate. La circolazione dei treni in quel tratto \u00e8 regolata da blocco automatico.\nIl servizio esercitato \u00e8 di tipo tranviario: per esempio negli incroci stradali il segnalamento semaforico adottato \u00e8 quello di tipo tranviario. La circolazione dei treni \u00e8 a destra.\nLa linea \u00e8 elettrificata in corrente continua con tensione da 1.650 V e si sviluppa per .\nPercorso.\nLa stazione di testa, denominata \"Roma Laziali\", si trova in via Giovanni Giolitti, nei pressi della stazione di Roma Termini.\nLa linea prosegue in sede riservata lungo via Giolitti giungendo a Porta Maggiore, dove la fermata \u00e8 posta nei pressi dei fornici sotto le mura aureliane. Da Porta Maggiore si diramava un tempo, per raggiungere lo scalo merci della linea, un binario che percorreva Viale dello Scalo San Lorenzo. Attraversato a raso piazzale Labicano e le linee tranviarie urbane che lo percorrono, la Roma-Giardinetti prosegue in sede propria in parte al centro e in parte su di un lato di via Casilina servendo i quartieri periferici dell'Urbe, come Torpignattara e Centocelle.\nCentocelle \u00e8 una stazione a quattro binari dalla quale fino al 1982 si diramava un'asta a doppio binario in direzione di piazza dei Mirti. Questa diramazione percorreva in sede riservata via Tor de' Schiavi, via delle Camelie e via dei Castani.\nIl capolinea periferico della linea denominato Giardinetti, \u00e8 posto immediatamente all'esterno del Grande Raccordo Anulare. Dal 3 agosto 2015 la linea \u00e8 limitata alla stazione di Centocelle che si trova in mezzo alla Casilina tra il deposito della linea e il Parco di Centocelle.\nLuoghi di interesse.\nAttraverso la ferrovia Roma Laziali-Giardinetti \u00e8 possibile raggiungere i seguenti luoghi di interesse: Piazza Vittorio, Porta Maggiore, i quartieri Prenestino-Labicano, Torpignattara e Prenestino-Centocelle, con l'ospedale \"Vannini - Figlie di San Camillo\", il parco di Villa De Sanctis, le Catacombe dei Santi Marcellino e Pietro, il Mausoleo di Elena e il Parco archeologico di Centocelle.\nTraffico.\nIl servizio viene espletato dall'ATAC con corse cadenzate generalmente ogni 7 minuti dalle ore 6 alle ore 20, ogni 10 minuti nelle altre fasce orarie. Le corse vengono sospese dalle 22:30 alle 5:00.\nMateriale rotabile.\nIl materiale rotabile deriva da quello della ferrovia Roma-Fiuggi-Alatri-Frosinone.\n\"Dotazione elettromotrici che effettuano regolare servizio urbano sulla linea Roma Laziali-Pantano all'anno 2006 / gestore Met.Ro. spa\"\n\"Questi tre gruppi sono stati tutti ammodernati tra il 1960 e il 1961.\"\nOltre alle elettromotrici il parco rotabili \u00e8 composto anche da due gruppi di elettrotreni:\nOltre al materiale di trazione esistono anche 28 rimorchiate pilota suddivise in quattro gruppi:\nComposizioni bloccate.\nIl materiale rotabile circola sempre in composizioni bloccate.\n\"Questi dati si riferiscono al materiale rotabile prima della chiusura della tratta Giardinetti-Pantano.\"\n\"Motrici Gruppo 0 (Rp-M+Rp)\"\nLa composizioni di questo gruppo sono 121-01+054, 123-02+058 da 324 posti pi\u00f9 la 122-03 da 230 posti. La EM 01 e rispettive RP 121 e 054 non in servizio a causa di incidente.\n\"Motrici Gruppo 100 (Rp-M+R)\"\nLe composizioni sono 107-103+085, 101-105+084 e 104-106+082 da 332 posti pi\u00f9 la composizione 109-110 da 230 posti.\nIl complesso 109-110 mantiene i colori storici STEFER.\n\"Motrici Gruppo 420 (Rp-M-Rp)\"\nLe composizioni sono 062-420-064, 056-421-063, 051-422-057, 060-423-061, 068-424-071, 066-425-069, 059-426-067, 052-428-065 e 050-429-055, tutte da 280 posti. Le EM 426 e relativi rimorchi pilota ed EM 428 con relativi rimorchi non sono in servizio a causa di incidenti. La EM 429 e relativi rimorchi risulta alienata.\nElettrotreni Gruppo 820 a tre casse\nET 820 - ET 823 - ET 825 in servizio. ET 822 - ET 824 non in servizio causa ripristino carrelli motore. ET 821 in lavorazione per reimmissione in servizio dopo lavorazioni da recupero a seguito di incidente.\nElettrotreni Gruppo 830 a due casse\nET831 - ET832 - ET834 in servizio. ET 833 - ET 836 non in servizio causa ripristino carrelli motore. ET 835 in lavorazione per ripristino organo di accoppiamento automatico e prossima alla riammissione in servizio."}
{"id": "1167301", "revid": "162271", "url": "https://it.wikipedia.org/wiki?curid=1167301", "title": "Gioachino Don Hugo Rosa", "text": ""}
{"id": "1167303", "revid": "1543377", "url": "https://it.wikipedia.org/wiki?curid=1167303", "title": "Tofane", "text": "Le Tofane (\"Tofanen\" in tedesco e \"Ra Tofanes\" in ladino ampezzano) sono un massiccio montuoso della catena delle Dolomiti orientali (Dolomiti Ampezzane), a ovest di Cortina d'Ampezzo e a nord ovest di San Vito di Cadore, la cui vetta pi\u00f9 alta si erge fino a 3244\u00a0m s.l.m.\nDescrizione.\nLe Tofane sono forse il massiccio pi\u00f9 maestoso tra tutte le montagne che si affacciano sulla conca ampezzana. Si estende sul versante occidentale della valle, tra il Passo Falzarego e la Val di Fanes, in direzione nord-sud, e conta tre vette principali, tutte con quota superiore ai 3.000 metri:\nLa Seconda e la Terza ospitavano un tempo piccoli ghiacciai, facenti parte del bacino del Piave; oggi tuttavia sono quasi completamente scomparsi, a causa del riscaldamento generale del clima alpino e della minore portata delle nevicate invernali.\nIl 25 gennaio 2009 un'importante valanga interess\u00f2 la zona, rendendo necessario l'intervento di squadre di soccorso dalle centrali confinanti.\nTerritorio.\nTotalmente appartenenti alla Provincia di Belluno, le Tofane sono circondate da tre valli principali: la Val di Fanes a nord, la Conca ampezzana a est e la Val Travenanzes a ovest, mentre il limite pi\u00f9 meridionale del massiccio \u00e8 per cos\u00ec dire rappresentato dal Passo Falzarego (2.109\u00a0m s.l.m.), che mette in comunicazione l'Ampezzo con Livinallongo.\nLe vie principali per l'accesso al massiccio sono rappresentate dalla SS 48 delle Dolomiti a sud, passante appunto per il Falzarego, e dalla SS 51 di Alemagna, che percorre la Val di Fanes e collega Cortina a Dobbiaco.\nCostruita nella seconda met\u00e0 del XX secolo e divisa in tre tronconi, la funivia \"Freccia nel Cielo\" \u00e8 il pi\u00f9 diretto mezzo di trasporto per raggiungere la cima della Tofana di Mezzo. La base (1.250\u00a0m s.l.m.), o prima stazione, si trova infatti nel pieno centro di Cortina, proprio davanti al famoso \"Stadio Olimpico\" del ghiaccio. La seconda stazione, a 1.778\u00a0m d'altitudine, \u00e8 invece situata all'altezza del cosiddetto \"Col Drusci\u00e8\", noto soprattutto per le due omonime piste da sci che da l\u00ec scendono verso il paese. Dalla terza stazione (2.472\u00a0m s.l.m.), chiamata \"Ra Vales\" (dal ladino, \"le valli\"), si pu\u00f2 godere di un panorama della Conca e di tutti i monti circostanti, e ospita numerosi tracciati sciistici collegati alla Tofana di Rozes tramite la \"Forcella Rossa\". Infine il capolinea, detto \"Cima Tofana\", \u00e8 situato sulla vetta pi\u00f9 alta dell'intero massiccio, a 3.191\u00a0m s.l.m. Per ragioni di sicurezza, in inverno quest'ultima stazione \u00e8 chiusa ai turisti e non raggiungibile tramite funivia.\nAttivit\u00e0 turistiche.\nA seguito del boom turistico ampezzano, le Tofane sono diventate una delle maggiori attrazioni di tutte le Dolomiti, nonch\u00e9 uno dei pi\u00f9 conosciuti simboli delle Alpi italiane. Per questo motivo, a partire dalla fine dell'Ottocento, sul massiccio sono stati costruiti numerosi rifugi alpini e sono stati aperti sentieri, vie ferrate e piste da sci.\nRifugi.\nCinque sono i principali rifugi presenti nell'area delle Tofane, in cui i turisti estivi e invernali possono trovare vitto e alloggio:\nEscursionismo.\nIn estate, per chi ama l'escursionismo, le Tofane possono offrire una cospicua variet\u00e0 di sentieri di tutte le difficolt\u00e0. Tra questi ricordiamo:\nAscensioni.\nTofana di Rozes:\nTofana di Mezzo:\nTofana di Dentro:\nAlpinismo.\nLa prima ascensione assoluta sul gruppo delle Tofane fu compiuta dall'austriaco Paul Grohmann e dall'ampezzano Francesco Lacedelli, che conquistarono la vetta della Tofana di Mezzo il 29 agosto 1863. La cima della Tofana di Rozes fu raggiunta esattamente un anno dopo, il 29 agosto 1864, dai due alpinisti suddetti e dai compagni di scalata Santo Siorpaes e Angelo Dimai, entrambi ampezzani. Infine, la Tofana de Inze fu conquistata il 27 agosto del 1865 sempre da Paul Grohmann accompagnato da Angelo Dimai. Dopo la conquista delle vette principali si pass\u00f2 alle pareti: la gigantesca parete sud-est della Tofana di Rozes fu conquistata nel 1901 dalle baronesse Ilona e Rolanda von E\u00f6tv\u00f6s con le guide Angelo Dimai, Giovanni Siorpaes e A. Verzi. Questo itinerario sale dapprima nel grande canalone fino all'anfiteatro, poi per cenge e camini sale la parete sinistra dello stesso anfiteatro fino allo spigolo con la parete sud, dove compie una lunga ed esposta traversata per poi terminare in vetta. Questa via \u00e8 tuttora considerata una classica delle Dolomiti.\nStoria.\nCome gran parte delle cime cadorine e altoatesine, le Tofane furono teatro di cruenti scontri armati tra truppe italiane e austro-ungariche durante il corso della Prima guerra mondiale. Nel 1915, all'entrata in guerra dell'Italia, il fronte meridionale austriaco si trovava completamente sguarnito, e per questo i comandi militari asburgici decisero di abbandonare l'Ampezzo per trincerarsi in posizioni strategiche meglio difendibili. Lo Stato Maggiore austro-ungarico, conscio dell'insufficienza di uomini e difese, si era gi\u00e0 rassegnato alla perdita del Sud Tirolo.\nL'ala sinistra della 4\u00aa armata italiana, risalito il Cadore e occupata Cortina d'Ampezzo (29 maggio 1915), cominci\u00f2 ad assediare le roccaforti nemiche sui versanti meridionale e orientale delle Tofane, fino ad impadronirsi, il 7 luglio, di \"Cima Bois\" e \"Forcella Bois\". Il 15 luglio, giunta l'artiglieria pesante, gli italiani cominciarono a bombardare le linee di difesa austriache (Landro, Prato Piazza-Pl\u00e4tzwiese e Valparola); il 20 dello stesso mese, perse la vita sul massiccio il generale Antonio Cantore, comandante della 2\u00aa divisione italiana, freddato dal fuoco nemico durante un giro di ricognizione.\nDopo un lungo periodo di stallo, con continui bombardamenti e numerosi morti e feriti da entrambi gli schieramenti, un \"commando\" di volontari feltrini, guidati dal tenente Dazio De Faveri, riusc\u00ec ad impossessarsi della vetta della Tofana di Rozes. Tuttavia, tra quest'ultima e la Cima Bois resisteva ancora il cosiddetto \"Castelletto\", un torrione roccioso a cavaliere della Val Costeana e della Val Travenanzes, del tutto inaccessibile dal basso, che rimase in mano austriaca fino all'11 luglio 1916, quando gli italiani lo fecero saltare con una potente mina da 35 tonnellate di esplosivo: in quell'occasione perirono circa 150 soldati ungheresi e austriaci. Ma il fronte non avanz\u00f2.\nTra il luglio e il settembre del '16, i militari del regio esercito italiano continuarono gradualmente l'avanzata sul massiccio, respingendo gli asburgici sulla linea \"Lagazuoi-Furcia Rossa\" e rafforzando l'invasione della Val Travenanzes sul versante occidentale, conquistando il cosiddetto \"masar\u00e9\" tra le Tofane di Rozes e di Mezzo, e raggiungendo i 2.886\u00a0m s.l.m. della Tofana de Inze. Il fronte sul massiccio rimase in stallo fino al novembre del 1917, quando, a seguito della disfatta di Caporetto, i soldati italiani combattenti in tutto l'Ampezzo furono richiamati d'urgenza a sud e costretti ad abbandonare le proprie posizioni, per creare un nuovo fronte sul fiume Piave, sul quale l'esercito austro-ungarico avrebbe trovato l'anno successivo la sconfitta totale e definitiva (Battaglia di Vittorio Veneto, 24 ottobre - 3 novembre 1918)."}
{"id": "1167304", "revid": "125375624", "url": "https://it.wikipedia.org/wiki?curid=1167304", "title": "I Rugrats", "text": "I Rugrats (\"Rugrats\") \u00e8 una serie televisiva animata nata su Nickelodeon, prettamente rivolta ad un pubblico di bambini. Una particolarit\u00e0 del disegno dei Rugrats \u00e8 la testa spropositatamente grande e il collo ed occhi piccoli.\nLa serie originale conta 172 episodi che sono stati trasmessi in Italia su Junior TV (con il primo doppiaggio), Mentre con il secondo doppiaggio viene trasmesso su Italia 1 il 28 novembre 1999 e in seguito replicato su Nickelodeon nel novembre 2004.\nNel 2003 viene trasmesso \"I Rugrats da grandi\" (\"All Grown Up!\"), lo spin-off della serie originale che narra le vicende dei Rugrats che vanno a scuola.\nNel luglio 2016 \u00e8 stato rivelato che Nickelodeon ha parlato con i creatori Klasky-Csupo e Paul Germain per fare un remake della serie. Il 16 luglio 2018 Nickelodeon annuncia un revival della serie e un film in \"live-action\", quest'ultimo in seguito cancellato.\nTrama.\nLa serie parla di un gruppo di lattanti che si lanciano in mille peripezie: si va da ritrovare casa partendo dai giardinetti pubblici dove sono stati lasciati dal nonno, alla ricerca del cane di famiglia, Spike. In ogni episodio la storia solitamente inizia e si conclude nel box pieno di giocattoli dove i Rugrats vengono messi dai genitori ad inizio episodio, in modo che non si allontanino. Parlano tra loro con un linguaggio che i grandi non riescono a capire, in cui spesso le parole sono storpiate.\nNella serie regnano sentimenti come l'amicizia e l'affetto, ma anche la cattiveria di cui i bambini possono essere inconsapevolmente responsabili. I padri dei bambini sono spesso in conflitto (anche se quasi sempre amichevole), dovuto a motivi futili: chi ha il prato pi\u00f9 bello, o chi ha il figlio pi\u00f9 intelligente. Sono famose le litigate tra Stu e Drew Pickles, che sono fratelli, e sono rispettivamente il padre di Tommy e quello di Angelica.\nPersonaggi.\nI bambini.\nCon il passare del tempo la serie si \u00e8 arricchita di ulteriori personaggi:\nSpinoff.\nLa serie ha avuto alcuni spin-off. I titoli in inglese sono: \nFilm.\nSono stati creati ben 3 film con protagonisti i Rugrats. I titoli in inglese sono:\nReboot.\n\u00c8 stata confermata per il 2021 una serie reboot. Dal cast originale torneranno Melanie Chartoff, Nancy Cartwright e Cheryl Chase nei ruoli di Didi, Chuckie e Angelica, mentre Michael Bell e Phil Proctor non torneranno nei ruoli di Chas, Drew e Howard, Tara Strong, la doppiatrice di Dil, insieme alla produzione, hanno confermato che il personaggio non comparir\u00e0 nella prima stagione, composta da 26 puntate. Le prime immagini del reboot sono state mostrate il 14 ottobre 2020. Il 18 marzo 2021, viene rivelato l'intero cast vocale, dove solo i bambini avranno le loro voci storiche, inclusa Kath Soucie, che doppier\u00e0 solo Phil e Lil DeVille, mentre il cast degli adulti viene completamente cambiato, La messa in onda della prima stagione \u00e8 prevista nel corso del 2021. In Italia, andr\u00e0 in onda nel corso del 2022, anch'esso con lo stesso cast."}
{"id": "1167312", "revid": "78273", "url": "https://it.wikipedia.org/wiki?curid=1167312", "title": "Arcidiocesi di Cilicia", "text": ""}
{"id": "1167314", "revid": "1543377", "url": "https://it.wikipedia.org/wiki?curid=1167314", "title": "The Best of 1990-2000", "text": "The Best of 1990-2000 \u00e8 il secondo greatest hits del gruppo musicale irlandese degli U2, uscito nei negozi nel novembre del 2002.\nDescrizione.\nContiene 16 tracce (nella sola versione vinile) 17 (nella sola versione CD), tra cui alcuni dei pi\u00f9 celebri che la band ha prodotto negli anni novanta pi\u00f9 l'inedito \"Electrical Storm\". Due di questi sono inediti, \"Eletrical Storm\" e \"The Hands That Built America\", mentre \"Numb\" e le canzoni dell'album Pop sono state remixate. Esiste, nella sola versione CD, una edizione a tiratura limitata che contiene un ulteriore cd con all'interno le B-sides del periodo. Il celebre tenore italiano Luciano Pavarotti interpreta insieme agli U2 il singolo \"Miss Sarajevo\".\nNello stesso anno, come \u00e8 accaduto alla precedente raccolta (\"The Best of 1980-1990\"), \u00e8 uscita una VHS omonima formata anche in DVD contenente gli stessi video dei singoli nella raccolta tranne \"The First Time\"."}
{"id": "1167317", "revid": "124931782", "url": "https://it.wikipedia.org/wiki?curid=1167317", "title": "Balor", "text": "Nella mitologia irlandese, Balor (variante grafica Balar), signore delle Isole Ebridi, era un capo dei Fomor, i leggendari antagonisti dei popoli invasori d'Irlanda. Era anche detto \"Bailcbemnioch\" \"Dai colpi possenti\" e \"Birugderc\" \"Occhio malvagio\".\nBalor ha un ruolo di primo piano nel pi\u00f9 importante dei testi mitologici irlandesi, il \"Cath Maige Tuired\" (IX secolo), dove \u00e8 narrato lo scontro tra i T\u00faatha D\u00e9 Danann e i Fomor, un tempo alleati, poi acerrimi nemici. In questo testo, Balor \u00e8 descritto come uno dei pi\u00f9 terribili capi trib\u00f9 Fomor impegnati nella seconda battaglia di Mag Tuired contro i T\u00faatha D\u00e9 Danann, per il possesso dell'irlanda.\nPadre di Balor era D\u00f3t figlio di Neit. Sua moglie aveva nome Ceithlenn. Balor aveva anche una figlia, a nome Ethne, la quale aveva sposato Cian dei T\u00faatha D\u00e9 Danann e gli aveva partorito L\u00fag, uno dei personaggi di spicco dell'epica delle invasioni.\nIl potere di Balor.\nLa caratteristica principale di Balor, descritta gi\u00e0 nelle fonti medievali, risiede in un potere terribile: Balor poteva paralizzare definitivamente qualunque persona sulla quale soltanto posasse lo sguardo del suo occhio destro. Tale occhio era normalmente chiuso, ma veniva aperto sul campo di battaglia da quattro uomini usando un manico adattato alla palpebra. In tal modo, egli poteva sterminare un intero esercito soltanto posandovi sopra lo sguardo.\nIl \"Cath Maige Tuired\" cos\u00ec descrive l'origine di tale potere:\nNel corso della seconda battaglia di Mag Tuired, Balor uccise lo stesso N\u00faada, re dei T\u00faatha D\u00e9 Danann, ma venne a sua volta ucciso da suo nipote L\u00fag, il figlio di sua figlia Ethniu, il quale militava presso le schiere danann. Sceso a battaglia contro il terribile capo fomoriano nonch\u00e9 nonno materno, L\u00fag scagli\u00f2 una pietra con la sua fionda e lo colp\u00ec proprio nell'occhio malefico. Questo gli attravers\u00f2 la testa e gli fuoriusc\u00ec dalla nuca, uccidendolo. Lo sguardo di quell'occhio si rivolse cos\u00ec contro l'esercito fomor, paralizzandolo. Il corpo di Balor cadde sulla sua stessa armata e tre volte nove guerrieri fomoriani morirono sotto il suo peso. La sua testa colp\u00ec il re dei fomoriani, Indech mac D\u00e9 Domnann, abbattendolo.\nLa profezia.\nIl \"Cath Maige Tuired\" attesta che Balor venne ucciso dalla pietra scagliata dal suo nipote L\u00fag, ma non entra nei dettagli su come abbia avuto tale discendente. Secondo l'antica narrazione, la nascita di L\u00fag sembra avvenuta in seguito a un matrimonio combinato:\nLa vicenda \u00e8 tuttavia svolta con interessanti particolari in una serie di racconti popolari trascritti dalla viva voce dei cantastorie e contadini irlandesi nel corso del XIX secolo. Alcune di queste versioni sono riportate nelle raccolte di fiabe di William Larminie (\"West-Irish Folk Tales and Romances\", 1893) e Jeremiah Curtin (Curtin 1894). Un'altra interessante variante si trova in un racconto riferito da John O'Donovan (1835) in nota a un'edizione da lui curata degli \"Annali dei Quattro Maestri\".\nSecondo la versione di Larminie, era stato profetizzato a Balor doveva essere ucciso dal figlio di sua figlia. Per sfuggire al proprio destino, egli aveva segregato Ethn\u00e9, in una torre di cristallo, sull'isola di Tory, in modo che non potesse mai incontrare un uomo e generare con lui un figlio. A questo punto, un giovane a nome \"Kian Mac Kontje\" (nel quale si riconosce tuttavia il Cian mac Cainte della tradizione medievale), capita sull'isola per riprendersi una mucca rubata da Balor. Ad aiutarlo nell'impresa \u00e8 Manann\u00e1n mac Lir, il quale chiede in cambio a Kian met\u00e0 di quanto otterr\u00e0 da quella spedizione. Giunto sull'isola, Kian penetra nella torre di cristallo e incontra Ethne. Tra i due giovani sboccia l'amore e ben presto la ragazza scopre di essere incinta. Il bimbo che nasce \u00e8 ovviamente L\u00fag, il quale viene portato in salvo in Irlanda da Kian. A questo punto Manann\u00e1n si fa avanti per avere met\u00e0 di quanto Kian ha ottenuto sull'isola, e non potendo tagliare in due il bimbo, Kian glielo affida. Nell'epilogo della vicenda si narra di come, una volta cresciuto, il ragazzo uccider\u00e0 il nonno Balor colpendolo all'occhio destro con una freccia, compiendo cos\u00ec il vaticinio. Le ragioni dell'uccisione, nel racconto di Larminie, appaiono quasi casuali: il ragazzo vede avvicinarsi una barca con sopra un uomo, scaglia un dardo e uccide l'uomo.\nNella versione di O'Donovan, il giovane si chiama \"MacKineely\". Egli raggiunge Ethne sull'isola con l'aiuto di una donna dei s\u00edde, Birog. Quando arriva il momento del parto, Ethne d\u00e0 alla luce tre gemelli. La notizia giunge all'orecchio di Balor il quale ordina che i tre neonati vengano affogati in un gorgo al largo della costa. L'uomo incaricato dell'infanticidio, avvolge i bambini in un telo ma, mentre li porta in una baia per annegarli, il fermaglio che chiude il fagotto si apre e uno dei bimbi scivola fuori. Birog lo raccoglie e lo trasporta a casa di MacKineely, che lo affida a suo fratello, il fabbro Gavida. Compiuto l'infanticidio, Balor crede di essere salvo, non sapendo che uno dei suoi nipoti \u00e8 sfuggito alla morte. Dopodich\u00e9 raggiunge MacKineely e lo uccide decapitandolo.\nMolti anni dopo, giunto all'officina di Gavida per rifornirsi di nuove armi, Balor comincia a vantarsi dell'uccisione di MacKineely, senza sospettare che l'aiutante del fabbro sia proprio suo nipote. A questo punto il ragazzo trae una barra di ferro incandescente dalla fornace e la caccia nell'occhio malefico del nonno. Cos\u00ec, il figlio vendica la morte del padre e porta a compimento la profezia.\nIl lago dell'occhio.\nUna leggenda toponomastica narra che, quando Balor venne ucciso da L\u00fag, l'occhio di Balor era ancora aperto quando cadde la prima volta faccia a terra. Perci\u00f2 lo sguardo del suo occhio cre\u00f2 un buco nel terreno. Molto tempo dopo, il buco si riemp\u00ec d'acqua e divenne un piccolo lago che oggi \u00e8 conosciuto come Loch na S\u00fail, o \"Lago dell'Occhio\", che \u00e8 situato nella contea di Sligo.\nMitologia comparata.\nLa vicenda ricorda molto da vicino la leggenda greca molto pi\u00f9 antica di Perseo. Anche qui a re Acrisio viene profetizzato che trover\u00e0 la morte per mano del figlio di sua figlia, e cos\u00ec rinchiude Danae in una torre. Ma, visitata da Zeus sotto forma di una pioggia dorata, Danae d\u00e0 alla luce un figlioletto, Perseo. Acrisio rinchiude madre e figlio in una cassa e li getta in mare. Perseo naturalmente si salva e, dopo molte avventure, uccide casualmente il nonno lanciando un disco in una gara di atletica. Inoltre, anche nella leggenda di Perseo, vi \u00e8 il motivo dello sguardo che uccide, anche se qui \u00e8 spostato sul personaggio di Medusa, uccisa da Perseo in una delle sue imprese.\nIl sinistro potere di impietrire chiunque con un solo sguardo, accomuna Balor a una schiera di esseri consimili nelle mitologie di tutto il mondo, di cui Medusa \u00e8 forse l'esempio pi\u00f9 eclatante e famoso, ma ve ne sono altri. Il mitema risale forse al Humbaba dell\"'Epopea di Gilgame\u0161\", in origine una divinit\u00e0 elamitica, i cui \"sette splendori\" atterrivano e accecavano gli uomini che penetravano nel suo regno. Il personaggio che \u00e8 pi\u00f9 vicino a Balor, tanto da essergli quasi omologo, \u00e8 il gallese Yspaddaden Penkawr, il capo dei giganti presente nel racconto \"Culwch e Olwen\", nel \"Mabinogion\" gallese, la cui palpebra veniva sollevata da un certo numero di uomini.\nInfluenze.\nNelle ambientazioni standard del gioco di ruolo Dungeons &amp; Dragons Balor \u00e8 il nome di un tipo di Demone di alto rango molto potente.\nIn Castlevania: Aria of Sorrow e nel suo seguito Dawn of Sorrow \u00e8 un boss dalle dimensioni imponenti che attacca usando i pugni e un raggio molto distruttivo, sparato appunto dal suo occhio destro.\nNel videogioco Odin Sphere, l'enorme arma magica usata da Odino si chiama Balor.\nIl pro-wrestler irlandese Fergal Devitt, conosciuto in WWE come Finn B\u00e1lor, deve parte del suo ring name proprio a questa figura mitologica. Inoltre, durante gli incontri pi\u00f9 importanti in pay-per-view, si presenta con un particolare body paint, adottando il personaggio del \"Demon King\", e spesso porta l'\"occhio malvagio\" di Balor raffigurato sulla schiena.\nIn Assassin\u2019s Creed Valhalla: L\u2019ira dei Druidi, fa la sua comparsa come boss segreto."}
{"id": "1167318", "revid": "484362", "url": "https://it.wikipedia.org/wiki?curid=1167318", "title": "Prolacertiformes", "text": "I prolacertiformi (Prolacertiformes), conosciuti anche con il nome di protorosauri (Protorosauria), sono un ordine estinto di rettili diapsidi, vissuti tra il Permiano superiore e il Triassico superiore (tra 250 e 210 milioni di anni fa).\nUna grande variet\u00e0 di forme.\nNonostante fossero un piccolo gruppo, i prolacertiformi svilupparono una grande variet\u00e0 di forme: vi erano animali terrestri simili a lucertole (ad esempio \"Protorosaurus\" e \"Macrocnemus\"), altri invece erano dotati di un lunghissimo collo ed erano almeno in parte acquatici (come \"Tanystropheus\"), e altri ancora possedevano membrane atte a planare e con ogni probabilit\u00e0 vivevano sugli alberi (come \"Sharovipteryx\"). Altri enigmatici gruppi di rettili sono stati attribuiti a quest'ordine, come i drepanosauridi, \"Longisquama\" e gli pterosauri. Di recente, per\u00f2, alcuni studiosi (tra i quali Senter, 2004) hanno assegnato i drepanosauri e \"Longisquama\" a un altro gruppo, gli arboricoli avicefali, mentre gli pterosauri sono oggi considerati arcosauri. \nEvoluzione.\nIn generale, la forma del corpo di molti generi assomiglia molto a quella dei lepidosauri primitivi; in effetti una delle forme pi\u00f9 note (\"Prolacerta broomi\") fu per lungo tempo posta vicino all'origine delle lucertole, anche a causa di una riduzione della barra temporale, caratteristica che si riscontra proprio nei lepidosauri primitivi. Solo studi pi\u00f9 recenti hanno permesso di porre i protorosauri vicino all'origine degli arcosauri, nell'ambito degli arcosauromorfi. Tra le forme pi\u00f9 antiche, da ricordare \"Protorosaurus\", del Permiano superiore della Germania; da forme a esso simili derivarono i prolacertidi, come \"Prolacerta\", agili predatori terrestri. Nel Triassico medio si svilupparono invece forme pi\u00f9 piccole e insettivore (\"Macrocnemus\") cos\u00ec come grandi animali dal lunghissimo collo (ad esempio \"Tanystropheus\"), forse predatori di animali marini. L'enigmatico \"Sharovipteryx\", dotato di membrane tra gli arti, sembrerebbe essersi sviluppato da rettili simili a \"Macrocnemus\".\nClassificazione.\nInfraclasse Archosauromorpha"}
{"id": "1167319", "revid": "22356", "url": "https://it.wikipedia.org/wiki?curid=1167319", "title": "Prolacertiformi", "text": ""}
{"id": "1167321", "revid": "80175", "url": "https://it.wikipedia.org/wiki?curid=1167321", "title": "Fortezza di San Gallo", "text": ""}
{"id": "1167323", "revid": "1305772", "url": "https://it.wikipedia.org/wiki?curid=1167323", "title": "Haydn (disambigua)", "text": ""}
{"id": "1167326", "revid": "287204", "url": "https://it.wikipedia.org/wiki?curid=1167326", "title": "Wonderwall Music", "text": "Wonderwall Music \u00e8 il primo album solista di George Harrison, uscito il 1\u00ba novembre 1968 su etichetta Apple Records.\nL'album \u00e8 la colonna sonora del film \"Onyricon\" (\"Wonderwall\").\nSebbene composto interamente da lui, George Harrison non compare mai nell'album, il cui stile \u00e8 una commistione tra musica indiana e occidentale. Infatti met\u00e0 dell'album fu registrato a Bombay da musicisti indiani, met\u00e0 a Londra da musicisti inglesi.\nTra i musicisti inglesi compaiono i Remo Four e (si dice) sotto pseudonimo Eric Clapton e Ringo Starr.\nL'album non entr\u00f2 nelle classifiche inglesi, ma raggiunse incredibilmente il 49\u00ba posto in quelle americane, probabilmente per il solo fatto che si trattava di una pubblicazione di un componente dei Beatles.\nIl titolo dell'album, qualche anno dopo (1995), sar\u00e0 di ispirazione per una canzone degli Oasis, chiamata appunto \"Wonderwall\".\nRistampa su CD.\nL'album \u00e8 stato ristampato su CD nel 1992, senza tracce bonus ma con un libretto di 12 pagine, con numerose foto tratte dal film.\nCuriosit\u00e0.\nNelle session londinesi i Remo Four registrarono un singolo intitolato \"In the first place\" con la collaborazione e la produzione di George Harrison.\nLa canzone doveva inizialmente apparire sulla colonna sonora. Scartata questa possibilit\u00e0, si opt\u00f2 per una pubblicazione parallela su 45 giri.\nIn realt\u00e0 la canzone rimase inedita fino al 1999, anno in cui finalmente l'etichetta Pilar pubblic\u00f2 la canzone su singolo (sia CD che 7\")."}
{"id": "1167327", "revid": "729019", "url": "https://it.wikipedia.org/wiki?curid=1167327", "title": "Porta Nuova (Pisa)", "text": "La Porta Nuova, oltre che un quartiere di Pisa, \u00e8 una porta delle mura cittadine.\nNelle immediate vicinanze, vi \u00e8 inoltre un importante polo multidisciplinare dell'Universit\u00e0 di Pisa, denominato appunto Polo Porta Nuova.\nAll'esterno della porta si trova la piccola Piazza Manin con alcuni piccoli negozi di souvenir oltre ad una entrata dell'ospedale Santa Chiara.\nStoria.\nLa porta fu aperta nelle preesistenti mura medioevali dall'allora Duca di Firenze Cosimo I de' Medici nel 1562 ed \u00e8 nota come \"Nuova\" in quanto pi\u00f9 recente rispetto alle originali Porta del Leone e Porta Santa Maria come ingresso alla piazza del Duomo.\nDurante la prima guerra mondiale, era presente un binario proveniente dalla stazione di San Rossore, che con un varco accanto alla porta, entrava direttamente all'ospedale Santa Chiara per trasportare i feriti provenienti dal fronte. Tale apertura \u00e8 ancora esistente.\nFino al 1953 sotto la Porta Nuova passava la Linea 1 della rete tranviaria di Pisa, che collegava la stazione centrale a Piazza Duomo."}
{"id": "1167334", "revid": "1958759", "url": "https://it.wikipedia.org/wiki?curid=1167334", "title": "FinecoBank", "text": "FinecoBank S.p.A. \u00e8 una banca diretta multicanale indipendente con oltre clienti che offre servizi di banking, credit, trading e investimento.\nDispone di una delle maggiori reti di consulenti finanziari in Italia, con oltre 2\u00a0570 Personal Financial Advisor, un network di oltre 390 Fineco Center e un patrimonio totale clienti di 85 miliardi di euro, di cui circa 34,4 miliardi nel segmento Private Banking. Fineco \u00e8 anche leader in Italia nel trading online, con una quota pari al 24,75% nella classifica \"Equity\". Dal 2 luglio 2014 \u00e8 quotata alla Borsa di Milano, dove \u00e8 presente nell'indice FTSE MIB.\nStoria.\nFineco nasce ufficialmente nel 1982 con la denominazione di \"GI-FIN S.r.l.\", diventando qualche mese pi\u00f9 tardi una societ\u00e0 per azioni.\nL'anno successivo incorpora Istituto per le Cessioni del Quinto S.p.A., trasformandosi in \"Novara ICQ S.p.A.\", entrando nel gruppo Banca Popolare di Novara.\nNel 1996 viene ceduta a Banco Popolare di Brescia e varia la sua denominazione in \"ICQ Banca Cisalpina S.p.A.\"; nel 1999 viene ribattezzata \"Fin-Eco Banca ICQ S.p.A.\", parte del gruppo Bipop Carire e apre il servizio retail di trading online in Italia.\nA fine 1999 Fineco diventa una vera banca e lancia il primo conto corrente remunerato in Italia.\nNei mesi successivi vengono aggiunti i servizi di conto corrente e il servizio si trasforma da conto di deposito a conto completo, con carte di pagamento, assegni, ricariche telefoniche e tutto ci\u00f2 che oggi \u00e8 parte dell'offerta Fineco.\nAl 2001 Fineco raggiunge quota 250\u00a0000 clienti.\nNel 2002 segue Bipop Carire, diventando una banca di Capitalia, dove assume l'attuale denominazione FinecoBank S.p.A. e viene inquadrata sotto FinecoGroup S.p.A., che le concede in affitto il ramo d'azienda che comprende la gestione di tutti i promotori finanziari di Bipop, Fineco e anche Banca Manager.\nEntrata nel Gruppo UniCredit.\nA seguito della fusione per incorporazione in UniCredit S.p.A. di Capitalia S.p.A., avvenuta nel 2008, incorpora cos\u00ec le attivit\u00e0 di Xelion, che allora era la banca multicanale di UniCredit, mentre cede a UniCredit Consumer Financing Bank S.p.A. e UniCredit Banca per la Casa S.p.A., i business relativi alle cessioni del quinto (Fineco Prestiti S.p.A.) e alle erogazioni di mutui (Fineco Crediti S.p.A.).\nIl 7 giugno 2017 Fineco lancia le attivit\u00e0 anche nel Regno Unito, attraverso un conto dedicato ai residenti UK.\nNel 2018 nasce Fineco Asset Management (FAM), societ\u00e0 irlandese con il compito di gestire fondi di fondi.\nUscita dal Gruppo UniCredit.\nL'8 maggio 2019 UniCredit ha ceduto sul mercato il 17% delle azioni di FinecoBank rimanendo con solo il 18% senza pi\u00f9 essere l'azionista di controllo.\nL'8 luglio successivo UniCredit ha ceduto anche la quota residua, di conseguenza FinecoBank non \u00e8 pi\u00f9 una societ\u00e0 del Gruppo UniCredit, diventando cos\u00ec indipendente.\nQuotazione in Borsa.\nDal 2 luglio 2014 \u00e8 quotata alla Borsa di Milano sul segmento MTA con una capitalizzazione iniziale di 2,24 miliardi di euro corrispondente ai 3,70 euro per azione del prezzo dell'IPO.\nDal 1\u00ba aprile 2016 il titolo FinecoBank entra a far parte del FTSE MIB e dal 2017 entra anche nello Stoxx Europe 600."}
{"id": "1167339", "revid": "1494169", "url": "https://it.wikipedia.org/wiki?curid=1167339", "title": "Sarare", "text": "Il termine Sarare"}
{"id": "1167345", "revid": "765341", "url": "https://it.wikipedia.org/wiki?curid=1167345", "title": "Palazzo Pepi", "text": " \nPalazzo Pepi si trova in via de' Pepi 7 a Firenze.\nStoria.\nIl palazzo risale agli inizi del Quattrocento e venne ingrandito tra il 1441 e il 1553 grazie all'acquisto di alcune case confinanti, alcune delle quali di propriet\u00e0 della famiglia Bonfanti. Pass\u00f2 nei secoli a vari esponenti di famiglie nobiliari, come i Serragli, gli Strozzi e i Pucci, fino a pervenire nel 1653 alla famiglia Pepi, che aveva oramai assunto grande rilievo nella vita sociale della citt\u00e0 (essi danno il nome alla stretta via). Questi, pur salvaguardando molti elementi, provvidero a vari lavori fino a conferire all'edificio l'aspetto attuale. \nParte dell'edificio \u00e8 occupato da una struttura ricettiva. Il palazzo appare nell'elenco redatto nel 1901 dalla Direzione Generale delle Antichit\u00e0 e Belle Arti, quale edificio monumentale da considerare patrimonio artistico nazionale.\nArchitettura.\nLa facciata del palazzo presenta ancora alcuni elementi quattrocenteschi, come le lunghe file di finestre centinate su cornici marcapiano al primo e al secondo piano, o il portale con cornoamentio ad arco a sesto acuto poggiante su mensole, mentre le finestre inginocchiate del pian terreno furono aggiunte durante gli amplaimenti voluti dai Pepi nel Seicento. A questo stesso periodo sono da riferire le modifiche al portone cinquecentesco, ampliato con due mensole per permettere il passaggio delle carrozze. \nOltrepassato il portone e superato l'ampio androne, l'edificio si mostra articolato attorno ad un cortile interno, da segnalare per una ricchissima decorazione a graffito (interrotta da alcuni ovali con pitture murali raffiguranti figure femminili allegoriche), sul lato est oramai compromessa nonostante gli interventi di recupero documentati al 1911 e al 1934 (alcuni saggi di pulitura lasciano comunque intravedere la possibilit\u00e0 di un recupero anche se parziale e frammentario), ma sulla parete sud in ottime condizioni e restaurata nel 1999 (in parallelo con un intervento di restauro della facciata). \nIl programma decorativo dei graffiti fu realizzato verso il 1570 ed occupa la parete in tutta la sua larghezza al di sopra di alcuni archi appena in rilievo (dove un tempo si apriva la loggia verso il giardino), per un totale di circa due terzi di superficie disponibile. Le rappresentazione si compone di elementi vegetali e creature fantastiche, in una griglia modulare schematizzabile in quattro aree principali:\nNella parte inferiore sono alcune nicchie che un tempo dovevano contenere, a rendere ancor pi\u00f9 magnifico l'ambiente, sculture. I capitelli delle colonne (oggi parzialmente incassate nel muro) sono finemente scolpiti e risalgono al Quattrocento. Da segnalare anche la secolare pianta d'acacia posta su un lato del cortile, che contribuisce non poco con il suo monumentale tronco contorto alla suggestione del luogo. \nIn origine il cortile portava al giardino tramite una loggia non pi\u00f9 esistente. Sul lato si trova anche un ex passaggio coperto al primo piano, sorretto da archetti e mensole sagomate, risalente al periodo a cavallo tra Quattro e Cinquecento.\nCuriosit\u00e0.\nNell'appartamento del primo piano del palazzo abit\u00f2 per 3 anni (1934-1937) Piero Bargellini."}
{"id": "1167348", "revid": "339392", "url": "https://it.wikipedia.org/wiki?curid=1167348", "title": "Il castello di Cagliostro", "text": ""}
{"id": "1167351", "revid": "76963", "url": "https://it.wikipedia.org/wiki?curid=1167351", "title": "Al Stewart", "text": "Divenne noto per \"Year of the Cat\", singolo tratto dal suo omonimo album del 1976 il quale, sebbene in termini numerici non sia il suo maggior successo commerciale, \u00e8 tuttavia quello per il quale \u00e8 maggiormente ricordato, anche se la sua vena artistica e il suo stile gi\u00e0 si erano delineati in lavori precedenti quale \"Past, Present and Future\" del 1973, che costituiscono ancora oggi la fonte d'ispirazione e la cifra stilistica di Stewart.\nNel corso della sua pi\u00f9 che cinquantennale carriera ha collaborato con artisti e produttori vari, tra i quali Alan Parsons, Jimmy Page e Tori Amos.\nBiografia.\nLa gavetta folk.\nScozzese di Glasgow, gira per alcuni anni la Gran Bretagna. A Bournemouth, dove vive parecchi anni, conosce Robert Fripp (da cui prende alcune lezioni di chitarra), Andy Summers, Greg Lake e diventa membro della band del dj Tony Blackburn). Quindi si trasferisce a Londra e pubblica due album alla fine degli anni sessanta: \"Bedsitter Images\" (con sofisticati arrangiamenti orchestrali) e \"Love Chronicles\" (in cui suona Jimmy Page e che si distingue per la canzone omonima, della durata di 18 minuti, che nel testo contiene il termine \"fottere\"). \"Love Chronicles\" verr\u00e0 votato miglior album folk dell'anno dalla rivista \"Melody Maker\".\nIspirato da Bob Dylan, scrive canzoni folk intimiste e romantiche, apprezzate soprattutto nel circuito dei college e dei folk clubs della capitale (\"Bunjie's\" e \"Les Cousins\"), dove si esibisce insieme a Sandy Denny, Third Ear Band, Roy Harper, Jackson C. Frank, Peter Bellamy, Ralph McTell, Fairport Convention, Incredible String Band. L'americano Paul Simon \u00e8 suo vicino d'appartamento, a Soho. Nel 1970 esce \"Zero She Flies\". Nel 1972 pubblica \"Orange\", album in cui suona Rick Wakeman e in cui Stewart si misura con il \"maestro\" Dylan eseguendo la cover di \"I Don't Believe You\".\nIl 1974 \u00e8 l'anno della scoperta dell'America: Al Stewart scopre di avere un nutrito seguito negli Stati Uniti. Dopo un tour negli Stati Uniti, pubblica \"Past, Present and Future\", un \"concept album\" che mette in evidenza la passione del cantante per la storia. L'album, per la precisione, \u00e8 ispirato al libro di profezie di Nostradamus. Il successivo \"Modern Times\" - disco costituito da ballate con forte connotazione acustica - consolida la fama di Stewart negli USA, tanto che di l\u00ec a poco egli vi si trasferisce.\nIl successo pop.\nFino al 1976 Al Stewart \u00e8 rimasto un artista di culto, che ha goduto solo di alcuni modesti e saltuari picchi di popolarit\u00e0. La riscossa arriva dall'Inghilterra, dove il cantante firma un contratto con la RCA e pubblica \"Year of the Cat\", singolo e album, prodotto dal mago dei suoni Alan Parsons, gi\u00e0 collaboratore dei Pink Floyd. Stewart aveva inutilmente proposto il disco alla Virgin. In un mese \"Year of the Cat\" diventa disco di platino e il singolo arriva fino al numero 8 della classifica americana. Ennesimo frutto dell'ossessione di Stewart per gli eventi storici e per la nozione di tempo, \"Time Passages\" esce nell'autunno del 1978. \u00c8 ancora prodotto da Parsons e negli Stati Uniti arriva fino al quinto posto della classifica. Canzoni come la title-track, \"The Palace of Versailles\" e \"Song on the Radio\" soggiornano spesso nelle programmazioni radiofoniche. Da questo momento il chitarrista Peter White diventa il suo pi\u00f9 stretto collaboratore. \"24 Carrots\" (1980) ci consegna uno Stewart che si muove su due fronti: quello delle delicate ballate (\"Merlin's Time\", \"Rocks in the Ocean\", \"Optical Illusion\") e tiratissime canzoni con funambolici assoli di chitarra elettrica (\"Constantinople\" e \"Paint by Numbers\"). Da questo album, il singolo \"Running Man\" ha un buon successo. Il successivo \"Live Indian Summer\", con tre lati dal vivo e uno di canzoni nuove registrate in studio, dimostra quanto sul palco l'artista scozzese si trovi a proprio agio.\nUna buona rendita.\nDa questo punto in poi, almeno in Europa, la stella di Stewart (che nel frattempo \u00e8 diventato un apprezzato intenditore di vini e proprietario di un vigneto in Francia) va affievolendosi. \"Russians and Americans\" (1984) non genera nessuna \"hit\" (qualche passaggio radio della title-track e soprattutto \"Rumors of war\") ma contiene brani piuttosto raffinati come \"Caf\u00e9 Society\" e \"The Candidate\". Il successivo \"Last Days of the Century\" invece non lascia il segno. \"Famous Last Words\" (1993) ottiene un buon riscontro critico mentre \"Between the Wars\" (1995) vede Stewart omaggiare uno dei suoi idoli, il chitarrista Django Reinhardt, avvalendosi della collaborazione di Laurence Juber, ex Wings. Attualmente Stewart continua periodicamente a pubblicare CD e soprattutto in California, dove vive, \u00e8 quantomai attivo per quanto riguarda le esibizioni dal vivo, spesso insieme al chitarrista Dave Nachmanoff.\nAl Stewart \u00e8 stato sposato con Kris, e ha due figlie. Il 12 Settembre 2020 si \u00e8 felicemente risposato, con Jill. Grande la gioia dei suoi fans, che lo ammirano e lo considerano un vero gentleman, scozzese.\nNel 2002 il giornalista Neville Judd ha pubblicato la prima biografia su Al Stewart: \"Al Stewart, the true life adventures of a folk rock troubadour\"."}
{"id": "1167352", "revid": "5456", "url": "https://it.wikipedia.org/wiki?curid=1167352", "title": "Safar e Ghandehar", "text": ""}
{"id": "1167353", "revid": "729019", "url": "https://it.wikipedia.org/wiki?curid=1167353", "title": "Heaven Out of Hell", "text": "Heaven Out of Hell \u00e8 un singolo promozionale della cantautrice italiana Elisa, pubblicato nel 2001 come estratto dal terzo album in studio \"Then Comes the Sun\".\nDescrizione.\nLa canzone, come \"Gift\", \u00e8 dedicata alla madre di Elisa, alla quale si rivolge dicendo \"fai dell'inferno il paradiso\".\nPromozione.\nIl singolo del brano non usc\u00ec nei negozi; il brano entr\u00f2 nella programmazione radiofonica a partire dal 18 ottobre 2001. Il 17 gennaio 2002 usc\u00ec un secondo promo contenente due remix della canzone e una versione live registrata il 14 novembre 2001. Uno dei remix e il live furono inclusi nel singolo di \"Rainbow\", uscito un mese dopo. Nell'aprile del 2002 la canzone \u00e8 apparsa nella colonna sonora del film \"Casomai\" di Alessandro D'Alatri (nel video della canzone appaiono immagini tratte dal film).\nIl disco promozionale di \"Heaven Out of Hell\" fu pubblicato anche in Europa nel 2003 per il lancio della raccolta \"Elisa\". Questo singolo, dal titolo leggermente modificato, contiene due versioni inedite del brano.\nIl brano \u00e8 stato utilizzato come colonna sonora della campagna pubblicitaria dell'acqua \"Levissima\" nel 2005. L'anno seguente \u00e8 stato inserito nella raccolta di Elisa \"Soundtrack '96-'06\", mentre nel 2007 il brano \u00e8 stato riarrangiato e inserito nella raccolta \"Caterpillar\".\nVideo musicale.\nIl videoclip, girato da Alessandro D'Alatri e prodotto da Magic Moments S.r.l., vede la partecipazione dei due protagonisti del film \"Casomai\", Fabio Volo e Stefania Rocca, e dei due campioni di pattinaggio su ghiaccio Barbara Fusar Poli e Maurizio Margaglio. In questo videoclip si vede Elisa completamente nuda circondata da piccole catene luminose; la scelta di apparire nuda, come lei stessa ha affermato, \u00e8 stata dovuta al fatto che non riusciva a trovare un abito che si intonasse con la scenografia del video (costituita da catene luminose e neve a terra).\nTracce.\nTesti di Elisa, musiche di Elisa e Corrado Rustici."}
{"id": "1167354", "revid": "599013", "url": "https://it.wikipedia.org/wiki?curid=1167354", "title": "Igf", "text": ""}
{"id": "1167358", "revid": "57342", "url": "https://it.wikipedia.org/wiki?curid=1167358", "title": "Giulio Golia", "text": "Biografia.\nNato a Napoli, cresce a Torre del Greco. Dopo aver lavorato come animatore e cabarettista nei villaggi turistici, debutta in televisione nella prima met\u00e0 degli anni 1990 partecipando come concorrente al variet\u00e0 di prima serata di Canale 5 \"La sai l'ultima?\", in qualit\u00e0 di barzellettiere, per poi collaborare al \"game show\" del preserale di Canale 5, \"Tira &amp; Molla\", condotto da Paolo Bonolis, in qualit\u00e0 di scaldapubblico, tra il 1996 e il 1998. Sempre con Bonolis ha lavorato tra il 1999 e il 2000 alla realizzazione di \"Chi ha incastrato Peter Pan?\".\nNel 1998 entra a far parte del programma di Italia 1, \"Le iene\", in veste di inviato e autore di \"sketch\" comici; diviene tra i punti fermi del programma per gli anni seguenti, nonch\u00e9 tra volti pi\u00f9 noti dell'emittente. Frattanto nell'estate 2007 \u00e8 tra i conduttori del \"Festivalbar\", insieme a Enrico Silvestrin ed Elisabetta Canalis, e sempre nello stesso anno partecipa come inviato alla realizzazione di \"Scappati con la cassa\". Ancora per Italia 1, tra il dicembre 2010 e il gennaio 2011 conduce il programma \"Focus Uno\", e dal 2017 presenta il quiz \"Upgrade\". Sempre per \"Le iene\", dall'ottobre 2016 \u00e8 promosso tra i conduttori del programma.\nL'esperienza ne \"Le iene\" lo vede anche protagonista, tuttavia, di un controverso caso di \u00abpseudo-informazione\u00bb riconosciuto \"a posteriori\" come parte fondamentale nell\"escalation\" del cosiddetto \u00abinganno Stamina\u00bb: tra il marzo e il novembre 2013 Golia \u00e8 autore di vari servizi a supporto del presunto metodo Stamina, attirandosi numerose critiche dalla comunit\u00e0 scientifica che ritiene l'operato di Golia e delle \"Iene\" \u00abun esempio eclatante di irresponsabilit\u00e0 nella pratica della libert\u00e0 d'informazione\u00bb causa la pubblicizzazione imprecisa e parziale del succitato pseudo-trattamento, di cui era acclarata l'invalidit\u00e0 terapeutica.\nSporadicamente attivo come attore, al cinema ha avuto piccole parti in \"Mari del sud\" di Marcello Cesena (2001) e \"L'agenzia dei bugiardi\" di Volfango De Biasi (2019); nel 2010 \u00e8 inoltre apparso come guest star in un episodio della quarta stagione dei \"Cesaroni\"."}
{"id": "1167363", "revid": "79968", "url": "https://it.wikipedia.org/wiki?curid=1167363", "title": "Inabilitazione", "text": "L'inabilitazione \u00e8 un istituto del diritto civile che esclude parzialmente il soggetto dalla capacit\u00e0 di agire. \nLa differenza rispetto al presupposto dell'interdizione sta solo nella minore gravit\u00e0 dell'infermit\u00e0, che consente al soggetto di compiere da solo gli atti di ordinaria amministrazione, mentre deve essere assistito da un curatore per gli atti di straordinaria amministrazione. Questo, a differenza del tutore, non \u00e8 un rappresentante del soggetto, in quanto non lo sostituisce ma lo affianca.\nLa posizione giuridica dell'inabilitato \u00e8 identica a quella del minore emancipato.\nCasi in cui viene concessa.\nL'inabilitazione discende da un provvedimento del giudice, e alcuni dei casi in cui viene emanato sono:\nI sordomuti e i ciechi sono, in linea di principio, pienamente capaci di agire, salva la preclusione per il cieco, in quanto non pu\u00f2 leggere, di fare testamento segreto.\nTuttavia, la loro minorazione fisica pu\u00f2, in mancanza di un'adeguata educazione, influire negativamente sullo sviluppo psichico e renderli, in parte o addirittura in tutto, incapaci di provvedere ai loro interessi. Essi possono allora essere inabilitati o, se si accerta la loro totale incapacit\u00e0, interdetti.\nConclusione.\nTanto l'interdizione quanto l'inabilitazione possono essere richieste dallo stesso interdicendo/inabilitando, dal coniuge, dalla persona stabilmente convivente, dai parenti entro il quarto grado, dagli affini entro il secondo grado, e dal pubblico ministero.\nL'inabilitazione, quanto l'interdizione, pu\u00f2 essere revocata su istanza del coniuge, dei parenti entro il quarto grado, degli affini entro il secondo grado, del curatore/tutore e del pubblico ministero. In seguito alla revoca l'inabilitato riacquista completamente la capacit\u00e0 di agire.\nCon la legge n. 6 del 9 gennaio 2004 \u00e8 stato novellato il titolo XII del libro I del codice civile introducendo al capo I l'istituto dell'amministrazione di sostegno."}
{"id": "1167369", "revid": "122315", "url": "https://it.wikipedia.org/wiki?curid=1167369", "title": "Ratto polinesiano", "text": ""}
{"id": "1167371", "revid": "547034", "url": "https://it.wikipedia.org/wiki?curid=1167371", "title": "Viljuj", "text": "Il Viljuj (; in jacuto, \u0411\u04af\u043b\u04af\u04af, \"B\u00fcl\u00fc\u00fc\") \u00e8 un fiume della Siberia nordorientale, affluente di sinistra della Lena.\nPercorso.\nNasce dall'altopiano della Siberia centrale, pi\u00f9 precisamente in una sua sezione che dal fiume prende il nome (altopiano del Viljuj), nel territorio di Krasnojarsk, nei pressi dell'abitato di Ekonda; scorre dapprima con un corso ricco di meandri, con direzione dapprima orientale poi, dopo essere entrato nel territorio della Sacha, sud-orientale; riceve in questo tratto l'affluente Achtaranda.\nPoco prima della cittadina di \u010cerny\u0161evskij il fiume compie una svolta, riassumendo una direzione ovest-est; in seguito alla costruzione di uno sbarramento (1967), appena a monte dell'abitato, il fiume forma un esteso bacino artificiale (bacino del Viljuj), che interessa anche parte del bacino dell'affluente \u010cona che confluisce nei pressi.\nIl fiume entra successivamente nel vasto bassopiano paludoso della Sacha centrale, descrive una vasta ansa dopo di che dirige il suo corso verso est-nordest, ricevendo dalla sinistra idrografica, in successione, gli affluenti Ygyatta, Marcha, Tjukjan e Tjung; si butta nella Lena a 1\u00a0102\u00a0km dalla foce, circa 300\u00a0km a nord-est di Jakutsk, dopo un corso di 2\u00a0650\u00a0km.\nRegime.\nIl fiume scorre in zone caratterizzate da un clima rigidissimo, che provoca lunghi periodi di gelo (ottobre-maggio/giugno) che coincidono con i minimi annuali di portata (si pu\u00f2 scendere fino a 2\u20135\u00a0m\u00b3/s); il disgelo primaverile sopraggiunge improvviso, facendo salire il valore di portata anche di dieci volte (raggiungendo valori intorno ai 10\u00a0000 - 15\u00a0000\u00a0m\u00b3/s) e provocando un aumento del livello delle acque anche di 10 metri oltre il normale. Nei periodi in cui non \u00e8 bloccato dal gelo, il fiume \u00e8 navigabile per 1\u00a0371\u00a0km a monte della foce.\nQuesto comportamento, molto simile a quello di quasi tutti i fiumi siberiani, provoca estesissime inondazioni delle zone pi\u00f9 depresse, che di fatto diventano, in estate, delle sterminate paludi.\nBacino idrografico.\nLa presenza umana lungo le sue sponde \u00e8 molto rarefatta, dal momento che si contano pochissimi centri urbani; fra i maggiori, la gi\u00e0 citata \u010cerny\u0161evskij, Njurba, Verchneviljujsk, Viljujsk, mentre la cittadina di Mirnyj sorge in una zona modestamente rilevata a qualche chilometro dalle sue sponde del suo medio corso.\nIl bacino del fiume \u00e8 ricco di risorse minerarie, in particolare diamanti; un'altra considerevole ricchezza \u00e8 la foresta di conifere, che, sebbene piuttosto rada a causa del permafrost, ricopre uniformemente l'intero bacino ad eccezione delle zone pi\u00f9 elevate.\nLa maggiore vicinanza dello spartiacque sulla destra idrografica fa s\u00ec che i maggiori affluenti provengano dalla sua sinistra, alcuni con lunghezze superiori ai 1\u00a0000 chilometri, mentre gli affluenti di destra siano generalmente piuttosto brevi e con bacini idrografici poco estesi. Ci sono 67\u00a0266 laghi nel bacino del fiume, il maggiore dei quali \u00e8 il lago Ned\u017eeli. Fra i moltissimi tributari, quelli pi\u00f9 rilevanti sono:"}
{"id": "1167372", "revid": "80339", "url": "https://it.wikipedia.org/wiki?curid=1167372", "title": "Viljui", "text": ""}
{"id": "1167373", "revid": "80339", "url": "https://it.wikipedia.org/wiki?curid=1167373", "title": "Vilyui", "text": ""}
{"id": "1167374", "revid": "6923", "url": "https://it.wikipedia.org/wiki?curid=1167374", "title": "Ritardo semplice di linguaggio", "text": "Il ritardo semplice di linguaggio \u00e8 l'assenza o il ritardo di acquisizione della verbalit\u00e0 espressiva in termini globali o in uno degli aspetti parziali fonematici, lessicali e/o morfosintattici, mentre tutte le altre abilit\u00e0 comunicative e non comunicative non sono compromesse.\nSolitamente si ha risoluzione spontanea entro i 5-8 anni di et\u00e0, l'assenza di espressioni verbali \u00e8 compatibile con un recupero solo fino a 4 anni di et\u00e0.\nClassificazione.\nEsistono tre tipi di ritardo: "}
{"id": "1167376", "revid": "80339", "url": "https://it.wikipedia.org/wiki?curid=1167376", "title": "Vilyuy", "text": ""}
{"id": "1167385", "revid": "1226", "url": "https://it.wikipedia.org/wiki?curid=1167385", "title": "Mensole", "text": ""}
{"id": "1167387", "revid": "36426", "url": "https://it.wikipedia.org/wiki?curid=1167387", "title": "Cavalluccio", "text": ""}
{"id": "1167389", "revid": "36426", "url": "https://it.wikipedia.org/wiki?curid=1167389", "title": "Volute", "text": ""}
{"id": "1167390", "revid": "124123", "url": "https://it.wikipedia.org/wiki?curid=1167390", "title": "Giovanni Tommaso Prunotto", "text": "Ci \u00e8 ignota la data di nascita di Giovanni Tommaso Prunotto, e sulla sua vita giovanile non si posseggono molte informazioni. Una cosa \u00e8 per\u00f2 certa: notato da Filippo Juvarra, circa a trent'anni, Prunotto viene nominato Sovraintendente ai Lavori della Palazzina di caccia di Stupinigi. Un incarico molto importante, che pu\u00f2 far dedurre che il giovane architetto abbia svolto altre opere, a noi non pervenuteci o erroneamente attribuite ad altri, per la cui esecuzione sia divenuto discretamente famoso.\nL'incarico di sovraintendente venne svolto attivamente solo dal 1736, anno della morte di Juvarra, e prosegu\u00ec per ben quarantadue anni: egli, gi\u00e0 nel 1739, fornisce le istruzioni per la creazione dei padiglioni laterali, su ispirazione dei modelli juvarriani. I suoi lavori di ampliamento proseguirono con le scuderie, la galleria di ponente, il padiglione di levante e, infine, le mura esterne, nel 1764. Interessato anche ai dettagli interni, non fu raro che disegnasse le porte, gli infissi e le strutture da realizzarsi.\nAttivo anche in provincia, il Prunotto progett\u00f2, tra il 1740 e il 1743, la parrocchiale di Beinasco, fra il '43 e il 1753 l'Abbazia di Santa Maria di Casanova, presso Carmagnola, e altri lavori oper\u00f2 ad Andezeno, Centallo e Garzigliana. Tra le ultime opere, anche la chiesa parrocchiale di Nichelino."}
{"id": "1167397", "revid": "547992", "url": "https://it.wikipedia.org/wiki?curid=1167397", "title": "Sindrome oligofrenica", "text": "La sindrome oligofrenica \u00e8 l'assenza o ritardo di acquisizione delle abilit\u00e0 verbali impressive ed espressive, secondario ad alterazioni organiche del sistema nervoso centrale. \nLa disabilit\u00e0 verbale \u00e8 concomitante ad altre disabilit\u00e0 comunicative e ad una disabilit\u00e0 prestazionale generale. \nEziologia.\nLe cause possono essere: \nPrognosi.\nL'evoluzione della disabilit\u00e0 verbale prevede che: \nPermane comunque un livello prestazionale generale molto inferiore all'et\u00e0 anagrafica e raramente vengono superate le acquisizioni dei 5-6 anni.\nClassificazione per fasce d'et\u00e0 prestazionali.\nLa tipologia \u00e8 rappresentata soprattutto dal grado di compromissione prestazionale generale, perci\u00f2 sono individuate, secondo alcuni autori (Schindler), indipendentemente dall'et\u00e0 anagrafica, delle fasce d'et\u00e0 prestazionali.\nL'attribuzione definitiva ad una fascia deve essere fatta solamente quando l'et\u00e0 anagrafica \u00e8 doppia rispetto all'et\u00e0 prestazionale.\nInferiore ai 18 mesi.\nBambini non dotati di autonomia minima, che richiedono custodia continua, praticamente non educabili, senza possibilit\u00e0 di accedere alla verbalit\u00e0, con possibilit\u00e0 comunicative primitive di tipo pragmatico, asemantico e asintattico.\nTra i 18 ed i 36 mesi.\nBambini con autonomia minima (deambulazione, alimentazione, vestirsi, comportamenti sociali elementari...), educabili in vario modo, ma specialmente per addestramento, con possibilit\u00e0 di accedere ad una verbalit\u00e0 limitata a poco pi\u00f9 dell'assemblaggio di parole, di tipo semantico-asintattico, con una notevole gamma di possibilit\u00e0 comunicative, soprattutto non verbali, di modalit\u00e0 prevalentemente analogica.\nTra i 36 ed i 72 mesi.\nBambini con buona autonomia elementare, ben educabili anche senza addestramento, con possibilit\u00e0 di accedere ad una verbalit\u00e0 piena di tipo semantico-sintattico, con ampie possibilit\u00e0 comunicative, non riescono a raggiungere la curricularit\u00e0 scolastica elementare, specie nella lettura e scrittura e nel calcolo.\nOltre 72 mesi, ma inferiore di almeno 2 anni.\nDi scarso interesse per la foniatria e la logopedia, perch\u00e9 la verbalit\u00e0 e la comunicazione sono pienamente sviluppate, tranne che per aspetti settoriali o trascurabili. \u00c8 garantito l'accesso alla curricularit\u00e0 scolastica elementare, possono esserci solo problemi di letto-scrittura creativa o nella logica."}
{"id": "1167398", "revid": "122315", "url": "https://it.wikipedia.org/wiki?curid=1167398", "title": "Boidi", "text": ""}
{"id": "1167400", "revid": "6923", "url": "https://it.wikipedia.org/wiki?curid=1167400", "title": "Rover 600", "text": ""}
{"id": "1167403", "revid": "125694326", "url": "https://it.wikipedia.org/wiki?curid=1167403", "title": "Rubiera", "text": "Rubiera (\"Rub\u0113ra\" in dialetto reggiano e modenese) \u00e8 un comune italiano di quasi 15.000 abitanti della provincia di Reggio Emilia in Emilia-Romagna.\nGeografia fisica.\nSituata nella pianura Padana, Rubiera sorge sulla sponda sinistra del fiume Secchia, a 12\u00a0km ad est di Reggio nell'Emilia, presso il confine con la provincia di Modena. A sud dell'abitato di Rubiera vi \u00e8 la confluenza del torrente Tresinaro nel Secchia.\nIl comune confina a nord con San Martino in Rio, ad est con Modena, a sud con Casalgrande e ad ovest con Reggio nell'Emilia. Il territorio comunale, oltre che dal capoluogo, \u00e8 formato dalle frazioni di Fontana, San Faustino e Sant'Agata, per un totale di 25,31 chilometri quadrati.\nStoria.\nLe origini.\nL'originario nome di Rubiera \u00e8 \"Corte de Herberia\", e potrebbe derivare dal celtico \"her-beria\" (\u00abin mezzo alla pianura\u00bb), mentre al Museo lapidario di Modena si conserva una lapide del 259, che racconta della costruzione di un ponte in pietra sul Secchia da parte degli imperatori romani Gallieno e Valeriano, dopo che quello precedente realizzato in legno era andato distrutto da un incendio.\nIn epoca romana da Rubiera passava la \"via Emilia\", che collegava \"Ariminum \" (Rimini) con \"Placentia\" (Piacenza) per poi continuare, grazie a un prolungamento successivo, fino a \"Mediolanum\" (Milano).\nFonti storiche risalenti al 915 indicavano i territori come feudo dei Supponidi, per poi passare agli Obertenghi. Nell'alto Medioevo il centro perde importanza a favore della campagna circostante, e proprio in questa occasione che prendono le mosse gli insediamenti abitativi prima sconosciuti intorno alla pieve dei santi Faustino e Giovita, che risale al 980.\nLa fondazione.\nTra il 1190 ed il 1200 il Comune di Reggio, al pari di Bologna ed altri liberi comuni, costru\u00ec, per meglio proteggere il confine con Modena, il nuovo borgo di Rubiera. Per tale scopo vengono viene eretta una cinta di mura e un castello, arrivato, seppur modificato, fino ai giorni nostri. A popolare il borgo vengono mandati contadini locali e cittadini reggiani, dal momento che per i nuovi abitanti vi era la promessa che nessuna imposta sarebbe stata chiesta loro. Ancora oggi \u00e8 possibile osservare l'antico piano regolatore; il centro del paese, disposto lungo la via Emilia, \u00e8 infatti costituito da isolati rettangolari disposti a pettine ai lati della strada centrale. Per la costruzione della rocca, avvenuta nel 1201, vennero impiegati i soldati modenesi, compreso il loro podest\u00e0 Alberto da Lendinara, catturati dopo la vittoria reggiana nella battaglia di Formigine. Desiderosi di vendicare la sconfitta e l'umiliazione subita i modenesi, nel giugno dell'anno seguente, coadiuvati dai veronesi e dai ferraresi cinsero d'assedio Rubiera. Gli assedianti resistettero a lungo ed alla fine ebbero la meglio e Modena stipul\u00f2 un accordo di pace con Reggio. \u00c8 da ricordare che a Rubiera, nel maggio 1409, fu ucciso in un agguato da Muzio Attendolo Sforza l'ultimo signore di Reggio, Ottobuono de' Terzi.\nL'et\u00e0 moderna.\nPer circa due secoli Rubiera fu feudo dei Boiardi, discendenti dei Bianchi di Lunigiana; nel 1423 gli Estensi scambiarono questo feudo con Scandiano. Dal 1512 al 1523 Rubiera fu conquistata dai pontifici che la infeudarono ai Pio di Carpi: al ritorno degli Este, la troviamo feudo della famiglia Sacrati originaria di Fusignano e alleata fedele del duca; la rocca fu rafforzata e circondata da un profondo fossato che prendeva acqua dal Tresinaro. Venne poi adibita a prigione per i reati pi\u00f9 gravi, e fu a Rubiera (dipendente allora da Modena) che si riun\u00ec il Tribunale Statario che emise ed esegu\u00ec, il 16 ottobre 1822, la condanna a morte del cospiratore carbonaro don Giuseppe Andreoli.\nL'Unit\u00e0 d'Italia.\nRaggiunta l'unit\u00e0 d'Italia, vengono abbattute le mura che cingevano il borgo, mentre il Forte nel 1873 passa dallo Stato ai privati rinunciando al suo ruolo di prigione. A quei tempi i rubieresi lo chiamavano \"Sasso\" perch\u00e9 appunto diroccato e in abbandono; nel 1922, allo scopo di raddrizzare il tracciato della via Emilia, venne demolita la parte centrale mentre il resto fu adibito ad abitazioni. La storia pi\u00f9 recente di Rubiera coincide con l'impulso che tutto il comprensorio industriale della zona ha avuto. Il territorio comunale pianeggiante ha consentito la diffusione sia di coltivazioni agricole sia di attivit\u00e0 industriali di vario tipo. Il recupero recente di numerosi palazzi storici del centro ha fatto tornare in possesso dei rubieresi i luoghi di maggior prestigio e storia cittadina.\nSociet\u00e0.\nEtnie e minoranze straniere.\nAl 31 dicembre 2017 gli stranieri residenti nel comune sono 1.526, pari al 10,3% della popolazione. Le nazionalit\u00e0 pi\u00f9 numerose sono:\nCultura.\nL'attivit\u00e0 culturale \u00e8 animata anche dall'Universit\u00e0 del Tempo Libero, presso la Biblioteca comunale \"A.U. Codro\", e dal Centro multimediale Solelettrico, che si affiancano al Centro Giovani.\nInfrastrutture e trasporti.\nStrade.\nIl centro di Rubiera \u00e8 attraversato dalla Strada statale 9 Via Emilia che gli permette il collegamento ad ovest con Reggio Emilia e ad est con Modena. Un'altra importante arteria viaria \u00e8 la Strada provinciale 51 che collega Rubiera, passando per Salvaterra, a Casalgrande e alla zona delle ceramiche. Grazie alla Strada provinciale 50 vi \u00e8 la possibilit\u00e0 di raggiungere San Martino in Rio.\nFerrovie.\nRubiera ha una stazione ferroviaria sulla linea Milano-Bologna dove si fermano i treni locali diretti a Milano Centrale e a Bologna Centrale.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nRubiera \u00e8 il comune di residenza del campione europeo e olimpico di maratona, Stefano Baldini.\nIn ambito sportivo, Rubiera \u00e8 conosciuta per la squadra di pallamano maschile, la Pallamano Secchia. Ha vinto due Coppe Italia, un Handball Trophy, due scudetti giovanili Under 19 e Under 16. Nella stagione 2020-2021 vince i playoff e la Coppa Italia di Serie A2 e dopo 10 anni di assenza viene promossa in Serie A1.\nLa principale squadra di calcio locale \u00e8 la Rubierese, che milita in Seconda Categoria ed opera nell'ambito del settore giovanile. Nel territorio comunale sono presenti anche la societ\u00e0 Rubiera Calcio, militante in Terza Categoria e a livello amatoriale, e la societ\u00e0 ASD San Faustino, che prende nome dall'omonima frazione, militante in Terza Categoria e avente varie categorie giovanili.\nNegli anni precedenti \u00e8 stata presente un'altra societ\u00e0, la Folgore Rubiera, nata dalla fusione con la Folgore Bagno; ha militato ininterrottamente nel campionato di Eccellenza dal 2013, anno della sua fondazione, al 2020, quando cess\u00f2 l'attivit\u00e0.\nLa Rubierese Volley opera nell'ambito della pallavolo femminile e disputa il campionato di Serie B2.\nLa squadra di bocce \u00e8 la Rubierese ARAG che disputa la Serie A, massimo campionato nella specialit\u00e0 della raffa.\nCuriosit\u00e0.\nIl comune viene citato nel titolo di una canzone strumentale di Luciano Ligabue: \"Rane a Rubiera blues\", dall'album \"Buon compleanno Elvis\"."}
{"id": "1167404", "revid": "599013", "url": "https://it.wikipedia.org/wiki?curid=1167404", "title": "Fresa dentale", "text": "Le frese dentali (strumenti rotanti) fanno parte dello strumentario standard per la tecnica di preparazione odontoiatrica e sono disponibili in forme e versioni diverse.\nLo sviluppo degli strumenti rotanti \u00e8 dipeso dai relativi azionamenti. \nStoria.\nDal 1871 esistono azionamenti utilizzabili per le preparazioni odontoiatriche.\nVerso la fine del secolo scorso ebbe inizio la produzione su scala industriale di strumenti dentali rotanti. Inizialmente si producevano frese in acciaio, in seguito punte abrasive al carburo di silicio legate ceramicamente. Con questi strumenti si lavorava sia lo smalto che la dentina.\nLo sviluppo della turbina per uso odontoiatrico (Borden 1956/57) permetteva un numero di giri e delle velocit\u00e0 di lavorazione estremamente alte. Occorrevano quindi strumenti in materiali pi\u00f9 resistenti all'usura.\nDal 1956 si producono le frese in carburo di tungsteno.\nDal 1958 si producono le punte diamantate a legante galvanico.\nTipologie di frese.\nOggi sono a disposizione del dentista:\nLe velocit\u00e0 possono variare da 15 a 450.000 giri/minuto.\nCaratteristiche e dati tecnici.\nGli strumenti rotanti sono \"utensili per la lavorazione ad asportazione di trucioli\".\nLa differenza tra strumenti per fresare e strumenti abrasivi.\nI procedimenti lavorativi con asportazione di trucioli, secondo le norme DIN 8580, sono suddivisi in due gruppi:\nStrumenti con taglienti geometricamente determinati.\nFrese, frese per finire e fresoni."}
{"id": "1167405", "revid": "155136", "url": "https://it.wikipedia.org/wiki?curid=1167405", "title": "Carlomanno (Carlomagno)", "text": ""}
{"id": "1167408", "revid": "1305772", "url": "https://it.wikipedia.org/wiki?curid=1167408", "title": "IHS (disambigua)", "text": ""}
{"id": "1167409", "revid": "834", "url": "https://it.wikipedia.org/wiki?curid=1167409", "title": "Ihs", "text": ""}
{"id": "1167410", "revid": "486946", "url": "https://it.wikipedia.org/wiki?curid=1167410", "title": "Bandiera di Venezia", "text": ""}
{"id": "1167411", "revid": "1543377", "url": "https://it.wikipedia.org/wiki?curid=1167411", "title": "Alberto Caramella", "text": "Biografia.\nNacque a Firenze dove trascorse tutta la sua vita. Dopo aver compiuto gli studi classici, si laure\u00f2 in Giurisprudenza svolgendo per molti anni attivit\u00e0 professionale e di insegnamento presso la Facolt\u00e0 di Giurisprudenza prima e la Facolt\u00e0 di Scienze Politiche \"Cesare Alfieri\" poi. Coltiv\u00f2 da sempre l'amore per la poesia, anche se il primo libro poetico, \"Mille scuse per esistere\" usc\u00ec solo nel 1995 con prefazione di Giorgio Luti e, in appendice, una lettera di Mario Luzi all'autore.\nNegli anni seguenti fioccarono i lavori: \"I viaggi del Nautilus\" (1997); \"Lunares murales\" (1999), \"Il soggetto \u00e8 il mare\" (2000), \"Interrogazione di poesia\" (2000). Nel 2001 usc\u00ec il primo libro di prose, \"Festa di Vivere i Mostri del Moto\". Parallelamente all'attivit\u00e0 poetica, Caramella assieme all'architetto Lorenzo Papi si dedic\u00f2 alla costruzione sulle colline di Bellosguardo, della Casa della Luce destinata a sede della Fondazione il Fiore tesa a promuovere e valorizzare la poesia.\nPoetica.\nL'opera poetica caramelliana impressiona innanzitutto per la sua ampiezza: si tratta di 11 libri pubblicati nell'arco di soli 12 anni. E tuttavia \u00e8 proprio questa disposizione espansiva a caratterizzare la lirica caramelliana, nel senso di un'apertura illimitata verso l'esistere. L'intento di Caramella \u00e8 quello, infatti, di rendere sulla pagina la complessit\u00e0, il labirinto della vita senza nulla trascurare. Avviene cos\u00ec che in questa poesia d'amore anche l'insignificante finisca per acquistare diritto di cittadinanza, assurgendo ad elemento centrale della composizione: leggendo ci si pu\u00f2 imbattere nel tarassaco, nella granseola, nel ragnetto di mare.\nNonostante questa poderosa produzione letteraria, a livello stilistico la poesia caramelliana si risolve molto spesso nell'aforisma e nell'epigramma. Le strofe, infatti, sono brevi e rapidissime, spesso di un solo verso, ogni parola \u00e8 soppesata, isolata ed esaltata. \u00c8 una brevit\u00e0 che stilisticamente rimanda senz'altro agli amati Ungaretti e Penna, ma che nasce anche da una precisa visione del mondo, quella cio\u00e8 di opporsi ad un pensiero sistematico che abolisca ogni differenza."}
{"id": "1167418", "revid": "729019", "url": "https://it.wikipedia.org/wiki?curid=1167418", "title": "Battaglia di Wittstock", "text": "La battaglia di Wittstock si svolse il 4 ottobre 1636 (secondo il calendario giuliano, 24 settembre) nell'ambito della fase francese della Guerra dei trent'anni. Al comando del generale Johan Ban\u00e9r, l'esercito svedese sconfisse una forza congiunta imperiale e sassone lievemente superiore di numero, per mezzo di una brillante manovra di aggiramento e grazie alla saldezza delle proprie truppe. Nonostante la vittoria, la situazione strategica costrinse gli svedesi a ritirarsi successivamente nelle proprie basi in Pomerania nel 1637.\nEventi che condussero alla battaglia.\nGrazie alla firma di una tregua con la Polonia nel 1635, le forze svedesi al comando del generale Lennart Torstenson poterono essere inviate di rinforzo alle truppe operanti nella Germania settentrionale. A seguito dell'arrivo delle nuove truppe, il comandante in capo svedese, Johan Ban\u00e9r, decise di passare all'offensiva, nonostante le sue forze fossero ancora numericamente inferiori a quelle avversarie, e diede il via a un'avanzata lungo il fiume Elba. Un esercito congiunto imperiale e sassone si mosse per affrontarlo presso Wittstock, nel Brandeburgo.\nSvolgimento della battaglia.\nLe forze svedesi contavano circa 16.000 uomini, di cui circa 5.000 distaccati come corpo di riserva, 3.500 sotto il comando diretto del generale Ban\u00e9r e un ulteriore corpo comandato dal colonnello dei mercenari scozzesi, James King. Le forze imperiali, circa 19.000 uomini, occupavano una vantaggiosa posizione difensiva sopra una collina, in parte coperta da boschi e vegetazione; il piano imperiale prevedeva semplicemente di attendere l'attacco svedese e respingerlo grazie all'artiglieria e alla solidit\u00e0 della posizione difensiva, parzialmente fortificata.\nBan\u00e9r decise di dividere le proprie forze in due ali: l'ala destra, comprendente le truppe sotto il proprio diretto comando, il corpo di Torstenson e quello del generale Alexander Leslie, avrebbe attaccato la collina compiendo nel contempo una parziale manovra di aggiramento sulla destra; l'altra ala, al comando del colonnello King, avrebbe invece compiuto un'ampia marcia sulla sinistra, attraverso un tratto boscoso e paludoso, per attaccare il fianco destro dello schieramento imperiale.\nLa battaglia cominci\u00f2 con l'attacco alla collina compiuto dal generale Leslie, coadiuvato dalle rimanenti forze dell'ala destra. La manovra fu aspramente contrastata, e grazie al ridispiegamento della cavalleria imperiale verso il fianco sinistro per fermare le truppe svedesi e alla difficolt\u00e0 nel risalire la collina, l'attacco fin\u00ec con il perdere slancio e gli svedesi subirono gravi perdite.\nA questo punto tuttavia, quando la situazione sembrava essersi chiusa con la sconfitta delle forze di Ban\u00e9r, l'ala sinistra svedese emerse dalla vegetazione e attacc\u00f2 il fianco destro del nemico catturando l'artiglieria sassone e minacciando sul retro il resto delle forze imperiali. Minacciate da pi\u00f9 lati, queste si diedero alla fuga.\nConseguenze.\nLe perdite imperiali si concentrarono soprattutto sulle truppe di fanteria, mentre la cavalleria riusc\u00ec in gran parte a disimpegnarsi. Le forze svedesi avevano inflitto un duro colpo al nemico, ma il successo tattico non ebbe un corrispettivo strategico; la speranza che il Brandeburgo, in seguito alla vittoria, si unisse agli svedesi svan\u00ec rapidamente, mentre un tentativo di assediare Lipsia dovette essere precipitosamente abbandonato a causa del sopraggiungere di un nuovo esercito imperiale, comandato da Mattia Galasso, largamente superiore numericamente alle forze di Ban\u00e9r. Nel 1637 le forze svedesi furono costrette a ritirarsi nelle posizioni che occupavano in Pomerania prima della battaglia."}
{"id": "1167424", "revid": "174925", "url": "https://it.wikipedia.org/wiki?curid=1167424", "title": "Caramella Alberto", "text": ""}
{"id": "1167428", "revid": "239447", "url": "https://it.wikipedia.org/wiki?curid=1167428", "title": "Coppa d'Austria di calcio", "text": ""}
{"id": "1167429", "revid": "765341", "url": "https://it.wikipedia.org/wiki?curid=1167429", "title": "Macchina a controllo numerico", "text": "Le macchine a controllo numerico (MCN), in lingua inglese \"computerized numerical control machine\", sono macchine utensili che utilizzano un controllo numerico computerizzato. Fino agli anni ottanta erano usate solo per lavorazioni ad alta precisione, sono oggi molto diffuse e impiegate in quasi ogni campo della meccanica. La tecnologia delle macchine CNC ha coperto un po' tutti i rami della meccanica e non solo; le macchine a CNC pi\u00f9 comuni sono presse piegatrici, punzonatrici, torni, fresatrici, saldatrici e macchine di taglio lamiera (laser, ossitaglio, plasma, a getto d'acqua, ecc.). Esse rappresentano l'evoluzione delle macchine CN, perch\u00e9 permettono il controllo numerico diretto da un computer esterno (CNC). Vista l'estrema versatilit\u00e0 e precisione, le applicazioni delle tecnologie CNC sono state adottate anche in molti altri settori produttivi: falegnameria, sartoria, veleria, tappezzeria, confezionamento, movimentazione merci; esistono macchine CNC per marcare, tagliare, saldare, modellare, cucire, posizionare, misurare.\nCapacit\u00e0 delle macchine CNC.\nI vantaggi delle macchine CNC su quelle manuali sono i tempi di lavoro molto ridotti e la precisa ripetibilit\u00e0 della lavorazione, che permette di abbassare molto i costi unitari e ottenere una qualit\u00e0 superiore e uniforme. Se adeguatamente installate e attrezzate, le migliori macchine CNC per lavorazioni metalliche possono produrre pezzi identici entro un millesimo di millimetro di tolleranza (un micron, lo spessore di circa 4000 atomi di ferro); una macchina CNC di media qualit\u00e0 pu\u00f2 fare lo stesso tenendosi entro un centesimo di millimetro.\nQuesti vantaggi vengono amplificati nel caso di parti con grandi superfici curve complesse, come giranti idrauliche o di compressori, palette di turbine, scarichi idrodinamici, o magari copia di sculture artistiche: in questo caso il guadagno di velocit\u00e0 e precisione rispetto alla produzione manuale \u00e8 veramente incolmabile. \nLavorazioni realizzate su queste macchine possono anche arrivare ad essere indistinguibili ad un occhio non espertissimo rispetto a oggetti d'arte realizzati a mano.\nL'utilizzo di queste macchine consente di ottenere superfici estremamente lisce, di altissima precisione, in modo rapido, automatizzato e ad un costo estremamente contenuto. Le migliori macchine CNC arrivano a una precisione di un decimillesimo di millimetro (100 nanometri).\nLe macchine CNC pi\u00f9 avanzate sono dotate di testate orientabili (assi inclinabili) in grado di ruotare giroscopicamente lungo due assi.\nQuesto consente di inclinare l'utensile rispetto a tutti i piani di lavoro rendendo possibile realizzare figure molto complesse anche con forme di tipo organico e difficilmente ottenibili persino con una lavorazione manuale, come ad esempio una cavit\u00e0 con un singolo foro molto stretto ma sufficiente per far passare la fresa. Le teste inclinabili permettono anche di ottimizzare la lavorazione consentendo di lavorare con l'utensile inclinato rispetto al piano d'avanzamento, evitando di utilizzare la parte dell'utensile a velocit\u00e0 zero (centro di rotazione della fresa). Con i controlli numerici pi\u00f9 recenti si iniziano ad implementare funzioni di lavorazione avanzata delle superfici, permettendo di lavorare superfici 3D NURBS in modo nativo, senza bisogno di programmi CAM intermedi.\nLo sfruttamento ottimale delle caratteristiche di queste macchine pu\u00f2 avvenire attraverso appositi accessori per copiatura e stampi oppure via computer, attraverso una catena di programmi: prima si crea con il CAD un oggetto, che poi viene passato al CAM che si incarica di creare il programma per la realizzazione su una data macchina, e infine il programma viene eseguito dalla macchina creando l'oggetto materiale.\nPraticamente tutte le macchine CNC moderne sono \"a circuito chiuso\" (a catena chiusa o retroazionato): ogni asse \u00e8 dotato di encoder (encoder rotativi oppure righe ottiche) che permettono al controllo di conoscere in ogni istante la posizione della testa di lavorazione rispetto al pezzo. L'uso di righe ottiche permette il recupero completo dei giochi della trasmissione misurando direttamente e non attraverso i cinematismi la posizione dell'asse e quindi una maggiore precisione di lavoro.\nAssi.\nCaratteristica principale di queste macchine \u00e8 il numero di gradi di libert\u00e0 disponibili, detti \"assi\" della macchina. Per le frese sono generalmente 3, 4 o 5, per i torni si va da 2 a 5, le punzonatrici e le macchine per taglio ne hanno generalmente 2 o 3, mentre le pannellatrici (FINN-POWER, Salvagnini...) arrivano a 24 assi. Le piegatrici possono avere fino a 11 assi e sono le macchine \"singole\" pi\u00f9 complesse; le macchine speciali combinate e i grandi portali di lavorazione possono arrivare ad avere anche decine di gradi di libert\u00e0 o \"assi\" diversi.\nI tipi pi\u00f9 comuni sono\nNell'industria dei grandi trasporti si usano anche macchine dette \"a 8 assi\" o \"a 10 assi\": si tratta di centri di lavoro a due testate indipendenti, in grado di velocizzare le operazioni di lavorazione su pezzi di grandissime dimensioni come gli estrusi di alluminio e acciaio per le casse dei treni o le lamiere degli aerei.\nAnatomia di una macchina CNC.\nUna normale macchina CNC \u00e8 costituita in modo molto simile alla sua corrispondente manuale, ma monta alcuni componenti in pi\u00f9:\nComandi CNC.\nGeneralmente la programmazione di queste macchine avviene usando un linguaggio standardizzato, il cosiddetto Codice G o \"codice ISO\", in riferimento allo standard ISO 6983, che stabilisce una base comune a tutte le macchine CNC; praticamente tutti i costruttori, per\u00f2, estendono o modificano le funzioni ISO previste, per cui lo standard deve essere considerato dai programmatori una guida di massima, che va integrata con la manualistica della particolare macchina da programmare. A titolo di esempio ecco un semplice programma ISO per una generica fresatrice:\n P00001 (PROGRAMMA ESEMPIO)\n N10 G54 G01 G90 G80 G40 G94;\n N20 S1000 F300; (mandrino 1000 giri/min - avanzamento assi 300 mm/min)\n N30 M03 M08; (start rotazione mandrino - accensione refrigerante)\n N40 X100. Y100.;\n N50 X0.;\n N60 Y0.;\n N70 X100.;\n N80 Y100.;\n N90 M05 M09; (stop mandrino - stop refrigerante)\n N100 M30; (termine programma)\nIn linea di massima, i codici G determinano le modalit\u00e0 di lavoro, i codici M \nattivano o disattivano funzioni accessorie della macchina, mentre i codici X, Y, Z muovono gli assi corrispondenti della quantit\u00e0 (o alla quota) specificata."}
{"id": "1167433", "revid": "889336", "url": "https://it.wikipedia.org/wiki?curid=1167433", "title": "Fu\u00dfball-Bundesliga (Austria)", "text": "La Fu\u00dfball-Bundesliga, ufficialmente e per motivi di sponsor nota come Admiral Bundesliga, \u00e8 la massima serie del campionato austriaco di calcio ed \u00e8 organizzata dalla \u00d6sterreichische Fu\u00dfball-Bundesliga.\nLa prima edizione del campionato si tenne nella stagione 1911-1912 ma la Bundesliga \u00e8 nata, a seguito di una vasta riforma del calcio austriaco, solamente nella stagione 1974-1975 ed \u00e8 attualmente composta da 12 squadre.\nSecondo il \"ranking\" annuale dell'UEFA, la Bundesliga \u00e8 il 12\u00ba campionato pi\u00f9 competitivo d'Europa, sui 55 complessivamente controllati dalla confederazione continentale, con punti di coefficiente. Questo d\u00e0 alla federazione austriaca un totale di 5 posti per le competizioni europee: 2 in Champions League e 3 in Europa League.\nIl club con pi\u00f9 titoli nazionali \u00e8 il Rapid Vienna con 32, mentre la squadra campione in carica \u00e8 il Salisburgo.\nFormula.\nFormato attuale.\nDalla stagione 18/19 \u00e8 entrata in vigore una nuova modalit\u00e0. Finora, le 10 squadre partecipanti hanno giocato in 36 partite per il campionato (due girone di andata e due di ritorno). Ora ci sono 12 squadre che si sfidano l'una contro l'altra in 22 partite. \nDopo 22 giornate i punti di ciascuna squadra saranno dimezzati e il campionato proseguir\u00e0 in due gruppi separati. Le prime sei squadre giocano per il titolo di campionato e per i posti qualificazione alle competizioni europee, mentre le squadre classificate nelle posizioni inferiori giocano per evitare l'ultimo posto, e di conseguenza la retrocessione.\nSistema di punteggio e discriminanti.\nPer ogni partita vengono assegnati 3 punti alla squadra vincitrice, nessuno alla perdente e 1 punto ciascuna in caso di pareggio. Prima della stagione 1995-1996, i punti assegnati per la vittoria erano 2.\nIn caso di parit\u00e0 di punteggio per l'assegnazione del posto in classifica valgono, nell'ordine, le seguenti discriminanti:\nEvoluzione del formato.\nAlla sua nascita, nel 1974, la Bundesliga si presentava con un formato identico a quello che si \u00e8 avuto fino al campionato 2017-2018. Per la presenza di 10 squadre era chiamata anche \"Zehnerliga\" (\"Lega dei dieci\"). Le squadre erano state selezionate con un curioso sistema: nel campionato 1973-1974, il torneo con il maggior numero di squadre al via nella storia del calcio austriaco (17), poi vinto dal V\u00d6EST Linz, una squadra per ogni Stato federato (eccezion fatta per Vienna, che aveva due posti disponibili) si qualific\u00f2 per la \"Zehnerliga\", in base al piazzamento finale in classifica. Le squadre cos\u00ec selezionate furono:\nIl Vorarlberg non ottenne nessuna squadra perch\u00e9 l'unica rappresentante, il Vorarlberg, arriv\u00f2 all'ultimo posto e pertanto non fu ammessa. Per decidere l'ultimo posto valido per la Bundesliga 1974-1975 fu disputato un torneo tra le vincitrici dei 3 gironi di Regionalliga ed il LASK Linz, la migliore classificata tra le societ\u00e0 non ammesse. Furono proprio i bianconeri di Linz a ottenere la permanenza in massima divisione. Le squadre retrocesse andarono a formare la nuova seconda divisione a girone unico, la Nationalliga a 16 squadre. La Regionalliga fu declassata a terzo livello nazionale.\nNel 1975-1976 la Bundesliga fu ridenominata 1. Division e la Nationalliga cambi\u00f2 nome in 2. Division. Nel 1981 fu attuato il blocco delle retrocessioni per portare la 1. Division a 16 squadre nel 1981-1982, con due promozioni/retrocessioni, divenute tre l'anno successivo. Nel 1984 una nuova riforma ridusse a 12 il numero di squadre in entrambi i campionati, con la contestuale introduzione dei \"play-off\" a tre diversi livelli: \"Meisterplayoff\" per il titolo (36 partite complessive), \"Mittleresplayoff\" per le promozioni/retrocessioni tra 1. e 2. Division (14 partite) e \"Abstiegsplayoff\" per le retrocessioni in Regionalliga (36 partite). In questo modo i due campionati avevano un interscambio effettivo di squadre durante la stagione.\nNel 1991 fu ricreata la \u00d6sterreichische Fu\u00dfball-Bundesliga, non pi\u00f9 attiva dal 1976, come organizzazione indipendente (sebbene ancora legata alla \u00d6FB) delle societ\u00e0 professionistiche. Cos\u00ec, nel 1992, la 1. Division ridivenne Bundesliga acquisendo la definitiva conformazione a 10 squadre. La 2. Division conserv\u00f2 la vecchia formula fino al 1998, quando fu trasformata nell'odierna Erste Liga.\nNel 1997 per la prima volta il campionato assunse il nome di uno sponsor, divenendo \"max.Bundesliga\", nome cambiato nel 2003 in \"T-Mobile Bundesliga\" e nel 2008 in \"tipp3-Bundesliga powered by T-Mobile\". Dalla stagione 2014-2015 la denominazione ufficiale \u00e8 \"tipico Bundesliga\".\nStella d'oro.\nSebbene non regolamentata a livello ufficiale, esiste la consuetudine di apporre sullo stemma societario una stella d'oro per indicare 10 vittorie nel campionato, come accade in Italia. Solo quattro squadre si fregiano di questo distintivo:\nIl Rapid ottenne il suo 10\u00ba titolo nel 1930, il 20\u00b0 nel 1956 e il 30\u00b0 nel 1996; l'Austria Vienna appose la prima stella nel 1970 e la seconda nel 1992; il Wacker Innsbruck, invece, raggruppando la tradizione delle distinte societ\u00e0 calcistiche della capitale tirolese, si fregi\u00f2 della stella d'oro nel 2002. Il Salisburgo invece, pur avendo vinto il decimo titolo nazionale nel 2016, si fregi\u00f2 della stella a partire dal 2019.\nLe squadre.\nSono 83 le squadre ad aver preso parte ai 110 campionati a girone unico che sono stati disputati a partire dal 1911-1912 e fino alla stagione 2021-2022 compresa. In grassetto sono evidenziate le squadre attualmente in Bundesliga.\n e sono le uniche due squadre ad aver partecipato a tutte le edizioni.\nCapocannonieri.\nElenco dei capocannonieri della massima divisione del campionato austriaco di calcio. In \"corsivo\" i titoli disputati."}
{"id": "1167436", "revid": "599013", "url": "https://it.wikipedia.org/wiki?curid=1167436", "title": "San Vito (Trieste)", "text": "San Vito \u00e8 un quartiere della citt\u00e0 di Trieste. Posto su un colle nella parte centrale della citt\u00e0; \u00e8 zona residenziale di pregio.\nStoria.\nAbitato gi\u00e0 nella preistoria il colle prese il nome di \"Colle di San Lorenzo\", da una piccola chiesa dedicata a tale santo e posta nella parte alta dell'attuale \"Via San Michele\". Sino al seicento la collina era lasciata a pascolo, in cui si ergevano alcuni tuguri (detti \"tigoi\u00e8r\") da cui deriva il nome di una delle vie del rione, \"Via Tigor\".\nSorse quindi sulla sommit\u00e0 dell'altura un'altra chiesetta dedicata a San Vito, nome che venne dato anche ad un fortino quadrato realizzato nei pressi nel 1616. Nel 1627, 1733 e 1833 questo venne in pi\u00f9 riprese rafforzato e trasformato in un castello meglio munito detto \"della Sanza\", dal tedesco \"Schanze=Forte\". Il forte venne demolito nel 1888-1891, ed oggi non ne resta alcuna traccia. Nella seconda met\u00e0 del 1900 per alcuni decenni vennero custoditi sulla cima del colle i mezzi pesanti della collezione del \"Museo di guerra per la pace\" di Diego de Enriquez (Trieste, 1909-1974).\nLo sviluppo edilizio notevole si ebbe tra il 1700 e il 1800 quando il colle divenne meta di soggiorno per la colonia di possidenti britannici presenti in citt\u00e0. Nel rione sono presenti diverse aree verdi, tra le quali il Piazzale Rosmini, Piazza Carlo Alberto ed il Passeggio Sant'Andrea."}
{"id": "1167447", "revid": "142136", "url": "https://it.wikipedia.org/wiki?curid=1167447", "title": "Senza via di uscita", "text": ""}
{"id": "1167452", "revid": "35813", "url": "https://it.wikipedia.org/wiki?curid=1167452", "title": "Grande razza", "text": ""}
{"id": "1167453", "revid": "142136", "url": "https://it.wikipedia.org/wiki?curid=1167453", "title": "Un amore spezzato", "text": ""}
{"id": "1167458", "revid": "119764611", "url": "https://it.wikipedia.org/wiki?curid=1167458", "title": "Cantare (poesia)", "text": "Un cantare \u00e8 un componimento poetico in ottave, di argomento vario: epico, cavalleresco, avventuroso, sacro oppure storico-politico. \nQuello del cantare \u00e8 un genere letterario nato e diffusosi in Italia nel XIV secolo, e di natura strettamente performativa. I cantari erano cio\u00e8 destinati a essere recitati pubblicamente sulle piazze in occasione di feste o di mercati da un \"canterino\" (una sorta di giullare) che arricchiva la propria esecuzione col canto e la mimica. Elaborati di norma direttamente dai canterini, che li memorizzavano e li eseguivano anche a richiesta del pubblico, i cantari sono giunti fino a noi in forma per lo pi\u00f9 anonima. Solo di alcuni autori conosciamo l'identit\u00e0: tra questi, la figura pi\u00f9 nota \u00e8 certamente quella del fiorentino Antonio Pucci, amico e ammiratore di Giovanni Boccaccio. \nLe dimensioni dei cantari sono varie. Il pi\u00f9 antico pervenutoci, il \"Libro di Fiorio e Biancifiore\" redatto tra il 1343 e il 1349, comprende 134 ottave. Ma ci sono anche testi molto pi\u00f9 lunghi, suddivisi in pi\u00f9 tempi (ciascuno corrispondente a una singola seduta di recitazione, generalmente della lunghezza di 40-50 ottave) e caratterizzati da una maggiore complessit\u00e0 ed estensione narrativa. Questi ultimi sono spesso testi pi\u00f9 tardi, con caratteristiche ormai simili a quelle di un vero e proprio poema. Da un cantare di questo tipo e di argomento epico-cavalleresco, le gesta di Orlando, Luigi Pulci prese lo spunto e la materia per il suo \"Morgante\". Giovanni Boccaccio utilizz\u00f2 i cant\u00e0ri tra le fonti del suo \"Decameron\".\nAlla fine del Trecento appartiene il poemetto toscano \"Cantare dei cantari\" che tratta materia romana, troiana nonch\u00e9 temi del ciclo carolingio e del ciclo bretone.\nLa forma fu utilizzata anche per opere propagandistiche cattoliche, come quelle di Niccol\u00f2 Cicerchia.\nLa lingua dei cantari, come per altri generi di trasmissione orale e performativa, \u00e8 caratterizzata da una sintassi semplice e da un lessico ristretto e ripetitivo, con ampio ricorso a uno stile formulare che facilitava la memorizzazione del testo e l'esecuzione."}
{"id": "1167460", "revid": "1228162", "url": "https://it.wikipedia.org/wiki?curid=1167460", "title": "Enrico Rastelli", "text": "Biografia.\nRastelli nacque a Samara il 1 dicembre 1897, in Russia, da una famiglia circense: Alberto Raimondo Rastelli e Giulia Alessandra Bedini. Entrambi i suoi genitori erano artisti del circo e non ci volle molto tempo perch\u00e9 il giovane Enrico decidesse di entrare negli \"affari\" di famiglia, ricevendo un rigoroso allenamento in varie discipline circensi. Debutt\u00f2 in scena a tredici anni in un numero dei suoi genitori, mentre a diciannove anni si esibiva gi\u00e0 da solo in un numero di giocoleria. Le sue prime esibizioni includevano la manipolazione di bastoni e palle in stile giapponese, e utilizzava un kimono come costume di scena.\nA differenza degli altri giocolieri della sua epoca, che erano soliti giocolare con oggetti di uso quotidiano, Rastelli scelse di concentrarsi su oggetti pi\u00f9 adatti ad essere afferrati e lanciati, come bastoni, piatti e palline, riuscendo in tal modo a raggiungere un livello tecnico notevolmente al di sopra di quello dei suoi contemporanei. Questa scelta di tre oggetti semplici, inoltre, \u00e8 ancora adottata dalla maggioranza dei giocolieri moderni, che usano soprattutto clave (che sostituiscono i bastoni), anelli (che sostituiscono i piatti) e palline.\nNel 1917 Rastelli spos\u00f2 Harriet, una funambola. All'inizio degli anni venti stava diventando una star, con dei tour attraverso l'Europa e l'America, cambiando costume ed eseguendo anche numeri di equilibrio statico. Alla fine del decennio si spost\u00f2 dal circuito dei circhi in quello dei teatri di vaudeville, cambiando ulteriormente stile e giocolando contemporaneamente con cinque palloni da calcio. Con la fortuna accumulata grazie ai suoi spettacoli, Rastelli compr\u00f2 una villa a Bergamo, dove si stabil\u00ec con la moglie e tre figli.\nMalato di emofilia, Rastelli torn\u00f2 a Bergamo nel 1931, dove mor\u00ec il 13 dicembre. Il suo funerale, a cui parteciparono migliaia di persone, ebbe luogo a Bergamo. Venne sepolto nella cappella di famiglia, dove una statua a grandezza naturale lo ritrae con un pallone in equilibrio sul dito.\nRastelli \u00e8 considerato uno dei pi\u00f9 grandi giocolieri di tutti i tempi, capace di giocolare con otto piatti, otto bastoni e dieci palline. Era anche un maestro di \"combinazione\" di stili, come giocolare con sei piatti, facendo girare un cerchio con un piede e saltando la corda girata da due assistenti. La sua influenza \u00e8 sentita ancora oggi, con la maggioranza dei giocolieri che si limitano ad usare clave, cerchi e palline. Anche se le sue abilit\u00e0 tecniche sono oggi state superate, nessuno ha superato il livello di fama che ottenne Rastelli."}
{"id": "1167461", "revid": "1573940", "url": "https://it.wikipedia.org/wiki?curid=1167461", "title": "Rattus exulans", "text": "Il ratto del Pacifico o ratto polinesiano (Rattus exulans ) \u00e8 un roditore della famiglia dei Muridi diffuso nell'Ecozona orientale e in quella australasiana.\nDescrizione.\nDimensioni.\nRoditore di piccole dimensioni, con la lunghezza della testa e del corpo tra 100 e 140\u00a0mm, la lunghezza della coda tra 108 e 159\u00a0mm, la lunghezza del piede tra 20 e 28\u00a0mm, la lunghezza delle orecchie tra 16 e 19\u00a0mm e un peso fino a 100\u00a0g.\nAspetto.\nLa pelliccia \u00e8 ruvida e particolarmente spinosa. Le parti dorsali variano dal bruno-grigiastro delle forme continentali al bruno-rossiccio delle forme insulari mentre le parti ventrali sono bianche. La linea di demarcazione lungo i fianchi \u00e8 netta. Il dorso delle zampe anteriori \u00e8 ricoperto da peli brunastri, mentre quello dei piedi \u00e8 ricoperto da peli bianchi. Le vibrisse sono molto lunghe. La coda \u00e8 molto pi\u00f9 lunga della testa e del corpo, \u00e8 uniformemente marrone ed \u00e8 rivestita da 13-18 anelli di scaglie per centimetro. Le femmine hanno due paia di mammelle pettorali e due paia inguinali. Il cariotipo \u00e8 2n=42 FN=58-60.\nBiologia.\nComportamento.\n\u00c8 una specie arboricola. Si arrampica su piccoli alberi, nell'erba alta e dentro le case. Costruisce nidi di erba nei prati a circa 20\u00a0cm dal suolo o nelle soffitte.\nAlimentazione.\nSi nutre di parti vegetali e di invertebrati.\nRiproduzione.\nDanno alla luce 1-10 piccoli alla volta fino a 13 volte l'anno, dopo una gestazione di 19-21 giorni. Vengono svezzati dopo 2-4 settimane. Diventano sessualmente maturi a 2 - 3 mesi di vita. L'aspettativa di vita in natura \u00e8 di circa un anno, mentre in cattivit\u00e0 \u00e8 di 15 mesi.\nDistribuzione e habitat.\nQuesta specie \u00e8 ampiamente diffusa in Asia orientale e nell'Oceania, dal Bangladesh orientale, attraverso l'Indocina fino alle isole Yongxing, nel Mar Cinese Meridionale, Taiwan, Isole Ryukyu, Sumatra, Borneo, Giava, Isole Mentawai, Enggano, Nias, Simeulue, Isola di Natale, Sulawesi, Isole Filippine, Isole Molucche, Piccole Isole della Sonda, Nuova Guinea, isole di Adele e Murray, lungo le coste nord-occidentali e nord-orientali dell'Australia, Nuova Zelanda, Micronesia, Polinesia, Hawaii e Isola di Pasqua. Nella maggior parte delle isole dell'Oceania \u00e8 stato introdotto intenzionalmente o involontariamente o probabilmente ha attraversato l'oceano su grossi tronchi di alberi od altri relitti galleggianti alla deriva.\nVive in diversi tipi di habitat, dai prati alle boscaglie e le foreste con adeguata disponibilit\u00e0 di cibo e rifugi fino a 1.000 metri di altitudine.\nStato di conservazione.\nLa IUCN Red List, considerato il vasto areale, la tolleranza ad una variet\u00e0 di habitat e la popolazione presumibilmente numerosa, classifica \"R.exulans\" come specie a rischio minimo (LC)."}
{"id": "1167466", "revid": "599013", "url": "https://it.wikipedia.org/wiki?curid=1167466", "title": "Vratislav Lokvenc", "text": "Carriera.\nClub.\nHa iniziato nel Hradec Kr\u00e1lov\u00e9, poi ha militato nello Sparta Praga, e in Germania, nel e nel . In seguito si \u00e8 trasferito al Red Bull Salisburgo, con cui ha vinto la Bundesliga austriaca. Dal 2008 passa all'Ingolstadt, che a fine stagione retrocede nel terzo livello del calcio tedesco. Questa \u00e8 la sua ultima avventura calcistica prima del ritiro.\nNazionale.\nCon la maglia della Nazionale ceca ha partecipato a Euro 2000, a Euro 2004 e ai Mondiali 2006.\nStatistiche.\nTra club, Nazionale maggiore e Nazionali giovanili, Lokvenc ha giocato globalmente pi\u00f9 di 603 incontri segnando pi\u00f9 di 188 reti, alla media di 0,31 gol a partita."}
{"id": "1167476", "revid": "599013", "url": "https://it.wikipedia.org/wiki?curid=1167476", "title": "Alessandro dos Santos", "text": "\u00c8 cugino del calciatore Fabiano Santacroce.\nCarriera.\nClub.\nShimizu S-Pulse.\nArrivato in Giappone nel 1994, Alex \u00e8 diventato cittadino giapponese nel 2001. Nel 1997 ha esordito nello Shimizu S-Pulse, segnando la sua prima rete nella Coppa del Giappone il 29 marzo. Il 14 ottobre 1998 segna per la prima volta una doppietta battendo per 4-3 lo Yokohama F\u00b7Marinos. Viene tra l'altro eletto miglior giocatore della J League nel 1999. Nell'edizione 2000 della Coppa dell'Imperatore segner\u00e0 una tripletta decidendo a vittoria su 3-1 contro il JEF Chiba. La sua carriera con lo Shimizu S-Pulse si concluder\u00e0 nel 2003 con un totale di 65 reti.\nUrawa Red Diamonds e Red Bull Salzburg.\n\u00c8 stato sul punto di trasferirsi in Europa, al Charlton Athletic, ma nel gennaio 2004 \u00e8 stato comprato dagli Urawa Red Diamonds, segnando la sua prima rete nell'edizione 2004 con un rigore trasformato battendo il Vissel Kobe per 2-1, la squadra ha un passo dalla vittoria del campionato perde la partita decisiva contro lo Yokohama F\u00b7Marinos, Alex riesce a segnare su punizione nel secondo tempo, la partita si concluder\u00e0 ai rigori dove Alex mette a segno una rete calciando dal dischetto, ma l'Urawa Red perde per 4-2. Vincer\u00e0 l'edizione 2006 segnando cinque reti, la maggior parte nelle varie vittorie, come quelle per 3-1 contro il J\u00fabilo Iwata e per 4-1 contro il Sanfrecce Hiroshima, e una doppietta nella vittoria per 4-0 ai danni del FC Tokyo, inoltre con un suo assist Washington segner\u00e0 il gol del 1-0 battendo lo Shimizu S-Pulse, e con tre assist vincenti permetter\u00e0 alla sua squadra di battere per 3-0 il Kyoto Sanga. Nel 2007 \u00e8 andato a giocare in Austria, venendo ceduto in prestito nel Red Bull Salisburgo vincendo il campionato facendo il suo esordio nella vittoria per 2-1 contro il GAK, inizialmente in svantaggio, grazie a un assist di Alex il suo compagno di squadra R\u00e9mo Meyer segner\u00e0 la rete del temporaneo pareggio. L'11 agosto 2007 segner\u00e0 la sua unica rete in Austria, con il gol del 2-0 vincendo contro il SV Ried. Nel 2008, torna agli Urawa giocando per\u00f2 poche partite.\nNagoya Grampus e Tochigi SC.\nAl 2009 va al Nagoya Grampus, la sua prima rete la segner\u00e0 nell'edizione 2009 della Coppa dell'Imperatore con un calcio di rigore aprendo le marcature nella vittoria per 4-0 contro l'Okinawa Kariyushi, la secondo contro lo Shimizu S-Pulse che si concluder\u00e0 per 1-1 e ai rigori Alex segner\u00e0 dal dischetto a la squadra vincer\u00e0 per 5-3. Sempre nella Coppa dell'Imperatore, nell'edizione successiva, segner\u00e0 un gol nel pareggio per 1-1 contro l'Albirex Niigata vincendo per 5-4 ai rigori dove ancora una volta Alex segner\u00e0 un rigore vincente. L'ultima rete di Alex per il Nagoya Grampus l'ha segnata con un altro rigore il 21 dicembre 2011, la partita \u00e8 finita per 3-3 contro il Kashiwa Reysol e ai rigori il Nagoya Grampus vincer\u00e0 per 9-8. Nel 2013 giocher\u00e0 nella J2 League, la seconda divisione del calcio giapponese con la maglia del Tochigi SC segnando solo due gol: il primo con la rete del 2-1 battendo il Kataller Toyama e il secondo nel pareggio per 2-2 contro il Kyoto Sanga.\nFC Gifu.\nLa sua carriera nel calcio giapponese si concluder\u00e0 nel 2014 in seconda divisione con il FC Gifu giocando la sua prima partita con la squadra il 2 marzo vincendo per 3-1 contro il Kamatamare Sanuki. Segner\u00e0 soltanto due reti, prima nella sconfitta per 2-1 contro l'Avispa Fukuoka e poi pareggiando per 1-1 contro il V-Varen Nagasaki, il 15 novembre giocher\u00e0 la sua ultima partita con il FC Gifu vincendo per 3-1 ai danni del Matsumoto Yamaga.\nNel 2015 e nel 2016 ha fatto parte di alcune squadre in Brasile, quali il Maring\u00e1, il Gr\u00eamio de Esportes Maring\u00e1 e il PSTC, per poi ritirarsi dal calcio.\nNazionale.\nFar\u00e0 il suo esordio con la nazionale del Giappone il 21 marzo 2002 nella vittoria per 1-0 contro l'Ucraina, il 2 maggio dello stesso anno segner\u00e0 il suo primo gol con la rete del 3-3 nel pareggio contro l'Honduras. Nell'amichevole che si \u00e8 conclusa in pareggio contro la Svezia Alex calcer\u00e0 la palla da fuori area che verr\u00e0 inavvertitamente deviata in rete dal calciatore avversario Johan Mj\u00e4llby che far\u00e0 un autogol.\nHa giocato nel mondiale Corea-Giappone 2002, nella partita contro il Belgio ha fornito a Jun'ichi Inamoto l'assist con cui quest'ultimo ha segnato il gol del temporaneo vantaggio nel pareggio per 2-2.\nNel 2003 giocher\u00e0 un'amichevole contro la Nigeria, e con un suo assist Naohiro Takahara aprir\u00e0 le marcature vincendo per 3-0. Prender\u00e0 parte come titolare in tutte e tre le partite della Confederations Cup 2003. Nel 2004 giocher\u00e0 contro l'Iraq segnando la rete con cui la squadra vincer\u00e0 per 2-0, in un'amichevole vinta contro l'Islanda segner\u00e0 con un rigore il gol del 3-2, inoltre con un suo assist Shinji Ono segner\u00e0 la rete del 1-1 nel pareggio contro l'Inghilterra.\nRiuscir\u00e0 a laurearsi campione d'Asia alla Coppa d'Asia 2004, ai quarti di finale giocher\u00e0 contro la Giordania e la partita finir\u00e0 per 1-1, ai rigori Alex sbaglier\u00e0 non riuscendo a centrare la porta, ma ci\u00f2 non sar\u00e0 determinante per la partita che il Giappone vincer\u00e0 comunque per 4-3, poi nella semifinale contro il Bahrain si riveler\u00e0 fondamentale per la vittoria, infatti sullo scadere del secondo tempo, quando il Giappone era in svantaggio, Alex con un suo assist vincente permetter\u00f2 a Y\u016bji Nakazawa di segnare la rete del pareggio permettendo alla partita di proseguire fino ai tempi supplementari che vedranno il Giappone imporsi per 4-3. Ha giocato come titolare per tutta la finale vinta per 3-1 contro la Cina.\nDurante un'amichevole molto combattuta contro l'Honduras aiuter\u00e0 Mitsuo Ogasawara con un assist a segnare il gol del 5-4 facendo vincere il Giappone. Prender\u00e0 parte ancora una volta alla Confederations Cup, l'edizione 2005, giocando nuovamente come titolare in tutte e tre le partite. Verr\u00e0 convocato ancora una volta per il mondiale Germania 2006 giocando in tutti i match della nazionale.\nSegner\u00e0 la sua ultima rete in nazionale il 16 agosto 2006, con una doppietta con cui il Giappone riuscir\u00e0 a imporsi per 2-0 contro il Trinidad e Tobago, il 15 novembre dello stesso anno giocher\u00e0 per l'ultima volta con la maglia della nazionale giapponese nella vittoria per 3-1 contro l'Arabia Saudita."}
{"id": "1167484", "revid": "1305772", "url": "https://it.wikipedia.org/wiki?curid=1167484", "title": "Deftones (album)", "text": "Deftones \u00e8 il quarto album in studio del gruppo musicale statunitense omonimo, pubblicato il 20 maggio 2003 dalla Maverick Records.\nIl disco ha venduto oltre copie nella prima settimana di vendita negli Stati Uniti d'America.\nDescrizione.\nIl titolo inizialmente avrebbe dovuto essere \"Lovers\", infatti fu pi\u00f9 volte confermato dal frontman Chino Moreno. Tuttavia fu decisa la modifica in \"Deftones\", in quanto il titolo originario avrebbe svelato troppo le tematiche principali dell'album.\nSuccessivamente \"Lovers\" divenne il titolo di una b-side apparsa nel secondo singolo \"Hexagram\".\nStile musicale.\nAlcuni critici lo considerano un album di transizione, altri lo vedono invece come un netto passo in avanti. Con questa pubblicazione, i Deftones ripresero lo stile aggressivo degli album \"Adrenaline\" e \"Around the Fur\", intrecciandolo con quello pi\u00f9 leggero e melodico di \"White Pony\", come ad esempio nei brani \"Minerva\" o \"Deathblow\".\nContemporaneamente \"Deftones\" si distingue dagli album precedenti per una maggiore durezza delle chitarre e un maggiore utilizzo di tastiere e campionatori da parte di Frank Delgado. Il brano \"Anniversary of an Uninteresting Event\" presenta sonorit\u00e0 completamente rinnovate e rivela anche alcune influenze ambient, \"Lucky You\" \u00e8 invece un altro esperimento di trip hop, genere che i Deftones avevano gi\u00e0 proposto nel brano \"Teenager\", dall'album \"White Pony\".\nTracce.\nTesti e musiche dei Deftones, eccetto dove indicato."}
{"id": "1167486", "revid": "729019", "url": "https://it.wikipedia.org/wiki?curid=1167486", "title": "Aithed", "text": "Un aithed (trad. dall'irlandese \"aithed\" o \"aitheda\" o \"aithedha\" : \u00abratto verso l'aldil\u00e0\u00bb, \u00abmorte\u00bb, \u00abfuga d'amore\u00bb, \u00abvolo\u00bb ) \u00e8 un componimento poetico della letteratura irlandese del X secolo, derivante da elementi celtici.\nUn esempio di \"aithed\" consiste nella narrazione popolare di Gr\u00e1inne e Diarmaid: Gr\u00e1inne era moglie del capo clan, e gett\u00f2 un incantesimo sul nipote Diarmaid, costringendolo a fuggire nei boschi insieme a lei, dove i due divennero amanti. Questa storia avrebbe poi contribuito allo sviluppo del mito di Tristano e Isotta. Altre storie, come quella di Ginevra, avrebbero contribuito ad alimentare il ciclo romanzesco delle vicende di Re Art\u00f9."}
{"id": "1167489", "revid": "834", "url": "https://it.wikipedia.org/wiki?curid=1167489", "title": "IMS Global", "text": ""}
{"id": "1167490", "revid": "62004", "url": "https://it.wikipedia.org/wiki?curid=1167490", "title": "Urawa Reds", "text": ""}
{"id": "1167493", "revid": "125684890", "url": "https://it.wikipedia.org/wiki?curid=1167493", "title": "Portanza", "text": "La portanza (spesso abbreviata con la lettera \"L\", dalla parola inglese \"Lift\") \u00e8 la componente della forza aerodinamica globale calcolata in direzione perpendicolare alla direzione del vento relativo.\nQuindi possiamo dire che \u00e8 la spinta perpendicolare al moto dell'aereo che fa s\u00ec che l'aria spinga l'aereo dal basso verso l'alto\nComunemente associata all'ala di un aeroplano, la portanza \u00e8 generata anche dal moto delle pale del rotore principale di un elicottero, dalle vele e dalla chiglia di una barca a vela o dagli aliscafi. Nella meccanica del volo \u00e8 la forza che permette il sostentamento in volo di un velivolo o un uccello, quando questa risulta maggiore o uguale alla forza peso.\nGenesi della portanza su un profilo alare.\nLa forza aerodinamica globale \u00e8 generata dalla differenza di pressione tra la superficie superiore ed inferiore di un corpo. Per spiegare questa differenza di pressione si possono impiegare diverse leggi fisiche fondamentali quali i principi della dinamica, il teorema di Bernoulli, la Legge della conservazione della massa (fisica) e della quantit\u00e0 di moto (che \u00e8 una formulazione del secondo principio della dinamica). Come risultato vi sono diverse interpretazioni fisiche con differente grado di rigore scientifico e complessit\u00e0.\nIn seguito si prender\u00e0 in considerazione un profilo alare, o, che \u00e8 lo stesso, un'ala tridimensionale di apertura infinita, immersa in una corrente uniforme. La forza aerodinamica globale sar\u00e0 generata dalla differenza di pressione tra ventre (la porzione inferiore del perimetro del profilo che va dal bordo d'attacco al bordo di uscita) e dorso (la porzione superiore di perimetro del profilo).\nInterpretazione globale: reazione ad una deflessione.\nIl moto relativo del velivolo rispetto all'aria interessa una certa massa di fluido. In particolare la massa d'aria per unit\u00e0 di tempo che investe il corpo \u00e8 data dal prodotto della densit\u00e0 dell'aria per la velocit\u00e0 di volo (velocit\u00e0 asintotica) e per un'\"area di attraversamento\" che \u00e8 funzione essenzialmente della forma del corpo e, in particolare per un velivolo, della superficie alare.\nPossiamo dunque porre:\nLa geometria dell'ala e la sua posizione rispetto alla velocit\u00e0 asintotica sono tali da indurre all'aria un'accelerazione verso il basso che generalmente risulta variabile lungo l'apertura alare.\nIl valore medio della variazione della velocit\u00e0 verticale indotta (detta anche, tecnicamente \"downwash\") dipende dalla geometria dell'ala e, per piccoli angoli d'attacco, risulta all'incirca lineare con questa.\n\u00c8 da notare che tale deflessione del flusso verso il basso avviene non solo perch\u00e9 questo \u00e8 costretto a cambiare direzione a causa della parte inferiore dell'ala, ma anche grazie a quelle linee di flusso che \"aggirano\" il dorso del profilo alare superiore incurvandosi in seguito verso il basso (vedi anche Effetto Coand\u0103).\nNella condizione di stallo aerodinamico, infatti, mentre viene meno il contributo del flusso superiore (per la perdita della laminarit\u00e0) rimane comunque presente la variazione di quello inferiore, col risultato che la portanza non si annulla ma approssimativamente si dimezza: la cosa \u00e8 sufficiente per mettere in difficolt\u00e0 il pilota, ma con una sensazione non cos\u00ec netta come quella di una caduta libera 'vera'.\nAbbiamo dunque:\novvero\nin cui \"formula_4\" \u00e8 l'angolo d'attacco, \"V\" \u00e8 la velocit\u00e0 di volo, mentre la costante \"formula_5\" dipende ancora dalla geometria dell'ala (e in particolare, in questo caso, dall'allungamento alare).\nPer la terza legge di Newton si ottiene una forza contraria alla variazione di velocit\u00e0 verso il basso e proporzionale alla densit\u00e0 dell'aria, al quadrato della velocit\u00e0 di volo, all'angolo d'attacco pi\u00f9 ad un certo numero di costanti dipendenti dalla forma dell'ala (o pi\u00f9 genericamente, dal corpo):\nSolitamente si fa ricorso ad un coefficiente adimensionale chiamato \"coefficiente di portanza\", definito come:\nin cui:\nInterpretazione globale alternativa: differenziale di pressione statica.\nLa generazione della portanza pu\u00f2 essere attribuita alla distribuzione di pressione intorno al corpo che attraversa il fluido.\nSu un'ala, la produzione della portanza \u00e8 dovuta alle differenze di pressione tra il ventre e il dorso. Tale differenza di pressione genera una forza risultante aerodinamica F la cui componente ortogonale alla direzione del moto \u00e8 la portanza L, mentre la componente parallela e contraria alla velocit\u00e0 \u00e8 la forza di resistenza D.\nTipicamente, per un'ala composta da due semiali simmetriche, tale forza giace nel piano di simmetria:\nin cui:\nPi\u00f9 precisamente, la combinazione di angolo d'attacco, curvatura e spessore dell'ala, produce un andamento della pressione sulla sua superficie il cui risultato \u00e8 una forza aerodinamica. Infatti la forma del profilo alare modifica il campo di moto attorno a questo, provocando un cambiamento delle velocit\u00e0 tangenziali locali sulla superficie del profilo: lungo l'estradosso le velocit\u00e0 sono maggiori di quelle lungo l'intradosso.\nSemplificando le condizioni di questa interpretazione con l'esclusione di fattori, comunque molto importanti come la viscosit\u00e0 dell'aria, si ottiene un modello irreale ma comodo tramite l'utilizzo dell'equazione di Bernoulli. Questo \u00e8 usato storicamente per fornire una comprensione grossolana ma efficace della distribuzione della pressione attorno al profilo a quel personale pi\u00f9 interessato all'uso della portanza che alla progettazione (piloti, tecnici, etc.). Consente infatti di legare in modo facilmente comprensibile la velocit\u00e0 sul profilo alla pressione: dove le particelle fluide hanno una velocit\u00e0 maggiore corrisponde una diminuzione di pressione e viceversa. Si ottiene quindi un profilo alare \"aspirato\" verso l'alto dove il maggior contributo alla portanza lo d\u00e0 la depressione dorsale.\nI limiti di un tale modo di procedere risiedono nelle ipotesi a monte della scrittura dell'equazione di Bernoulli in regime incomprimibile, tra le quali ricordiamo la stazionariet\u00e0 del flusso, l'incomprimibilit\u00e0 (in regime subsonico quindi) e la assenza di viscosit\u00e0 (fluido ideale).\nCi\u00f2 nonostante, esso rimane un valido strumento di stima preliminare delle prestazioni di un'ala in condizioni non \"estreme\" (bassi angoli d'attacco, basse velocit\u00e0 ecc.) per la presenza di metodi ingegneristici di valutazione separata degli effetti della viscosit\u00e0 e della comprimibilit\u00e0.\nL'applicazione dell'ipotesi di fluido non viscoso porta, per\u00f2, ad una indeterminazione matematica e a degli assurdi fisici. Per simulare gli effetti dell'attrito e dell'inerzia (legati anche all'effetto Coand\u0103) e chiudere il problema matematico, si impone la cosiddetta \"condizione di Kutta\".\nAd esempio, una condizione di Kutta corrisponde all'imporre che le linee di corrente divise da un profilo alare si ricongiungano in corrispondenza del \"bordo d'uscita\".\nLa teoria della circolazione.\nUn altro modo di spiegare la genesi della forza di portanza prende spunto da ragionamenti quasi esclusivamente matematici. Sebbene assai pi\u00f9 precisa delle precedenti, tale dimostrazione risulta poco intuitiva; se ne espongono qui solo i punti salienti.\nLa trattazione presuppone la conoscenza dei teoremi di Helmholtz di conservazione della vorticit\u00e0 (o, per estensione, di un tubo vorticoso in un campo fluidodinamico) e del teorema di Kutta-\u017dukovskij, che permette di dimostrare che un corpo investito da una corrente fluida di velocit\u00e0 assegnata, intorno al quale esista una circolazione non nulla, subisce l'azione di una forza normale alla velocit\u00e0 e di verso ottenuto ruotando il vettore velocit\u00e0 di 90\u00b0 in senso contrario al senso della circolazione stessa (vedi anche effetto Magnus).\nLa circolazione pu\u00f2 essere definita come la circuitazione della velocit\u00e0 dell'aria lungo un \"circuito\" chiuso che racchiuda il corpo (ci\u00f2 permette di definire la quantit\u00e0 di vorticit\u00e0 attorno al corpo).\nApplicando questo discorso al caso di un profilo alare investito da una corrente fluida si ottiene la nascita di una forza \"portante\" (per unit\u00e0 di apertura) diretta verso l'alto e la cui intensit\u00e0 \u00e8 data da:\nin cui formula_11 \u00e8 la densit\u00e0 dell'aria, formula_12 \u00e8 la velocit\u00e0 della corrente \"asintotica\", e formula_13 \u00e8 il valore della circolazione.\n\u00c8 necessario per\u00f2 a questo punto fare alcune considerazioni: per il teorema di Kutta-\u017dukovskij il valore della portanza prodotto da un profilo alare in un fluido ideale \u00e8 legato al valore della circolazione attorno ad esso, ma per i teoremi di Helmholtz di conservazione della vorticit\u00e0, si deve dunque ipotizzare una presenza di vorticit\u00e0 fin dall'inizio del moto. Ma in questo stato il profilo \u00e8 in quiete, il campo di moto \u00e8 quindi irrotazionale e la circolazione attorno al profilo \u00e8 nulla (vedi anche paradosso di D'Alembert).\nQuesto problema pu\u00f2 essere superato considerando che il modello di fluido ideale \u00e8 un modello limite cui si pu\u00f2 tendere per valori sempre pi\u00f9 bassi del coefficiente di viscosit\u00e0, sebbene per un profilo alare gli effetti viscosi non possano essere trascurati anche nelle immediate vicinanze del corpo.\nIn effetti quando un corpo comincia a muoversi in un fluido inizialmente in quiete, il \"campo\" che si realizza nei primi istanti \u00e8 irrotazionale, ma il fluido nelle immediate vicinanze del corpo \u00e8 \"reale\". In particolare, nel caso di un profilo alare si forma nella parte superiore del bordo d'uscita un vortice (anche detto in questo caso vortice d'avviamento) a causa della separazione del flusso causata dall'\"aggiramento\" del bordo d'uscita aguzzo da parte del fluido che proviene dal ventre del profilo (vedi anche condizione di Kutta).\nDurante la fase di accelerazione questo vortice, che \u00e8 instabile, viene trasportato a valle e quindi \"dissipato\" dal moto principale del fluido.\nIl vortice di avviamento, che possedeva una circolazione antioraria ha per\u00f2 generato in conseguenza del suo allontanamento, per il teorema di conservazione della vorticit\u00e0 di Helmholtz, una circolazione uguale e opposta (cio\u00e8 oraria) attorno al profilo alare, che per il teorema di Kutta-\u017dukovskij genera \"finalmente\" una forza (la portanza) diretta verso l'alto.\nIn definitiva la circolazione attorno al profilo nasce per reazione a quella associata al vortice di avviamento durante la fase di accelerazione.\nNel flusso reale (dunque viscoso) durante il moto, vortici con asse parallelo alla direzione dell'apertura alare sono continuamente prodotti negli strati limite del dorso e del ventre dell'ala.\nIn pratica il modello di flusso ideale pu\u00f2 ancora essere considerato valido per calcolare la circolazione attorno ai corpi ma occorre introdurre dei \"vortici ideali\" sulla superficie del profilo per tenere in conto la viscosit\u00e0 nelle immediate vicinanze del profilo e simulare le circolazioni prodotte dai vortici di avviamento.\nCon tali assunzioni il flusso stazionario attorno ad un profilo alare pu\u00f2 pertanto essere schematizzato con la sovrapposizione di un moto di flusso rettilineo uniforme e un campo di \"sola circolazione\" attorno al profilo.\nPunti notevoli.\nIl punto di applicazione della forza aerodinamica, la forza risultante dal sistema di forze elementari agenti sul corpo, rispetto al quale il momento meccanico risultante quindi \u00e8 nullo, \u00e8 detto centro di pressione.\nQuando il contributo della resistenza al momento meccanico aerodinamico \u00e8 trascurabile, il centro aerodinamico coincide con il punto di applicazione della portanza, tale che il momento meccanico rispetto ad esso \u00e8 nullo.\nIl centro aerodinamico, detto anche fuoco o punto neutro, \u00e8 il punto in cui il coefficiente di momento agente sul corpo (che non si trovi ad incidenze elevate) rimane generalmente costante al variare dell'incidenza. Considerando la risultante delle forze aerodinamiche applicata in questo punto bisogner\u00e0 tenere in considerazione anche un momento aerodinamico applicato generalmente non nullo (\u00e8 un sistema di forze equivalente al sistema di forze effettivamente applicate).\nIl mito dello stesso tempo di percorrenza.\nEsiste una spiegazione, errata ma molto popolare, della generazione di portanza, nota come teoria dello \"stesso tempo di percorrenza\".\nSecondo questa teoria due particelle di fluido appaiate che vengono divise da un profilo solido devono necessariamente ricongiungersi sul bordo d'uscita.\nPoich\u00e9, allora, il tempo di percorrenza delle due particelle sul dorso e sul ventre del profilo deve essere lo stesso, l'aria che passa sul dorso deve avere una velocit\u00e0 pi\u00f9 elevata, e quindi, si dice, per il principio di Bernoulli (o anche per effetto Venturi) una pressione inferiore rispetto a quella presente sul ventre.\nTale spiegazione \u00e8 errata, in primo luogo, perch\u00e9 non si verifica che due particelle di fluido percorrono dorso e ventre nello stesso tempo, in secondo luogo perch\u00e9 richiederebbe una grande differenza di curvatura tra il dorso e il ventre, portando a conclusioni paradossali.\nInfatti il mito dello stesso tempo di percorrenza viene smentito dalla teoria della circolazione: se due particelle percorressero rispettivamente dorso e ventre di un profilo aerodinamico nello stesso tempo non ci sarebbe circolazione e, dunque, portanza. Vi \u00e8 portanza verso l'alto solo se il tempo di percorrenza sul dorso \u00e8 inferiore a quello sul ventre, generando una circolazione non nulla.\nCi\u00f2 che genera portanza verso l'alto \u00e8 la deviazione delle linee di corrente verso il basso (Effetto Coand\u0103). Tale deviazione \u00e8 governata in gran parte dalla presenza di un angolo d'attacco.\nApplicazioni tecniche.\nLa portanza in aeronautica.\nLa portanza \u00e8 la forza responsabile del sostentamento di un aeroplano, poich\u00e9 si oppone alla forza peso.\nTra le altre forze agenti su un aeroplano vi sono la spinta (generata dal motore e responsabile in primo luogo dell'avanzamento) e la resistenza aerodinamica in verso opposto al moto.\nL'organo preposto a sviluppare la portanza su un aeroplano \u00e8 l'ala, mentre i piani di coda orizzontali (detti anche stabilizzatori orizzontali) generano portanza (verso l'alto o verso il basso) per bilanciare la coppia costituita dalla forza aerodinamica dell'ala applicata nel centro di pressione, e dalla forza peso applicata nel baricentro.\nUn profilo alare il cui scopo sia la sostentazione deve essere studiato in modo tale da deviare il fluido verso il basso, talora con il vincolo del mantenimento di una resistenza aerodinamica ridotta (ad esempio, per un volo in crociera), talora ricercando la generazione della stessa portanza alla minima velocit\u00e0 possibile (ad esempio, nell'atterraggio).\nSi parla di portanza anche in idrodinamica nel caso di \"ali\" sottomarine, ad esempio usate negli aliscafi.\nDeportanza.\nSe la portanza \u00e8 diretta verso il basso invece che verso l'alto, si parla, in gergo, di \"deportanza\".\nLa deportanza \u00e8 sfruttata in ambito automobilistico quando i veicoli raggiungono velocit\u00e0 elevate per garantire l'aderenza al suolo dello pneumatico. Infatti la forza d'attrito che pu\u00f2 sviluppare uno pneumatico \u00e8 direttamente proporzionale sia al coefficiente d'attrito, che dipende principalmente dalla mescola della gomma, dalla temperatura e dal tipo di suolo, sia dal carico normale agente sugli pneumatici (delle ruote motrici), cio\u00e8 dalla forza perpendicolare al suolo. L'idea quindi \u00e8 quella di aumentare questa forza normale aggiungendo alla componente statica, data dal peso della vettura, una componente detta appunto \"aerodinamica\" perch\u00e9 generata da forze aerodinamiche dirette verso il basso. Il carico totale agente sugli pneumatici sar\u00e0 dato dunque dalla somma del carico statico e del carico aerodinamico.\nPer ottenere tale effetto si applicano degli appositi alettoni (sia davanti nell'avantreno sia posteriormente nel retrotreno), che sfruttano lo stesso principio delle ali degli aeromobili, ma in senso opposto. Quando gli ingegneri di pista modificano l'incidenza degli alettoni della vettura lo fanno per cambiare il contributo del carico aerodinamico (quindi della deportanza) in funzione delle caratteristiche della pista (tortuosa o meno), dell'assetto richiesto o delle condizioni ambientali del suolo (asciutto o bagnato). Per ottenere ci\u00f2 il profilo alare \u00e8 inclinato in modo da deviare l'aria verso l'alto.\nUn altro metodo per creare deportanza \u00e8 quello di adoperare un fondo piatto della vettura insieme all'uso delle cosiddette minigonne e ad un estrattore posteriore (il noto diffusore posteriore), in modo da creare una depressione sotto la vettura accelerando il flusso del fluido aeriforme tra il suolo ed il fondo della vettura rispetto a quello al di sopra della stessa, sempre secondo il principio di Bernoulli.\nIn generale il vantaggio aerodinamico della deportanza \u00e8 principalmente in curva dove le forze di inerzia che causano le forze centrifughe tendono a renderne instabile sia la traiettoria sia l'aderenza e per il quale dunque un aumento del peso totale della vettura riesce a tenerla pi\u00f9 aderente o schiacciata al suolo. Il vantaggio per\u00f2 \u00e8 anche in termini di stabilit\u00e0 in rettilineo: senza un alettone posteriore la vettura rischierebbe di decollare. Tuttavia lo svantaggio pi\u00f9 comune \u00e8 che pi\u00f9 si aumenta l'incidenza degli alettoni, e in generale quindi il carico aerodinamico e l'aderenza, pi\u00f9 aumenta la forza di resistenza aerodinamica con diminuzione delle velocit\u00e0 di punta nei tratti in rettilineo e maggiori consumi. Per questo si adottano generalmente soluzioni di maggiore o minore compromesso (\"trade off\") in funzione delle caratteristiche tecniche del tracciato."}
{"id": "1167495", "revid": "122740752", "url": "https://it.wikipedia.org/wiki?curid=1167495", "title": "Marina Donato", "text": "Biografia.\nDiplomata con la maturit\u00e0 classica, ha frequentato il Corso di laurea in lingue e letteratura straniere moderne (laurea non conseguita).\n\u00c8 stata la moglie di Corrado, che aveva sposato, dopo 23 anni di convivenza, il 27 giugno 1996. Nel 2016, dopo un'intensa attivit\u00e0 lavorativa, che non abbandona mai, ha creato un'Azienda agricola nominata come il suo cane, un pastore tedesco, che produce olio Dop.\nAttivit\u00e0 televisiva.\nMarina Donato \u00e8 stata per molti anni produttore del programma televisivo \"La Corrida\" e dal 2002 ne \u00e8 la curatrice. Nel 1972 inizia a lavorare come segretaria di redazione in un periodico cattolico, ma nel 1973 inizia la collaborazione con Corrado Mantoni in una societ\u00e0 di organizzazione di spettacoli itineranti, collaborazione che si svilupper\u00e0 per 10 anni. Nel 1982 inizia cos\u00ec il suo percorso televisivo come produttore esecutivo per il programma \"Il pranzo \u00e8 servito\" per pi\u00f9 di 2.000 puntate (1982-1992) oltre che \"La cena \u00e8 servita\" (1992-93). Nel 1983-84 \u00e8 produttore esecutivo di \"Ciao Gente\", gioco variet\u00e0 per Canale 5 in 38 puntate, nel 1985 \u00e8 produttore esecutivo con la collega Iole Fiori, di \"Buona Domenica\" con Corrado e Maurizio Costanzo. Nel 1986 \u00e8 produttore esecutivo di \"Buon Paese\" gioco variet\u00e0 in 43 puntate condotto da Claudio Lippi. Mentre nel 1987 inizia come produttore esecutivo la serie delle 10 edizioni della \"Corrida\", per diventare poi coautore negli anni a seguire.\nLavora anche nel programma \"S\u00ec o no?\" (1993-94). Nel 1996 \u00e8 coautore di \"Tira &amp; Molla\" con Paolo Bonolis (dal 1996 al 1998), e nel programma \"Il gatto e la volpe\" (1997). Nel 2000-01 \u00e8 produttore esecutivo per Aran Endemol del programma \"La prova del cuoco\". Dal 2002 \u00e8 curatrice e coautore della nuova serie tv \"La Corrida\" condotta da Gerry Scotti. Nel 2007 mette in funzione una societ\u00e0 di produzioni televisive, gi\u00e0 fondata due anni prima la Cor\u00ecma con sede a Roma, che insieme a RTI produce \"La Corrida\" e da settembre 2008 anche \"Forum\". Dal 2008 la Donato, insieme al suo socio Massimiliano Lancellotti e Stefano Bartolini \u00e8 titolare dei diritti della trasmissione \"Portobello,\" show condotto in passato da Enzo Tortora e ripreso sempre dalla RAI a partire dal mese di ottobre 2018 presentato da Antonella Clerici.\nDal 2019 Corima s.r.l. ha coprodotto con Magnolia 2 edizioni del \"La Corrida\" presentate da Carlo Conti. L'edizione del 2021 dopo due puntate si \u00e8 interrotta a causa del covid.\nDa giugno 2021 Corima ha coprodotto con la RAI lo storico programma \"Il Pranzo \u00e8 servito\" condotto da Flavio Insinna."}
{"id": "1167500", "revid": "709565", "url": "https://it.wikipedia.org/wiki?curid=1167500", "title": "Lava lamp", "text": "La lava lamp (o lampada Astro), detta anche lampada lava, \u00e8 un oggetto di \"design\" decorativo creata nel 1963 da Edward Craven Walker fondatore dell'azienda inglese di lampade Mathmos. Il nome della lampada prende ispirazione dalla lava a corda (\"lava pahoehoe\"), la cui conformazione ricorda quella delle sinuose forme di cera.\nFunzionamento.\nUn composto di oli minerali, cera di paraffina e tetracloruro di carbonio \u00e8 versato nell'acqua contenuta in un recipiente di vetro dalla caratteristica forma affusolata. La cera, essendo a pi\u00f9 bassa densit\u00e0 rispetto all'acqua, tende a disporsi in superficie ma, combinata al tetracloruro di carbonio (pi\u00f9 pesante nonch\u00e9 non infiammabile), permette al composto di rimanere in immersione. La presenza di una lampadina (alogena o a incandescenza) inserita alla base della lampada riscalda i liquidi modificandone densit\u00e0 e consistenza; grazie alla capacit\u00e0 di espansione della cera il composto tende ad alleggerirsi e a divenire pi\u00f9 fluido; questo nuovo stato innesca un movimento verso l'alto e il distacco di porzioni di cera. Una volta giunto nella parte superiore del contenitore il composto si raffredda e la sua densit\u00e0 aumenta, il che causa di conseguenza una ricaduta verso il basso. Le frazioni di cera in caduta sul fondo vengono ricompattate grazie alla presenza di un cavetto metallico inserito alla base della lampada che rompe la tensione superficiale del composto. Questo fenomeno circolare presenta delle similarit\u00e0 al processo conosciuto come instabilit\u00e0 di Rayleigh-Taylor.\nCon una lampadina di ci vogliono circa 45-60 minuti per innescare il tipico movimento della cera verso l'alto. I tempi sono molto pi\u00f9 lunghi, anche 2-3 ore, se la lampada \u00e8 lasciata per prolungati periodi in un ambiente a bassa temperatura.\nQuando la cera \u00e8 in uno stato fluido la lampada non deve essere scossa o gettata a terra poich\u00e9 movimenti bruschi possono innescare un processo di emulsione che potrebbe far perdere ai liquidi la loro naturale trasparenza. Una parziale scomposizione degli agglomerati di cera rientra nel normale ciclo di riscaldamento-raffreddamento; Per ricompattare la cera \u00e8 consigliato spegnere la lampada e aspettare alcune ore per far s\u00ec che la cera si raccolga sul fondo del contenitore di vetro. In alcuni casi eccezionali saranno necessari svariati cicli di riscaldamento e raffreddamento prima che si ristabilisca l'originale nitidezza dei fluidi.\nStoria.\nLa lampada Lava fu ideata nel 1963 dal britannico Edward Craven Walker che la registr\u00f2 come \"congegno da esposizione\". Craven-Walker diede vita all'azienda Crestworth con base a Poole, nella regione del Dorset (Regno Unito) per avviare la produzione della lampada Astro (nome originale della lampada lava) e alcune varianti come la mini Astro e la lanterna Astro Coach. La lampada lava fu presentata alla fiera del commercio a Bruxelles nel 1965, dove fu notata dall'imprenditore Adolph Wertheimer. Wertheimer e il suo socio William M. Rubinstein acquistarono i diritti di riproduzione per gli Stati Uniti della creazione di Craven-Walker che fu diffusa sotto il nome di Lava Lite attraverso la Lava Corporation (o altrimenti conosciuta come Lava Manufacturing Corporation). In seguito Wertheimer cedette le sue azioni a Hy Spector che trasfer\u00ec alla met\u00e0 degli anni sessanta la produzione e la promozione della Lava Lite nella sua fabbrica di Chicago (con sede a 1650 W. Irving Park Road). Rubinstein continu\u00f2 a lavorare per l'azienda in qualit\u00e0 di vice presidente. Le lampade Lava furono un successo per tutti gli anni sessanta e per diversi anni a seguire. Agli inizi degli anni settanta La Lava Corporation cambi\u00f2 il nome in Lava-Simplex-Scribe International e introdusse nella sua linea di produzione pellicole per macchine fotografiche e macchine distributrici di francobolli. \nLa Lava Simplex International fu poi ceduta alla fine degli anni 70 a Michael Eddie e Lowerence Haggerty, i quali tutt'oggi detengono i diritti di vendita e distribuzione delle lampade Lava negli Stati Uniti. Ad oggi il termine lampada Lava \u00e8 oramai divenuto un termine di uso generico nonostante la Lavaworld detenga negli Stati Uniti i diritti di marchio registrato.\nCraven-Walker mantenne i diritti di riproduzione della lampada nel resto del mondo e nonostante la sua azienda negli anni abbia cambiato gestione.\nIncidenti e rischi d'uso.\nNel 2004 Philippe Quinn, un giovane di 24 anni della citt\u00e0 di Kent (stato di Washington), rimase vittima di un incidente mortale mentre cercava di riscaldare il composto di una lampada lava sui fornelli di cucina. L'eccesso di calore produsse una pressione all'interno della lampada tale da far esplodere il contenitore di vetro. Schegge trafissero il torace e il cuore del ragazzo che osservava la lampada a distanza ravvicinata. Le circostanze dell'incidente furono riprodotte e confermate nel 2006 in un episodio della popolare trasmissione televisiva MythBusters. La trasmissione prov\u00f2 inoltre che le schegge di vetro non erano l'unico pericolo poich\u00e9 anche gli schizzi di liquido incandescente avrebbero comunque causato bruciature gravi a chiunque si fosse trovato in prossimit\u00e0 della lampada. La trasmissione evidenzi\u00f2 che le istruzioni d'uso della lampada indicavano in modo chiaro ed esplicito di non sottoporre la lampada Lava a nessun'altra fonte di calore che non fosse la lampadina alla base della lampada, provvista nella confezione e creata specificatamente per questa funzione.\nIstruzioni per riprodurre lampade lava fatte in casa sono disponibili online. \u00c8 importante tenere presente tuttavia che alcune di questi preparati si basano su combinazioni di elementi altamente infiammabili come l'alcool e i dispositivi creati artigianalmente in caso di rottura o danneggiamento possono essere causa di incendio. Il tetracloruro di carbonio contenuto nel mix di cera \u00e8 un prodotto velenoso la cui sola inalazione pu\u00f2 comportare rischi di salute in particolare per animali domestici e bambini. Casi di ingestione di dosi pari a hanno causato la morte di felini mentre secondo quanto riportato anche dosi minime pari a 40\u00a0mg/kg sono risultate letali per esseri umani."}
{"id": "1167502", "revid": "1573940", "url": "https://it.wikipedia.org/wiki?curid=1167502", "title": "Maxomys", "text": "Maxomys () \u00e8 un genere di Roditori della famiglia dei Muridi.\nEtimologia.\nL'epiteto generico deriva dalla combinazione del nome del naturalista tedesco Max Bartels, che cattur\u00f2 l'olotipo della specie M.bartelsii sulla quale H.J.V.Sody descrisse il genere, e dal suffisso \"-mys\" riferito alle forme simili ai topi.\nDescrizione.\nDimensioni.\nAl genere Maxomys appartengono roditori di medie dimensioni, con lunghezza della testa e del corpo tra 100 e 235\u00a0mm, la lunghezza della coda tra 88 e 226\u00a0mm e un peso fino a 284\u00a0g.\nCaratteristiche craniche e dentarie.\nIl cranio presenta un rostro lungo ed ampio, affusolato verso l'estremit\u00e0, la quale si estende oltre gli incisivi superiori, talvolta a formare un corto tubo. La scatola cranica \u00e8 larga e rotonda, mentre le ossa naso-lacrimali sono grandi e rigonfie, particolarmente in \"Maxomys inflatus\". L'area inter-orbitale \u00e8 ben sviluppata, il palato \u00e8 corto e provvisto di due fori incisivi corti, larghi e a forma di cuore. La bolla timpanica \u00e8 piccola e globulare. Lo smalto degli incisivi \u00e8 solitamente giallo-arancione.\nSono caratterizzati dalla seguente formula dentaria:\nAspetto.\nLa pelliccia \u00e8 corta, soffice e densa, spesso cosparsa di peli spinosi. La coda \u00e8 solitamente pi\u00f9 corta della testa e del corpo ed \u00e8 ricoperta fittamente di scaglie. I piedi sono lunghi e snelli, con le superfici plantari prive di peli e con 5-6 cuscinetti ben sviluppati, talvolta con il pi\u00f9 esterno rudimentale. Le femmine hanno 6-8 paia di mammelle.\nDistribuzione.\nQuesto genere \u00e8 diffuso nell'Ecozona orientale.\nTassonomia.\nIl genere comprende 19 specie."}
{"id": "1167506", "revid": "38120", "url": "https://it.wikipedia.org/wiki?curid=1167506", "title": "New Goblin", "text": ""}
{"id": "1167507", "revid": "6923", "url": "https://it.wikipedia.org/wiki?curid=1167507", "title": "Moto Gori", "text": "La Moto Gori \u00e8 stata una casa motociclistica italiana attiva dal 1968 al 1983.\nLa Casa venne fondata a Firenze da Giancarlo Gori, gi\u00e0 noto per le sue pregevoli elaborazioni di Lambretta prima e Vespa poi (degne di nota le vittorie di tappa al Motogiro 1967 di una Vespa 90 S.S. elaborata Gori). Gi\u00e0 durante l'attivit\u00e0 di preparatore di motori era accesa la rivalit\u00e0 con la concittadina Ancillotti.\nStoria.\nLa prima moto Gori nasce nel 1968: la \"50 Cross\", equipaggiata con un motore Minarelli preparato. La moto, presentata al Salone di Milano di quell'anno, ottenne un discreto successo. A causa di problemi di omologazione, la moto veniva venduta col marchio Gori-Bimm (la Moto Bimm era un'azienda toscana gi\u00e0 attiva nel settore dei ciclomotori). In poco tempo le Gori-Bimm iniziarono a riportare successi nel motocross, dove proseguiva la sfida (continuata nel settore del fuoristrada) con le Ancillotti motorizzate Beta.\nCon il 1969 i motori tedeschi Sachs rimpiazzano i Minarelli. Nel 1972 la gamma si allarga anche alla cilindrata di 125 cm\u00b3 (sempre con motore Sachs). La gamma in quegli anni si espande, includendo modelli da Cross, da Regolarit\u00e0 e minimoto, cos\u00ec come la produzione. Nel biennio 1973-1974 la Gori assembla anche le tedesche DKW.\nLa gamma Gori a met\u00e0 anni 1970 vanta modelli (sia di stampo professionale sia di tipo pi\u00f9 \"tranquillo\") nelle cilindrate da 50 a 175 cm\u00b3, in larga parte equipaggiati con motori Sachs (il 50 anche con motore Morini Franco) e componentistica di prim'ordine (sospensioni Marzocchi o Ceriani; scarichi Lafranconi o Giannelli; cerchi Akront). Le Gori riscuotono notevole successo, tanto da essere esportate in tutta Europa e perfino in Australia.\nNel 1976 le vendite della Casa toscana subiscono una flessione: la causa principale sono i problemi del nuovo motore Sachs 125-250 a 7 marce. Nel 1980 avviene una svolta: la SWM propone alla Gori di acquistare una partita di motori Rotax, dei quali la casa lombarda era esclusivista per l'Italia. Nasce cos\u00ec la serie \"G81\", nelle cilindrate 125, 250 e 350, le moto piacciono, e le vendite riprendono vigore, dopo poco, per\u00f2, la crisi economica della Casa di Rivolta d'Adda provoca la sospensione delle forniture dei motori austriaci. La Gori non riesce a trovare alternative ai Rotax e dopo essere riuscita a smaltire le giacenze di magazzino, cessa l'attivit\u00e0 nel 1983.\nPalmar\u00e8s.\nLe vittorie nelle competizioni (in Italia e all'estero) si susseguono:"}
{"id": "1167508", "revid": "287204", "url": "https://it.wikipedia.org/wiki?curid=1167508", "title": "I grandi successi di Miguel Bos\u00e9", "text": "I grandi successi di Miguel Bos\u00e9 \u00e8 un album discografico di Miguel Bos\u00e9, che raccoglie vari successi del cantante spagnolo.\nVersione in CD (1993).\nA causa della progressiva scomparsa del vinile, soppiantato dai nuovi supporti tecnologici, a partire dalla met\u00e0 degli anni '90, grazie all'avvento rivoluzionario del compact disc, che prevale via via sulle varie possibili alternative, con il titolo di I grandi successi di Miguel Bos\u00e9, si intende comunemente la versione digitalizzata in CD della seconda raccolta di successi ufficiale di Miguel Bos\u00e9. La casa discografica Columbia, che aveva acquisito i diritti sul materiale discografico realizzato dall'artista, tra il 1978 e il 1984, per la CBS, fa uscire questa collection di 16 brani in Italia, nel 1993, per via della prolungata assenza del cantante ispanico dalle platee italiane, e in vista dell'imminente uscita del successivo album di inediti sul mercato italiano, prevista per l'anno seguente (\u00e8 difatti del 1993 il corrispondente album spagnolo \"Bajo el signo de Ca\u00edn\"). Dopo la pubblicazione di Los chicos no lloran nel 1990, Miguel ritorner\u00e0 infatti nella nostra penisola soltanto quattro anni dopo, con la versione italiana dell'album spagnolo del 1993, intitolata Sotto il segno di Caino, il cui primo singolo estratto, \"Se tu non torni\", vincer\u00e0 il Festivalbar del 1994.\nQuesta sua seconda raccolta non va confusa n\u00e9 con la sua primissima collection, quella del 1982, dal titolo simile, n\u00e9 tanto meno con quella uscita nel 2002, dal titolo pressoch\u00e9 identico (anche se diversa nel formato). Riguardo a quella del 1982, titolo simile a parte, le differenze sono comunque notevoli. Infatti, la prima retrospettiva, intitolata \"Bravi ragazzi - I grandi successi di Miguel Bos\u00e9\", contiene esclusivamente brani in italiano, che, pur essendo abbastanza o molto noti, non furono tutti veri e propri singoli o grandissimi successi (addirittura, il brevissimo brano di chiusura, \"Buonanotte fiorellino\", non \u00e8 neanche un pezzo originale di Bos\u00e9, trattandosi invece di una cover, tratta dal repertorio del cantautore italiano Francesco De Gregori. Certo non manca qualche illustre eccezione, come il secondo 45 giri tratto da \"Chicas!\", \"Credo in te\", o il Lato B di \"You can't stay the night\", quella \"Ce la fai\" che apriva il 33 giri \"Singolo\" (da cui provengono entrambi i brani), e che divenne molto pi\u00f9 famosa del suo Lato A, oppure un altro illustre Lato B, \"Ti amer\u00f2\", che fu invece regolarmente promosso tanto quanto il suo Lato A (\"Olympic Games\", che pi\u00f9 del lato, per cos\u00ec dire, secondario non ebbe che la vittoria al Festivalbar), oppure, infine, il brano semititle-track, che d\u00e0 a questa prima raccolta la parte principale e caratterizzante del titolo, \"Bravi ragazzi\".\nI grandi successi di Miguel Bos\u00e9, invece, cio\u00e8 la seconda raccolta, del 1993, \u00e8 di fatto un Greatest Hits, che, oltre a contenere pezzi cantati sia in italiano che in inglese, ripropone anche tutti i pi\u00f9 grandi successi ottenuti da Bos\u00e9, in Italia, tra il 1978 e il 1984, tratti dai suoi primi cinque album italiani di studio (\"Chicas!\", \"Miguel\", \"Singolo\", \"Milano-Madrid\" e \"Bandido\"), comprendendo inoltre il primissimo 45 giri italiano isolato, \"Anna\", la cover di \"Buonanotte fiorellino\" di De Gregori, e le tracce \"Bravi ragazzi\" e \"Sono amici\", gi\u00e0 inserite, in qualit\u00e0 di inediti, nella prima raccolta (di cui queste ultime due furono anche il singolo trainante, rispettivamente come Lato A e come Lato B).\nUn'ultima distinzione va necessariamente fatta tra questa raccolta del 1993, che \u00e8 singola e contiene 16 brani, e quella che uscir\u00e0, quasi dieci anni dopo, nel 2002, con il titolo di \"I successi di Miguel Bos\u00e9\", la quale, doppia e con 30 brani, sempre in formato CD, presenta la stessa formula della raccolta singola (brani pi\u00f9 o meno noti, sia in italiano che in inglese, appartenenti al periodo 1978-1984). A confondere ulteriormente il tutto, bisogna aggiungere che queste tre raccolte qui menzionate, la prima (solo brani in italiano, con \"Bravi ragazzi\" come brano inedito), del 1982, la seconda (singola, con brani in italiano e in inglese), del 1993, e la terza, del 2002 (doppia, con brani in italiano e in inglese), sono tutte pubblicate dalla CBS/Sony/Columbia, il che spiega tra l'altro come mai le ultime due omettano i brani post-1985, successivi cio\u00e8 al passaggio di Miguel Bos\u00e9 alla WEA.\nVersione in vinile (1988).\nIl titolo I grandi successi di Miguel Bos\u00e9 era gi\u00e0 stato utilizzato, nel 1988, per un Greatest Hits, che aveva seguito la collection del 1982, e che costituiva di fatto la prima raccolta di brani misti in italiano e in inglese, interpretati da Miguel tra il 1979 e il 1984. Il disco conteneva 14 brani, tratti dai primi cinque album italiani di studio del cantante, oltre alla hit che dava il titolo alla raccolta di soli brani in italiano, \"Bravi ragazzi\". Questa prima versione in vinile (poi sostituita dall'edizione in CD, del 1993, con 16 brani e una diversa tracklisting, e diventata perci\u00f2 una vera e propria rarit\u00e0 per collezionisti molto esigenti), \u00e8 stata l'unica raccolta di successi di Bos\u00e9 a contenere il singolo \"Non siamo soli\" e \"Angeli caduti\", i due brani portanti dell'album del 1983, \"Milano-Madrid\" (poi esclusi dalla successiva omonima versione rimaneggiata del 1993, e addirittura dal Best of Miguel Bos\u00e9 del 1999, l'unico Greatest Hits che riunisce davvero tutti gli altri successi, pubblicati da entrambe le etichette), fino alla pubblicazione della doppia raccolta in CD del 2002, dal simile titolo di \"I successi di Miguel Bos\u00e9\", contenente 30 brani."}
{"id": "1167509", "revid": "1874129", "url": "https://it.wikipedia.org/wiki?curid=1167509", "title": "Lichfield", "text": "Lichfield (in gallese \"Caerlwytgoed\") \u00e8 una citt\u00e0 nello Staffordshire a a nord-ovest di Londra e a a nord di Birmingham. La localit\u00e0 \u00e8 nota per la sua cattedrale e come luogo che ha dato i natali a Samuel Johnson, autore del primo dizionario della lingua inglese. \nAttualmente mantiene la sua importanza come centro amministrativo ecclesiastico, ma il suo sviluppo produttivo ed economico \u00e8 rimasto relativamente arretrato, facendo conservare al centro cittadino il suo aspetto secolare senza grandi cambiamenti architettonici e paesaggistici. Lichfield \u00e8 comunque il centro urbano pi\u00f9 importante nel distretto omonimo. Secondo l'ultimo censimento fatto nel 2011 la popolazione cittadina \u00e8 di abitanti. Lichfield \u00e8 gemellata con Limburg an der Lahn, Germania e Sainte-Foy-l\u00e8s-Lyon, Francia.\nStoria.\nA circa tre miglia a sud dell'attuale locazione della citt\u00e0, si trovava un insediamento romano-britanno chiamato \"Letocetum\" (in celtico \"bosco grigio\") da cui probabilmente ha origine la prima met\u00e0 del nome della citt\u00e0. Il centro si era sviluppato a ridosso dell'antica arteria di collegamento nota con il nome di Watling Street e che collega ancora oggi le citt\u00e0 di St Albans e Canterbury, dove venne costruito un forte in uso fino al 170 - 160 a.C., quando venne distrutto da un terribile incendio, in concomitanza con la distruzione dell'insediamento di Wroxeter. Questa concordanza fa ipotizzare da alcuni che la distruzione dell'antico centro urbano fosse frutto di una violenta rivolta delle popolazioni indigene. La storia dei secoli successivi di questa cittadina \u00e8 piuttosto oscura, la \"Historia Brittonum\" l'annovera nella lista delle 28 citt\u00e0 della Britannia.\nNell'antico poema gallese \"Il lamento di Cynddylan\", la citt\u00e0 di \"Caer Luytcoed\", identificabile con Lichfield, venne conquistata dai barbari pagani, probabilmente facendo riferimento all'invasione del Regno di Mercia da oriente.\nLa leggenda narra che intorno al 300, durante il regno dell'imperatore Diocleziano, centinaia di Cristiani subirono il martirio, e da questo fatto trarrebbe origine il nome della citt\u00e0, (\"campo dei morti\"), supposizione che non \u00e8 comprovata da nulla.\nTuttavia la prima testimonianza attendibile sulla storia della citt\u00e0 proviene dagli scritti di Beda il Venerabile in cui si fa riferimento alla citt\u00e0 di \"Licidfelth\"come il luogo che Chad di Mercia elesse come sede del vescovato di Mercia nel 669. Il fatto che il centro venisse scelto come luogo di sepoltura di diversi sovrani di Mercia ne accrebbe l'importanza, e nel 786 papa Adriano I, dietro richiesta del sovrano Offa di Mercia, elesse Lichfield come sede dell'arcivescovato, che per\u00f2 perse nell'803 quando esso venne affidato a Canterbury. Nel 1075 il seggio vescovile di Lichfield venne spostato a Chester ed in seguito a Coventry, ma torn\u00f2 nella sua sede originaria nel 1148.\nLa signoria della cittadina insieme al suo maniero vennero rette dal vescovo di Chester fino al regno di Edoardo VI quando esso venne affidato alla corporazione cittadina.\nNel 1291 la cittadina venne seriamente devastata da un incendio che distrusse diversi edifici. Nel 1690 tutti i tetti in legno vennero banditi proprio per evitare il rischio d'incendio.\nEsistono prove dell'esistenza di un castello nella zona sin dal tempo di re Enrico I, mentre Riccardo II promulg\u00f2 un editto nel 1387 per l'istituzione della locale loggia di St Mary e San Giovanni Battista, quest'ultima ebbe il ruolo di organo cittadino di governo fino al suo scioglimento sotto il regno di Edoardo VI che incorpor\u00f2 la cittadina sotto la sua giurisdizione nel 1548, nominando due balivi e ventiquattro borghesi. Nel 1553 la regina Maria istitu\u00ec Lichfield come una contea separata dal resto dello Straffordshire, e rimase in questo status fino al 1888. La citt\u00e0 invi\u00f2 due rappresentanti al parlamento del 1304 e in quelli successivi, ma la sua rappresentanza divenne regolare soltanto a partire dal 1552, nel 1867 essa perse uno dei suoi rappresentanti e nel 1885 quello rimasto venne incorporato nella rappresentanza dell'intera contea. L'ultimo condannato al rogo con l'accusa di eresia venne giustiziato a Lichfield, si trattava di Edward Wightman, originario di Burton upon Trent, giustiziato nella piazza del mercato l'11 aprile 1612.\nDurante la rivoluzione inglese la citt\u00e0 si divise in due opposte fazioni. Le autorit\u00e0 della Cattedrale con il loro seguito si schierarono dalla parte del sovrano, mentre gran parte della cittadinanza si schier\u00f2 a favore del Parlamento, e a tale scopo si stabil\u00ec la fortificazione delle mura a partire dal 1643. La posizione della cittadina, posta in un crocevia strategico per il passaggio delle merci, ebbe un valore notevole durante il conflitto, ed entrambe le forze in campo cercarono di guadagnarne il controllo assoluto. Lord Brooke, il generale cromwelliano notoriamente avverso alla Chiesa, guid\u00f2 un assalto alla conquista della citt\u00e0, ma rimase ucciso da un proiettile vagante durante l'assedio, episodio che ebbe del miracoloso dal punto di vista dei Realisti. Durante il conflitto la Cattedrale sub\u00ec gravissimi danni, in particolare nella cupola a spirale centrale, e alla fine del periodo del Commonwealth, anche in parte grazie alle ingenti somme devolute dal re Carlo II, essa venne restaurata. Come segno di riconoscenza per questo gesto esiste una statua celebrativa del sovrano nell'entrata meridionale della Cattedrale.\nNel XVIII secolo la cittadina divenne un importante nodo di scambio lungo le vie commerciali verso il nord-ovest e l'Irlanda. In concomitanza di ci\u00f2 essa divenne un fertile centro culturale ed ospit\u00f2 importanti figure come Samuel Johnson, David Garrick, Erasmus Darwin e Anna Seward, cosa che fece affermare a Samuel Johnson che Lichfield fosse \"una citt\u00e0 di filosofi\". Attualmente la cittadina di Lichfield \u00e8 in leggera espansione verso ovest.\nEconomia cittadina.\nLa fortuna economica di Lichfield si \u00e8 andata sviluppando di pari passo con la sua funzione di centro amministrativo ecclesiastico. L'insediamento originario divenne infatti un centro di culto per tutti i pellegrini che giungevano in prossimit\u00e0 del santuario di San Chad di Mercia, pratica devozionale che dur\u00f2 fino al tempo della Riforma Protestante, che caus\u00f2 la distruzione del santuario.\nDurante il Medioevo la cittadina divenne un importante centro di produzione di capi di lana. Ma esistevano altre realt\u00e0 produttive quali la lavorazione delle pelli insieme all'agricoltura e all'allevamento delle fattorie del circondario. Nel XVIII secolo l'attivit\u00e0 economica cittadina era imperniata sul traffico delle carrozze in viaggio verso nord-ovest e con l'avvento della ferrovia la sua prosperit\u00e0 sub\u00ec un brusco declino. Dalla fine del XIX secolo le principali attivit\u00e0 della citt\u00e0 sono la produzione di birra, anche se negli ultimi anni si sta sviluppando, soprattutto nell'area est, un insediamento industriale piuttosto modesto. Le industrie pi\u00f9 importanti della zona sono la Armitage Shanks, che produce sanitari, e la Arthur Price of England, che produce coltelli."}
{"id": "1167512", "revid": "36426", "url": "https://it.wikipedia.org/wiki?curid=1167512", "title": "Arte della Lana", "text": "LArte della Lana \u00e8 stata una delle sette Arti Maggiori delle corporazioni di arti e mestieri di Firenze.\nStoria.\nLa corporazione fu una tra le pi\u00f9 potenti della citt\u00e0 e sicuramente quella che contava il maggior numero di lavoratori, circa un terzo della popolazione fiorentina, gi\u00e0 secondo lo storico Giovanni Villani e tanto che ancora nel Cinquecento, Machiavelli ne continuava a magnificare la grandezza:\nIl primo statuto dell'Arte a noi pervenuto risale al 1317; il Consiglio era composto da 48 membri e presieduto dai consoli, i cui nomi erano estratti a sorte ogni quattro mesi e venivano affiancati nelle loro mansioni da diversi altri \"funzionari\": un giudice, un cancelliere, un camarlingo e alcuni esattori delle tasse.\nUna delle norme pi\u00f9 rigide della corporazione imponeva il divieto di esercitare il mestiere al di fuori dello Stato fiorentino e prevedeva il rispetto scrupoloso delle regole stabilite per ogni fase della lavorazione del prodotto, compresi gli strumenti impiegati, sottoposti a periodica revisione.\nLo stemma della corporazione raffigurava l\"Agnus Dei\" argentato con bandiera del comune di Firenze e aureola con croce inscritta, sormontato da un capo d'Angi\u00f2 a quattro gigli.\nLa corporazione riusc\u00ec a superare per ricchezza anche quella di Calimala e prosper\u00f2 fino ai primi del Quattrocento, quando sia per una flessione dei commerci, sia per il variare dei gusti della moda, dovette cedere il primato all'Arte della Seta.\nNel 1308 fece edificare il palazzo ancora oggi esistente dietro la chiesa di Orsanmichele, al quale nel periodo di Firenze capitale venne addossato il Tabernacolo della Tromba, sfuggito alle demolizioni del Mercato Vecchio.\nCome tutte le altre corporazioni venne soppressa nel 1770 con decreto del granduca Pietro Leopoldo di Lorena.\nOrganizzazione interna.\nLa manifattura tessile e laniera divenne quindi uno dei settori trainanti dell'economia cittadina insieme al commercio e alla finanza. I membri dell'Arte della Lana si comportarono sia da mercanti sia da imprenditori, acquistando la materia prima che poi veniva smistata tra le diverse categorie artigianali impegnate in un lungo processo di lavorazione per arrivare al prodotto finito, rivenduto nelle botteghe.\nI lanaioli acquistavano la lana grezza sulle piazze estere europee o dell'Africa nord occidentale, che arrivava a Firenze imballata dopo aver compiuto un lungo viaggio a dorso di mulo; la materia grezza era sottoposta a un processo di trasformazione suddiviso in pi\u00f9 di venti fasi, prima di ottenere i panni rifiniti, tinti e marchiati destinati alla vendita nelle botteghe.\nFasi preliminari.\nLa prima operazione cui era sottoposta la lana era la \"smistatura\", ossia la scelta e la separazione delle diverse parti del vello di pecora; a seconda del tipo di tessuto che si doveva produrre, infatti, si impiegavano diverse qualit\u00e0 di lana.\nLa pi\u00f9 fine e raffinata era quella usata per confezionare i panni delle botteghe di via del Garbo, oggi via della Condotta, e quelle ubicate nei pressi dell'oratorio dei Buonomini di San Martino.\nLa fase successiva era il \"lavaggio\", compiuto da gruppi numerosi di uomini e donne in riva al fiume, l'Arno o il Mugnone.\nDopo essere stata fatta asciugare all'ombra, la lana sciacquata tornava alla bottega del lanaiolo che la spediva presso altri artigiani addetti ai passaggi prima della filatura; la \"sgrassatura\", ottenuta immergendo i fiocchi in bagni di orina e la \"battitura\", eseguita a mano o a colpi di bastone, per ridare morbidezza alle fibre.\nLa cardatura e la pettinatura.\nA questo punto la lana era pronta per essere consegnata agli scardassieri o cardatori, che sfilacciavano i fiocchi in fili di varie lunghezze; i fili pi\u00f9 corti sarebbero stati impiegati nel produrre i filati utilizzati come \"trama\" e quelli pi\u00f9 lunghi per quelli impiegati come \"ordito\" durante il successivo processo di tessitura, perci\u00f2 questi ultimi venivano sottoposti anche alla \"pettinatura\", eseguita con pettini muniti di denti metallici, che rendevano le fibre pi\u00f9 lisce e omogenee, eliminando quelle di misura inferiore alla lunghezza richiesta.\nIl lavoro dei cardatori e dei pettinatori era un passaggio molto importante in questo processo di trasformazione perch\u00e9 era quello che consentiva alla materia grezza di diventare un prodotto semilavorato.\nLa filatura.\nLa filatura era in genere assegnata alle donne, che lavoravano in casa e molto spesso venivano reclutate nelle campagne circostanti Firenze; il processo di filatura consisteva in due operazioni eseguite contemporaneamente, latorsione e la stiratura del filo, che veniva avvolto a spirale e messo in tensione usando i fusi e le rocche.\nIl fuso era un piccolo bastone in ferro o in legno con una parte ingrossata al centro, ad esempio una rotella, sul quale si disponevano le fibre, imprimendo un movimento rotatorio continuo che lo faceva girare su s\u00e9 stesso, torcendo e distendendo i fili; la rocca serviva a reggere le fibre da filare, si trattava di un bastone pi\u00f9 lungo tenuto in genere tra il braccio e il fianco della filatrice.\nLe tecniche di filatura si evolsero rapidamente per cui gi\u00e0 alla fine del Duecento si diffuse il filatoio a puleggia, munito di una ruota azionata manualmente e posta su una piattaforma alla cui estremit\u00e0 era attaccato il fuso, su cui prima si torceva e poi si avvolgeva il filato; solo alla fine del Quattrocento comparve il filatoio ad alette che consentiva una filatura continua grazie a un dispositivo a forma di U, che ruotando intorno al rocchetto (filo) riusciva sia a torcere sia ad avvolgere il filato senza pi\u00f9 interruzioni.\nLa tessitura.\nGli incaricati della consegna e del ritiro del filato - chiamati \"stamaioli\" - lo passavano direttamente ai tessitori, disposti in coppia al telaio; la tessitura consisteva nell'intrecciare i filati pi\u00f9 lunghi, detti appunto ordito, disposti parallelamente nei licci, con quelli pi\u00f9 corti, detti trama, inseriti per mezzo di una navetta o spola, negli spazi tra un filo di ordito e l'altro.\nLe combinazioni d'intreccio possibili, dette \"armature\", potevano essere infinite, ma quella pi\u00f9 semplice e comune era la tela, ottenuta separando gli orditi pari dai dispari e facendovi passare in mezzo il filo di trama.\nLa rifinizione.\nQuando le pezze di panno erano state tessute venivano riconsegnate alla bottega del lanaiolo, ma il lavoro non era ancora finito: le pezze intessute dovevano essere riviste per eliminare eventuali nodi o impurit\u00e0, lavate nuovamente con acqua bollente e sapone e stese ad asciugare per poi passare alla gualchiera, in uno dei tanti stabilimenti costruiti sull'Arno che sfruttavano l'energia dell'acqua per muovere dei macchinari che battevano e pressavano le pezze.\nLe pezze pressate erano poi condotte al tiratoio, dove venivano nuovamente stese e tirate.\nMolti dei tiratoi a Firenze erano di propriet\u00e0 dell'Arte, ma ce n'erano anche diversi che appartenevano a famiglie artigiane; si trattava di edifici molto grandi che potevano contenere fino a migliaia di pezze, distese ad asciugare su delle terrazze.\nQuesti antichi fabbricati sorgevano in luoghi \"insospettabili\" del centro cittadino; il tiratoio Falconieri, ad esempio, si trovava dietro a piazza del Duomo, nei pressi dell'attuale Museo dell'Opera del Duomo, un altro era dove oggi si trova il reatro della Pergola, costruito nel Seicento, e quello detto d'Arno stava al posto della Camera di Commercio.\nLa tintura.\nL'ultima fase era la tintura, che poteva comunque essere eseguita su richiesta del lanaiolo anche in una delle fasi precedenti; i colori impiegati erano di origine vegetale o animale e potevano essere disciolti direttamente nell'acqua oppure ricavati estraendo il principio colorante con bagni alcalini in tini di legno e poi fatti essiccare (estrazione al tino):\nA questo proposito, si racconta che Bernardo Rucellai scopr\u00ec casualmente che l'oricella diluita con orina diventava viola e si arricch\u00ec notevolmente vendendo i panni di questo colore.\nI panni erano immersi in vasche piene di acqua e una mistura di colorante e per fissarlo veniva impiegato comunemente un mordente di origine minerale come l\"allume di rocca\" (allume di potassio) o il solfato di rame, una polvere azzurrastra.\nL'allume di rocca veniva inizialmente importato dall'Oriente, poi nel Quattrocento vennero scoperte delle miniere di questo minerale prima nei Monti della Tolfa e poi a Volterra. Quest'ultima la citt\u00e0 fu sottomessa da Lorenzo il Magnifico, nel 1472, per sfruttarne le miniere ma dopo la conquista si scopr\u00ec che l'allume era di pessima qualit\u00e0.\nLa vendita.\nLe pezze erano cos\u00ec pronte per essere riconsegnate definitivamente al lanaiolo che poteva venderle nella sua bottega. Le pezze prodotte dall'Arte erano tutte contraddistinte dalla dicitura \"di Firenze\"; una sorta di marchio (simile all'odierno \"made in Italy\"), cucito come garanzia di qualit\u00e0 e autenticit\u00e0.\nUna volta all'anno si svolgeva la fiera dei pannilani, inizialmente organizzata nella piazzetta antistante l'oratorio dei Buonomini di San Martino (secondo la leggenda, la prima fiera si tenne quando san Martino era ancora cavaliere); in seguito la fiera venne spostata in piazza della Signoria e dal 1462 in piazza Santo Spirito.\nMembri celebri.\nMolte delle illustri famiglie fiorentine erano iscritte all'Arte della Lana, tra cui si ricordano: Acciaioli, Alberti, Albizi, Buonaccorsi, Capponi, Cellai, Corsini, Pucci, Ricci e Ridolfi.\nI patronati.\nL'Arte della Lana esercit\u00f2 il suo patronato sull'Opera del Duomo, affidatole direttamente dalla Signoria nel 1331. \nIl santo patrono scelto dalla corporazione fu Santo Stefano. La corporazione commission\u00f2 una statua del santo a Lorenzo Ghiberti (1427-1428) per porla all'interno proprio del tabernacolo nella chiesa di Orsanmichele."}
{"id": "1167522", "revid": "121592215", "url": "https://it.wikipedia.org/wiki?curid=1167522", "title": "Electronic Sound", "text": "Electronic Sound \u00e8 il secondo album solista di George Harrison, uscito il 9 maggio 1969 in Gran Bretagna ed il 26 negli USA su etichetta Zapple, una sotto-etichetta della Apple Records nata per pubblicare lavori sperimentali. Oltre a questo, l'unico altro album pubblicato dalla Zapple fu \"Unfinished Music No.2 - Life with the Lions\" di John Lennon e Y\u014dko Ono).\nIl disco.\nContenuto e registrazione.\n\"Electronic Sound\", probabilmente il primo album composto solamente musica elettronica, \u00e8 formato da due tracce strumentali, \"Under the Mersey Wall\" e \"No Time or Space\". Il primo pezzo venne registrato nel 1969 nello studio privato di George Harrison ad Esher, sul suo sintetizzatore Moog, appena comprato; il lato B \u00e8 stato invece inciso nel novembre 1968 in California, e Bernie Krause n'\u00e8 stato accreditato come \"assistente\". Quest'ultimo in seguito rivel\u00f2 che \"No Time or Space\" si tratta di un \"edit\" di lezioni che aveva dato al \"beatle\" per far funzionare la tastiera, per cui George semplicemente se n'\u00e8 appropriato. In seguito, il sintetizzatore Moog apparve anche su alcune incisioni dei Beatles, come \"I Want You (She's So Heavy)\" e \"Here comes the sun.\"\nPubblicazione ed accoglienza.\nDescritto da Harrison come \"avanguardia, o, pi\u00f9 precisamente [...] accenni d'avanguardia\", il genere dell'album era troppo arduo per avere successo commerciale: non entr\u00f2 in classifica nel Regno Unito ed arriv\u00f2 alla 191\u00aa posizione di \"Billboard 200\". Il musicista si \u00e8 occupato della copertina; sul retro di essa, appare una citazione accreditata ad Arthur Wix:\nIn origine, Krause doveva apparire molto prominente nei crediti di copertina dell'LP, ma il suo nome venne coperto per la maggior parte da dei disegnini. I crediti dell'album sono stati scritti all'interno di esso, ed indicano il titolo, il compositore, i musicisti, il luogo di registrazione ed il produttore di questa.\nLa prima stampa venne pubblicata dalla Zapple Records, sussidiaria della Apple, con il numero di serie ZAPPLE 02; l'etichetta sperimentale chiuse pochissimo tempo dopo la pubblicazione di questo LP sperimentale. Una ristampa su vinile, con lo stesso numero di serie, risale al 1996. Nello stesso anno, nel mese di giugno, la Apple pubblic\u00f2 una ristampa su CD, senza \"bonus tracks\", con il numero di serie 7243 8552392 2; le due tracce che compongono l'opera sono state invertite, ma non i loro nomi, che sono rimasti, per errore, alla loro posizione originaria.\nSecondo Richard S. Ginell di AllMusic, \"Under the Mersey Wall\" \u00e8 un pezzo divertente, che ha ispirato alcuni passaggi della \"jam\" del triplo album \"All Things Must Pass\" (1970) \"I Remember Jeep\". La \"b-side\", stando alle sue parole, \u00e8 poco riuscita, poco virtuosa. Mentre Ginell ha comunque affermato che, considerata la qualit\u00e0 musicale offerta dai \"synths\", mantenendosi quindi in contrapposizione con svariati critici, i quali hanno giudicato negativamente il risultato musicale del chitarrista britannico; ad esempio, Herv\u00e8 Bourhis ha affermato che George si \u00e8 divertito a realizzare l'album, ma gli ascoltatori non a sentirlo.\nTracce.\nLato A\nLato B\nRistampa su CD.\nL'album \u00e8 stato ristampato su CD nel 1995, senza tracce bonus."}
{"id": "1167529", "revid": "134492", "url": "https://it.wikipedia.org/wiki?curid=1167529", "title": "Filu e' ferru", "text": ""}
{"id": "1167530", "revid": "2166030", "url": "https://it.wikipedia.org/wiki?curid=1167530", "title": "Trattato di Losanna (1912)", "text": "Il trattato di Losanna - detto anche trattato di Ouchy o pace di Ouchy, dal nome del quartiere residenziale ove fu sottoscritto - fu il trattato di pace firmato il 18 ottobre 1912 fra l'Italia e l'Impero Ottomano, che pose formalmente fine alla guerra italo-turca. Nei fatti per\u00f2 le operazioni di guerra che coinvolsero il Regio Esercito non cessarono con la firma del trattato; nonostante il ritiro delle forze militari turche dai territori libici, le truppe d'occupazione italiane dovettero infatti continuare a fronteggiare le forze partigiane libiche che continuarono a combattere contro la dominazione straniera.\nAntefatti.\nNel 1911, la regione costiera corrispondente all'attuale Libia era governata dall'Impero Ottomano sotto forma di Vilayet di Tripolitania (in turco: \"Vil\u00e2yet-i Tr\u00e2blus G\u00e2rp\"), cio\u00e8 una provincia guidata da un pasci\u00e0 (governatore). Anche l'adiacente provincia della \"Cirenaica\" o \"Barca\" era considerata parte del dominio di Tripoli in quanto governata \"de facto\" dal pasci\u00e0 del capoluogo tripolitano.\nDopo un'intensa preparazione diplomatica con le potenze europee, il 29 settembre 1911, previo ultimatum di 24 ore, il Regno d'Italia dichiar\u00f2 guerra all'Impero Ottomano per il possesso delle due province. Il 4 ottobre una squadra navale italiana sbarc\u00f2 a Tobruch; tra l'11 e il 12 ottobre fu presa Tripoli; il 18 ottobre Bengasi. Il 5 novembre successivo, pur controllando un'esigua fascia costiera, l'Italia dichiarava unilateralmente l'annessione delle due province ottomane. Ci\u00f2 scaten\u00f2 la ribellione delle popolazioni arabe locali.\nI combattimenti proseguirono per tutto l'inverno e l'inizio della primavera quando, alla fine di aprile del 1912 si estesero anche alle isole egee del Dodecaneso che furono conquistate dall'Italia in poche settimane.\nContenuto del trattato.\nIl 12 luglio 1912, a Losanna - a guerra in corso - erano iniziati i colloqui di pace fra una delegazione italiana (composta dai diplomatici Giuseppe Volpi, Pietro Bertolini e Guido Fusinato) e il principe turco Salid Halim Pasci\u00e0. Le trattative proseguirono dal 13 agosto a Caux, con la delegazione turca composta anche dai diplomatici Roumbeyoglou Fahreddin e M\u00e8hemmed Naby Bey. I colloqui furono poi trasferiti a Ouchy il 3 settembre, senza significativi progressi. A ottobre, infine, la situazione precipit\u00f2, con la mobilitazione di Serbia, Montenegro, Grecia e Bulgaria per la liberazione dei territori balcanici ancora soggetti all'Impero Ottomano. Di fronte a questa minaccia la Sublime Porta dovette cedere ed accettare la pace.\nCon la sottoscrizione del trattato, le parti convenivano l'amministrazione militare e civile dell'Italia sulla Tripolitania e la Cirenaica, mentre la Turchia ne manteneva la sovranit\u00e0 giuridica e religiosa; si disponeva, altres\u00ec, il ritiro dell'occupazione militare italiana sulle isole del Dodecaneso (art. 2).\nL'Italia si impegnava inoltre ad attivarsi per la soppressione dell'istituto delle capitolazioni, di cui beneficiavano i propri sudditi residenti nell'Impero Ottomano (artt. 6 e 8) e a versare alla controparte, a titolo di indennizzo, una somma successivamente determinata in 2 milioni di lire annue (art. 10).\nL'Impero Ottomano, infine, revocava l'espulsione dei cittadini italiani, effettuata nel precedente mese di giugno in ritorsione dell'occupazione italiana del Dodecaneso e accettava di reintegrarli nella situazione lavorativa che avevano lasciato e di corrispondere loro un trattamento, comprensivo dei contributi per le pensioni di fine rapporto, per i mesi passati fuori dall'impiego (art. 9).\nIl Trattato di Losanna, quindi, non prevedeva \"la sovranit\u00e0 piena ed intera del Regno d'Italia\" sulla Tripolitania e la Cirenaica, cos\u00ec come dichiarato unilateralmente dall'Italia con Regio decreto n. 1247 del 5 novembre 1911, convertito in legge il 23 e il 24 febbraio 1912 , bens\u00ec la sola amministrazione civile e militare su un territorio giuridicamente parte dell'Impero Ottomano.\nAl trattato venne data piena ed intera esecuzione con Legge n. 1312 del 16 dicembre 1912, che ne riportava il testo per intero, in lingua francese.\nLa restituzione delle isole dell'Egeo, che l'Italia subordin\u00f2 al ritiro totale delle truppe ottomane dalla Libia, non venne attuata e l'occupazione delle isole prosegu\u00ec fino all'annessione formale avvenuta dopo la prima guerra mondiale. Le isole furono poi cedute alla Grecia dopo il secondo conflitto mondiale.\nAtti successivi alla sottoscrizione.\nIn contrasto con le disposizioni del trattato di Losanna, il Regno d'Italia non revoc\u00f2 mai il regio decreto n. 1247 del 5 novembre 1911, con il quale aveva proclamato unilateralmente l'annessione delle due province ottomane, n\u00e9 ritir\u00f2 i propri contingenti dalle isole egee. Quest'ultima clausola non fu rispettata per ritorsione dell'Italia alla mancata cessazione di atti di ostilit\u00e0 delle popolazioni arabe contro la propria amministrazione, apparentemente fomentati e appoggiati dalla Turchia.\nIl 21 agosto 1915, con dichiarazione di guerra da parte dell'Italia, riprese lo stato di guerra tra i due paesi (Prima guerra mondiale), sino all'armistizio di Mudros (30 ottobre 1918).\nIl 29 luglio 1919 fu sottoscritto un accordo segreto dal Ministro degli esteri italiano Tommaso Tittoni e il ministro greco Eleutherios Venizelos con il quale l'Italia rinunciava alle isole del Dodecaneso salvo Rodi, in favore della Grecia, in cambio dell'appoggio ad un \u201cmandato\u201d italiano sull'Albania; l'accordo fu per\u00f2 denunciato dal successivo Ministro degli esteri Carlo Sforza (giugno 1920) e non ebbe alcun esito.\nA conclusione della Prima guerra mondiale, con l'Impero ottomano si giunse al trattato di S\u00e8vres (10 agosto 1920), che conferm\u00f2 all'Italia il possesso su tutto il Dodecaneso con l'inclusione dell'isola di Castelrosso.\nDopo la costituzione della Repubblica Turca, il trattato di S\u00e8vres fu annullato e la piena sovranit\u00e0 italiana sulla Tripolitania, la Cirenaica e sul Dodecaneso fu riconosciuta dalla Turchia di Kemal Atat\u00fcrk solo con la sottoscrizione del secondo trattato di Losanna del 24 luglio 1923. \nLa guerriglia delle popolazioni locali contro il dominio italiano prosegu\u00ec per tutti gli anni venti e cess\u00f2 soltanto nel 1931, con l'esecuzione del capo senussita Omar al-Mukhtar. Nel 1926 si costitu\u00ec il \"Governo delle Isole Italiane dell'Egeo\" e, nel 1934, con la creazione di un unico \"Governatorato\", la porzione di Africa mediterranea sottomessa all'Italia fu chiamata con il nome usato dagli antichi Romani: Libia."}
{"id": "1167533", "revid": "1543377", "url": "https://it.wikipedia.org/wiki?curid=1167533", "title": "Un cappello pieno di pioggia", "text": "Un cappello pieno di pioggia (\"A Hatful of Rain\") \u00e8 un dramma in tre atti scritto nel 1955 dal drammaturgo ed attore statunitense Michael V. Gazzo (1923-1995).\nRappresentato consecutivamente a Broadway per 389 repliche, ne \u00e8 stato tratto nel 1958 il film omonimo diretto da Fred Zinnemann.\nTrama.\nIl dramma \u00e8 ambientato in un appartamento di un complesso abitativo popolare, dove fa ritorno dalla guerra di Corea Johnny Pope, vittima durante il conflitto di un evento traumatico particolare che ha richiesto la somministrazione di morfina, di cui \u00e8 diventato dipendente. Johnny ritrova l'ignara moglie Clelia, in attesa di un figlio, il fratello Polo e il padre, uomo lontano dalla realt\u00e0, da sempre sostanzialmente estraneo ai problemi dei figli e che vive una preferenza proprio per Johnny, non riconoscendone l'intima debolezza di carattere. Sar\u00e0 il fratello Polo a contrassegnare la vicenda, con un coinvolgimento positivo anche nei confronti degli spacciatori dei quali Johnny \u00e8 succube, espressione dell'affetto fraterno e di una forte personalit\u00e0.\nCommento.\nIl problema della tossicodipendenza \u00e8 trattato \"in presa diretta\", in una forma priva di fraintendimenti scandalosa per l'epoca. Il tema si proietta su uno scenario nel quale le radici motivazionali rappresentano un disagio familiare che ha un'origine pi\u00f9 antica rispetto al dramma dell'attualit\u00e0 e da cui deriva un tono narrativo di forte introspezione.\n\"A Hatful of Rain\".\n\"A Hatful of Rain\" ha debuttato al Lyceum Theatre di Broadway la sera del 9 novembre 1955 per la regia di Frank Corsaro. Interpreti erano: Ben Gazzara (Johnny Pope), Shelley Winters (Celia Pope), Anthony Franciosa (Polo Pope), Frank Silvera (John Pope Sr.), Steve Gravers (Man), Harry Guardino (Chuck), Paul E. Richards (Apples), Henry Silva (Mother), Christine White (Putski)."}
{"id": "1167543", "revid": "6923", "url": "https://it.wikipedia.org/wiki?curid=1167543", "title": "Ludwig Kugelmann", "text": "Si incontr\u00f2 con Marx diverse volte, and\u00f2 a Hannover a fargli visita, e i due si scrissero varie lettere durante il periodo 1862-1875. Egli fu anche membro dell'Associazione Internazionale dei Lavoratori e in seguito del Partito Socialdemocratico di Germania (SPD)."}
{"id": "1167546", "revid": "1529788", "url": "https://it.wikipedia.org/wiki?curid=1167546", "title": "Pietro II", "text": ""}
{"id": "1167556", "revid": "6923", "url": "https://it.wikipedia.org/wiki?curid=1167556", "title": "Sertum", "text": "La Sertum \u00e8 stata una casa motociclistica italiana attiva dal 1932 al 1952.\nStoria.\nNel 1922 nacquero a Milano, in viale Certosa, le \"Officine Meccaniche Fausto Alberti\", specializzatesi nella costruzione di motori per usi industriali e motonautici. Nel 1932 inizi\u00f2 la produzione motociclistica con il marchio Sertum. Il primo modello \u00e8 una 175 4 tempi a valvole laterali (175 VL), telaio rigido e cambio a tre marce a mano. L'anno successivo alla 175 si affianc\u00f2 l'anticonvenzionale (per l'epoca) \"Batua\", una motoleggera con motore a due tempi di 120\u00a0cm\u00b3, cambio a due marce e telaio aperto.\nDopo appena due anni dall'inizio della produzione motociclistica la Sertum aveva gi\u00e0 un catalogo ampio: dalla popolare Batua si passava alle 175 (disponibili nelle versioni Turismo, Sport e Super Sport), alle 250 (con motore derivato da quello della 175), fino alla prestigiosa 500 bicilindrica a valvole laterali, presentata al Salone di Milano 1934.\nNel 1937 le Sertum da 250\u00a0cm\u00b3 in su divennero disponibili anche con telaio elastico . In quegli anni la Casa milanese era tra le Case italiane pi\u00f9 importanti, tanto da costituire la cosiddetta \"pentarchia\", insieme a Benelli, Bianchi, Gilera e Moto Guzzi. La Sertum non disdegnava di partecipare alle competizioni, specialmente a quelle di Regolarit\u00e0, con ottimi risultati (cinque medaglie d'oro alla Sei Giorni 1939).\nCon l'avvicinarsi della Seconda guerra mondiale la Sertum si dedic\u00f2 alle forniture per l'esercito: a questo proposito fu progettata la \"MCM 500\", con motore monocilindrico a valvole laterali. La MCM \u00e8 degna di nota anche perch\u00e9 fu una delle prime moto italiane con freni a tamburo centrale.\nLa produzione civile Sertum riprese nel 1946 con i modelli \"MC\" 500 (versione civile della MCM), \"VT-4\" 250 (monocilindrica a valvole in testa) e la nuova \"BT-4\" 500 bicilindrica a valvole in testa. Riprese anche l'attivit\u00e0 sportiva: alla Sei Giorni cecoslovacca del 1947 la Sertum conquist\u00f2 due medaglie d'oro.\nTra il 1947 e il 1948 vennero presentate due 250, l'utilitaria \"VL-4\" a valvole laterali e la \"Sport Monotubo\" dal piglio sportivo. La VL-4 venne impiegata con successo nella Regolarit\u00e0 (tanto da conquistare tre medaglie d'oro alla Sei Giorni 1949).\nCon gli anni cinquanta inizi\u00f2 la crisi per la Casa milanese: i modelli a catalogo non rispondevano pi\u00f9 alle richieste del mercato, che chiedeva sempre pi\u00f9 motoleggere e scooter. Inoltre il mancato pagamento di un lotto di moto venduto in Argentina aveva causato un grosso \"buco\" finanziario. Si tent\u00f2 di raddrizzare la situazione con una 125 due tempi 4 marce, presentata nel 1950. La 125 non riusc\u00ec a risollevare l'azienda (non entr\u00f2 mai in produzione), provocando un aggravamento della crisi. Nel 1952 per la Sertum giunse la fine, con il fallimento e la messa in liquidazione."}
{"id": "1167558", "revid": "599013", "url": "https://it.wikipedia.org/wiki?curid=1167558", "title": "Filippo Simeoni", "text": "Carriera.\nCorridore adatto alle gare in linea, esord\u00ec tra i professionisti nel 1995 con la maglia della Carrera Jeans. Dal 2008 al 2009, stagione al termine della quale si \u00e8 ritirato, ha corso per la Ceramica Flaminia-Bossini Docce. Nel 2008, a Bergamo, trentasettenne, si \u00e8 laureato campione italiano nella prova in linea.\nAltre due vittorie di rilievo sono state le due tappe alla Vuelta a Espa\u00f1a, una nel 2001 (nell'occasione si ferm\u00f2 a pochi metri dalla linea del traguardo baciando la bicicletta e dedicando il successo alle vittime degli attentati dell'11 settembre) e una nel 2003. In quel periodo confess\u00f2 di aver comprato sostanze dopanti dal suo medico, Michele Ferrari, lo stesso che seguiva Lance Armstrong; allo statunitense, che sulla questione lo aveva definito \"mentitore assoluto\", rispose con una querela. Prese una squalifica pari a 24 mesi per aver fatto uso di doping.\nUn anno dopo, nel 2004, durante la terzultima tappa del Tour de France, prov\u00f2 a portarsi in fuga insieme ad altri sei corridori: Armstrong replic\u00f2 marcandolo, impedendo ai fuggitivi di andarsene e costringendo di fatto Simeoni a rialzarsi e a rientrare in gruppo. La Federazione Ciclistica Italiana, tramite il proprio presidente Gian Carlo Ceruti, boll\u00f2 l'atteggiamento di Armstrong come \u00abdel tutto antisportivo\u00bb, esprimendo al contempo solidariet\u00e0 verso il ciclista italiano.\nNel 2008, correndo per la Ceramica Flaminia, vinse il campionato italiano in linea, ma nonostante ci\u00f2 la sua squadra non fu invitata a Giro d'Italia 2009. Al termine della stagione successiva mise fine alla propria carriera.\nNel gennaio 2017 venne eletto vicepresidente Regionale del Comitato Regionale Fci Lazio, ma la sua nomina venne annullata poich\u00e9, in base a un articolo dello statuto federale, chi abbia subito precedentemente squalifiche relative a fatti di doping \u00e8 ineleggibile."}
{"id": "1167559", "revid": "1714743", "url": "https://it.wikipedia.org/wiki?curid=1167559", "title": "Garc\u00eda II Jim\u00e9nez", "text": "Origine.\nFiglio di Jimeno I Garc\u00e9s (coregnante di I\u00f1igo Arista e di Garc\u00eda I \u00cd\u00f1iguez, degli Arista, tra l'850 e l'860) e della moglie, di cui non si conoscono n\u00e9 il nome n\u00e9 gli ascendenti.Secondo il codice di RodaI\u00f1igo I era suo fratello.\nBiografia.\nSecondo il Codice di Roda, Garcia II, della dinastia Jimena, continu\u00f2 ad esercitare il potere su una parte del regno di Pamplona, ereditato alla morte del padre nell'860, mentre sull'altra parte regnava Garcia I, degli Arista.\nSempre secondo il Codice di Roda, Garcia II, in quel periodo, spos\u00f2 \"Oneca Rebele di Sang\u00fcesa\" e poi, verso l'864, spos\u00f2 in seconde nozze, \"Dadildis di Pallars\", sorella del conte di Ribagorza, \"Raimondo I di Pallars\", nipote del conte Raimondo I di Tolosa. \nGarcia difese il territorio dagli attacchi dei Mori di al-Andalus e dei musulmani della penisola iberica, ma, dopo la sconfitta nella battaglia di Lumbier, nell'882, combattendo l'emiro di Cordova, Mu\u1e25ammad I ibn \u02bfAbd al-Ra\u1e25m\u0101n, in cui mor\u00ec il re di Pamplona, Garc\u00eda I \u00cd\u00f1iguez, gli successe il figlio \u00cd\u00f1igo, che fu co-regnante del figlio di Garcia I, Fortunato (che da poco era stato liberato dall'emiro di al-Andalus, Mu\u1e25ammad I, ed era ritornato da Cordova), sino alla deposizione di quest'ultimo, nel 905.\nGarcia II mor\u00ec dopo pochi anni, nell'885 circa.\nDiscendenza.\nGarc\u00eda ebbe da Oneca Rebele di Sang\u00fcesa due figli:\nAnche dalla seconda moglie Dadildis de Pallars ebbe due figli:"}
{"id": "1167560", "revid": "1696163", "url": "https://it.wikipedia.org/wiki?curid=1167560", "title": "Irwin Yablans", "text": "\u00c8 noto per il suo lavoro nel campo del cinema horror. Le sue produzioni comprendono \"Halloween, la notte delle streghe\" (1978), \"Roller Boogie\" (1979), del quale \u00e8 stato anche sceneggiatore, ' (1981), \"Spiaggia di sangue\" (1981), ' (1982)."}
{"id": "1167565", "revid": "1149807", "url": "https://it.wikipedia.org/wiki?curid=1167565", "title": "FIFA Manager 07", "text": "FIFA Manager 07 \u00e8 un videogioco sportivo manageriale, sesto titolo della serie \"FIFA Manager\", sviluppato dalla Bright Future GmbH e pubblicato dalla Electronic Arts il 3 novembre 2006. Consente di controllare la dirigenza di una qualsiasi societ\u00e0 calcistica (\u00e8 presente una vasta scelta di club italiani ed esteri) come allenatore, responsabile o entrambe le cariche (nella modalit\u00e0 \"Factotum\"). Molteplici sono gli aspetti disponibili da controllare nel gioco come ad esempio i diritti televisivi, i contratti, gli sponsor, il calciomercato, la manutenzione dello stadio, la costruzione di altre strutture utili alla societ\u00e0, i rapporti con la stampa e la gestione dei reparti giovanili.\nModalit\u00e0 di gioco.\nOgni partita pu\u00f2 essere visualizzata in quattro differenti modalit\u00e0:\nLa telecronaca presente nel gioco \u00e8 di Bruno Longhi e Giovanni Galli, che avevano gi\u00e0 collaborato precedentemente con l'Electronic Arts.\n\"FIFA Manager 07 - Extra Time\".\nFIFA Manager 07 - Extra Time \u00e8 un'espansione di \"FIFA Manager 07\" sempre sviluppata dalla Bright Future GmbH e pubblicata dalla Electronic Arts il 23 febbraio 2007 . Essa permette di iniziare il gioco come \"allenatore giocatore\"."}
{"id": "1167566", "revid": "134492", "url": "https://it.wikipedia.org/wiki?curid=1167566", "title": "Fil'e ferru", "text": ""}
{"id": "1167567", "revid": "287204", "url": "https://it.wikipedia.org/wiki?curid=1167567", "title": "Armatura (tessitura)", "text": "Armatura \u00e8 un vocabolo che nell'ambito tessile ha due significati:\nDi seguito si tratta del secondo punto.\nArmature base.\nIl \"rapporto d'armatura\" \u00e8 il numero minimo di fili d'ordito e di trame necessario per rappresentare l'armatura.\nLa \"scrittura\" di un'armatura si chiama messa in carta.\nGli intrecci o \"armature fondamentali\" sono tre:\nTela.\nLa \"tela\" \u00e8 un intreccio facile, nel quale tutti i fili di ordito dispari si alzano al passaggio delle trame dispari, e tutti gli orditi pari al passaggio delle trame pari. Il rapporto \u00e8 1:1, cio\u00e8 2. Si presenta identico su entrambe le facce; occorrono due licci.\nArmatura a saia (o diagonale).\nLa \"saia\" (in inglese \"twill\") \u00e8 un intreccio con nervature oblique date dallo scarto delle \"legature\" (una legatura \u00e8 il passaggio di un filo di ordito sopra un filo di trama). Se il rapporto \u00e8 di 1:2, (saia a tre) (spina da tre) un filo di ordito passa sopra un filo di trama e poi sotto due; \u00e8 l'armatura del denim (tessuto dei jeans) e necessita di tre licci. Molto comune \u00e8 la saia a quattro (\"batavia\").\nSi possono fare molte saie che danno come risultato, oltre le diagonali, disegni a \"lisca di pesce\", disegni \"pied de poule\".\nMolti tessuti noti sono saie: tartan, \"tweed\", gabardina.\nraso.\nIl \"raso\" \u00e8 un intreccio in cui le legature di ordito e di trama sono pi\u00f9 rade, quindi il tessuto presenta un aspetto uniforme, lucido sulla faccia a dominante d'ordito e opaco sulla faccia a dominante trama. Il raso \u00e8 l'armatura del damasco.\nGarza o Traforato a giorno (\"huck lace\").\nProduce tessuti traforati, con un'armatura tipo si possono ottenere, cambiando la movimentazione dei licci, tipi di garze differenti. Adatti a tende, tovagliato e abbigliamento. Si differenzia dalla Falsa Garza, chiamata Mock leno o \"Mock lace\" (\"Mock\" significa \"falso\") soprattutto per il tipo di rimettaggio. La larghezza del disegno della finta garza \u00e8 difatti ottenuto tramite sequenze di fili pari. Nell\"Huck lace\" le sequenze sono formate da un numero di fili dispari. Si dice infatti garza da 3 quando il disegno \u00e8 prodotto da 3 fili, garza da 5 se prodotta da 5 fili (come nella foto), garza da 7.. ecc.\nNido d'ape.\nProduce tessuti a tre dimensioni, in superficie un reticolo in rilievo, in profondit\u00e0 le nicchie dei buchi. Adatto ad asciugamani e accappatoi per la capacit\u00e0 di assorbire l'acqua.\nTessuto doppio.\nPer il pi\u00f9 semplice, tessuto doppio a tela, occorrono quattro licci, due formano la tela A (1 e 3), due la tela B (2 e 4), i fili dei licci 1 e 2 insieme passano nella fessura del pettine dispari, i fili di 3 e 4 in quella pari. Con le diverse movimentazioni dei licci e inserimenti della trama si possono ottenere: due strisce di tessuto separate, una sopra e l'altra sotto; una striscia unica di tessuto larga il doppio, le due strisce attaccate su un lato; un tubo, le strisce attaccate su entrambi i lati; combinazioni di queste possibilit\u00e0 che formano tasche, cannelli. Combinando le possibilit\u00e0 di movimentazione dei licci, anche pi\u00f9 di quattro, con l'uso di fili di colore differente i risultati ottenibili dalla tessitura doppia sono enormi.\nSummer and winter.\nArmatura con almeno quattro licci, gioca sul contrasto tra i fili chiari e scuri che creano disegni geometrici. Tipica degli Stati Uniti dove veniva utilizzata per la tessitura di copriletto con un lato tendenzialmente chiaro, per l'estate, e il rovescio tendenzialmente scuro per l'inverno."}
{"id": "1167571", "revid": "38120", "url": "https://it.wikipedia.org/wiki?curid=1167571", "title": "Norman Osborn", "text": ""}
{"id": "1167575", "revid": "76963", "url": "https://it.wikipedia.org/wiki?curid=1167575", "title": "Frederick Goodall", "text": "Biografia.\nEra figlio del noto incisore e decoratore Edward Goodall.\nDopo aver ricevuto l'educazione artistica alla \"Wellington Road Academy\", Frederick entr\u00f2 nel panorama artistico realizzando su commissione sei acquerelli raffiguranti il Rotherhithe tunnel, per Isambard Kingdom Brunel che ne fece esporre quattro alla Royal Academy nel 1838, quando Frederick aveva 16 anni. Con la sua prima tela, il pittore vinse la medaglia d'oro della \"Society of Arts\", espose ventisette volte alla Royal Academy tra il 1838 e il 1859, e ne divenne membro nel 1852.\nUn importante punto nella sua carriera fu il suo viaggio in Egitto nel 1858, ripetuto nel 1870, durante il quale entr\u00f2 in contatto con la cultura dei beduini e realizz\u00f2 numerosi schizzi, portando con s\u00e9 in patria materiale prelevato sul posto, compresi esemplari del bestiame locale. L'Egitto divenne il tema centrale delle sue opere, di cui oltre 170 sono ambientate lungo il Nilo. Oltre alle sue opere a carattere orientalista, va ricordata la produzione d'ispirazione shakespeariana, cui appartengono opere come \"Miranda\", da \"La Tempesta\".\nLe opere di Goodall ebbero enorme successo e gli valsero il plauso di numerosi personaggi dell'epoca, tra cui il Principe di Galles, futuro Edoardo VII, e Charles Dickens."}
{"id": "1167577", "revid": "108417273", "url": "https://it.wikipedia.org/wiki?curid=1167577", "title": "Acne cheloidea", "text": "L'acne cheloidea o cheloide \u00e8 una particolare forma di acne, nel suo sviluppo diventa una forma di alopecia cicatriziale di forma acquisita.\nEpidemiologia.\nTale acne si manifesta principalmente sulla nuca di individui di carnagione nera, di et\u00e0 giovane, ma si continuano a verificare casi anche in individui caucasici.\nManifestazioni.\nSi manifesta con una serie di papule a livello di follicolo sulla nuca dove si ritrovano alcuni frammenti di capelli. Lentamente si estende, provocando la caduta dei capelli. Pu\u00f2 causare prurito e arrossamenti vari. Non \u00e8 contagiosa. \u00c8 classificata ancora tra le malattie rare (nonostante la diffusione). Con il passare del tempo le papule precedentemente formate si uniscono, creando delle sorte di placche, \u00e8 una forma cronica."}
{"id": "1167581", "revid": "830579", "url": "https://it.wikipedia.org/wiki?curid=1167581", "title": "Olmo &amp; Friends", "text": "Olmo &amp; Friends \u00e8 un album pubblicato il 7 dicembre 2001 e prodotto da RTI Music.\nIl disco.\nL'album nasce con l'intento, dei comici di Mai dire..., di aiutare Emergency di Gino Strada a realizzare strutture ospedaliere e mediche ed aiutare i medici in Afghanistan dopo la partecipazione dell'Italia all'intervento militare della NATO. L'interprete Fabio De Luigi, l'autore Savino Cesario e tutti i comici che hanno partecipato hanno devoluto il 100% delle royalties discografiche al progetto di Gino Strada. Anche l'editore RTI Music ha deciso di devolvere il 50% dei propri diritti a favore di Emergency.\nCon l'organizzazione della Gialappa's Band sono stati raccolti tutti i brani eseguiti da Olmo, personaggio interpretato da Fabio De Luigi, taluni in pi\u00f9 versioni (registrazioni live in studio, pop, karaoke, remix) ascoltati nelle edizioni di Mai dire Gol e Mai dire Grande Fratello del 2001.\nRichiamandosi alla tradizione del Pavarotti and Friends, l'album comprende alcuni pezzi cantati da Maurizio Crozza (allora imitatore di Arrigo Sacchi) con gli Elio e le Storie Tese e uno con la partecipazione di Paola Cortellesi nel ruolo di Vanette.\nLe musiche contenute nell'album sono scritte da Savino Cesario. Le realizzazioni in studio sono state effettuate presso lo Studio Pickaboo di Milano, gli arrangiamenti sono di Savino Cesario e Chicco Santulli, la programmazione \u00e8 di Chicco Santulli. Tutte le voci e vocals femminili sono state eseguiti dalla cantante australiana Gisella Cozzo. Fonico di sala Leo Di Lenge e fonico di missaggio Franco \"Cufonico\" Cufone.\nIl CD ebbe un notevole successo di vendite, arrivando alla curiosa situazione di gareggiare con i Pink Floyd per la vetta della classifica."}
{"id": "1167592", "revid": "1305772", "url": "https://it.wikipedia.org/wiki?curid=1167592", "title": "Porrona (disambigua)", "text": ""}
{"id": "1167593", "revid": "2730", "url": "https://it.wikipedia.org/wiki?curid=1167593", "title": "Fronte Popolare", "text": ""}
{"id": "1167595", "revid": "1543377", "url": "https://it.wikipedia.org/wiki?curid=1167595", "title": "Porrona", "text": "Porrona \u00e8 una frazione del comune italiano di Cinigiano, nella provincia di Grosseto, in Toscana.\nLa frazione \u00e8 situata a circa 5\u00a0km dal capoluogo comunale, rispetto al quale \u00e8 ubicata verso nord.\nStoria.\nLa localit\u00e0 sorse in epoca medievale e, fin dal XIII secolo, era sotto il controllo di Siena.\nNel corso del XIV secolo il borgo divenne luogo di residenza di alcune famiglie nobili senesi, quali i Tolomei e i Piccolomini, pur rimanendo sotto la giurisdizione della Repubblica di Siena. Il borgo e le sue strutture fortificate subirono gravi danni nel 1377 durante un assedio condotto da milizie mercenarie.\nA met\u00e0 del XVI secolo, Porrona entr\u00f2 a far parte del Granducato di Toscana, pur continuando ad essere la residenza di famiglie nobili.\nSociet\u00e0.\nEvoluzione demografica.\nQuella che segue \u00e8 l'evoluzione demografica della frazione di Porrona. Sono indicati gli abitanti dell'intera frazione e dove \u00e8 possibile la cifra riferita al solo capoluogo di frazione.\nDal 1991 sono contati da Istat solamente gli abitanti del centro abitato, non della frazione."}
{"id": "1167597", "revid": "773636", "url": "https://it.wikipedia.org/wiki?curid=1167597", "title": "Pieve di San Donato (Porrona)", "text": "La pieve di San Donato \u00e8 una chiesa situata a Porrona, frazione del comune di Cinigiano nella provincia di Grosseto.\nStoria.\nLa chiesa svolgeva fin dal Medioevo le funzioni di pieve per un vasto territorio tra la valle dell'Ombrone e il monte Amiata; fin dal XIII secolo sono attestati i versamenti delle decime alla non lontana abbazia di Sant'Antimo presso Montalcino, della quale era un possedimento: nel Duecento era infatti patronato dell'abbazia, che aveva anche il controllo del castello di Porrona.\nDivenuta autonoma nel corso dei secoli, la piccola chiesa ha subito alcune ristrutturazioni, prima nel corso del XVI secolo, poi durante il XVIII secolo e, infine, tra la fine del XIX secolo e gli inizi del successivo.\nDescrizione.\nLa pieve di San Donato si presenta come una semplice ma suggestiva chiesa in stile romanico, a unica navata, con transetto e abside.\nL'edificio, realizzato in bozze di arenaria, presenta una pianta a croce che risale alla fase tardoromanica, come si nota dalla foggia dei portali della facciata e del transetto destro, dotati di arco falcato con ghiera modanata \"alla pisana\".\nLe pareti esterne hanno mantenuto completamente il rivestimento in pietra di epoca medievale, mentre quelle interne risultano intonacate, a seguito dei vari interventi di ristrutturazione che si sono succeduti nelle varie epoche.\nLa facciata principale a capanna, preceduta da una scalinata, presenta il portale sovrastato da una lunetta vuota chiusa in alto da un arco a tutto sesto; al di sopra, si apre un piccolo e semplice rosone.\nAll'interno sono custodite alcune pregevoli opere d'arte, tra le quali spiccano statue lignee e dipinti risalenti a vari periodi storici; dal lato sinistro del transetto si accede all'attigua sagrestia. In particolare, all'interno della pieve spicca il fonte battesimale, la cui base \u00e8 costituita da un capitello romanico decorato da due aquile; una tavola quattrocentesca raffigurante \"San Nicola in trono con angeli e donatori\" attribuita a Giovanni di Marco detto \"dal Ponte\"; e la \"Madonna con Bambino\" di Girolamo di Benvenuto, degli inizi del XVI secolo."}
{"id": "1167600", "revid": "767487", "url": "https://it.wikipedia.org/wiki?curid=1167600", "title": "Drugstore Cowboy", "text": "Drugstore Cowboy \u00e8 un film del 1989 scritto e diretto da Gus Van Sant, tratto da un romanzo autobiografico di James Fogle scritto in carcere (pubblicato in Italia da Elliot Edizioni nel 2008).\nNella piccola parte di un prete tossicodipendente c'\u00e8 lo scrittore William S. Burroughs, con cui nel 1991 Van Sant realizzer\u00e0 il cortometraggio sperimentale \"Thanksgiving Prayer\".\nTrama.\nCi troviamo a Portland, Oregon, nei primi anni '70. Un quartetto di tossicodipendenti formato da Bob Hughes, sua moglie Dianne, l'amico Rick e Nadine, giovane fidanzata di quest'ultimo, ha escogitato un ingegnoso stratagemma per procurarsi droghe e farmaci di prima qualit\u00e0: compie periodicamente furti nelle farmacie e negli ospedali. Il gruppo viene pi\u00f9 volte braccato, senza successo, da Gentry, un poliziotto della narcotici. \nLa combriccola \u00e8 schiava di innumerevoli superstizioni; Bob in particolare crede che parlare di cani o lasciare un cappello appoggiato sul letto siano presagi di sciagure e morte.\nA queste assurdit\u00e0 si ribella la piccola Nadine che, ingenua e inesperta di furti, non si \u00e8 mai inserita totalmente nel gruppo. Esclusa dall'ennesimo furto e lasciata sola al motel, Nadine decide di usare la droga che ha nascosto agli altri, non sapendo che \u00e8 troppo potente per una tossica inesperta come lei. Al ritorno dal colpo, completamente fallito, gli altri la trovano morta di overdose accanto al letto con un cappello appoggiato. La situazione precipita sempre pi\u00f9, dato che il motel ospita una convention di sceriffi, e loro devono andarsene subito. Riescono fortunosamente a nascondere Nadine in un borsone, e a portare il suo cadavere in un bosco, dove viene sepolta. Questo evento cambia Bob per sempre: decide di tornare a casa per disintossicarsi, mentre abbandona la moglie e l'amico che rifiutano di seguirlo e non comprendono la sua scelta.\nSi iscrive a un programma di recupero, stringe amicizia con un anziano prete tossicodipendente che conosce fin da bambino e, trovato un modesto lavoro, sembra impegnarsi seriamente nel tentativo di iniziare una nuova vita e uscire dalla droga. Il suo passato per\u00f2 continua a seguirlo: I poliziotti lo tengono d'occhio, anche se Gentry sembra volerlo aiutare. La moglie Dianne si rif\u00e0 viva portandogli in dono un pacco di droga, che Bob regala al vecchio sacerdote. La ragazza ora sta con Rick, il vecchio complice di rapine, e non cede ai tentativi di Bob di riconquistarla.\nL'incontro fatale sar\u00e0 per\u00f2 quello con due ragazzini inesperti, convinti che nonostante tutto Bob continui a fare uso di sostanze stupefacenti. Lui li sfida apertamente, e loro per vendetta giungono in casa sua per rapinarlo. Non trovando nulla, decidono di sparargli, lasciandolo morente sul pavimento. L'intervento tempestivo dell'ambulanza riuscir\u00e0 a salvarlo, ma Bob rifiuter\u00e0 di fare a Gentry il nome del suo assalitore.\nIl film, che termina e inizia con la stessa scena (ovvero con Bob in ambulanza, scortato verso l'ospedale dalla polizia), \u00e8 un lungo flashback del protagonista, che finisce col rendersi conto che quando ti droghi hai tre possibilit\u00e0: continuare a drogarti (come Dianne), decidere di morire (come Nadine) o, la pi\u00f9 difficile, provare a smettere, anche con la consapevolezza che i fantasmi del passato saranno sempre in agguato."}
{"id": "1167601", "revid": "287204", "url": "https://it.wikipedia.org/wiki?curid=1167601", "title": "Coppa Intertoto UEFA 2007", "text": "La Coppa Intertoto UEFA 2007 \u00e8 stata la 13\u00aa edizione della Coppa Intertoto. Si \u00e8 svolta in tre turni e le 11 squadre che hanno superato il terzo turno sono state ammesse al secondo turno di qualificazione della Coppa UEFA 2007/08.\nPrimo turno.\nLe gare di andata si sono svolte il 23 e il 24 giugno, quelle di ritorno il 30 giugno e il 1\u00ba luglio.\nSecondo turno.\nLe gare di andata sono state disputate il 7 e l'8 luglio, quelle di ritorno il 14 e il 15 luglio.\nTerzo turno.\nLe gare di andata sono state disputate il 21 e il 22 luglio, quelle di ritorno il 28 e il 29 luglio.\nVincitore.\nSecondo la formula del torneo, in vigore dal 2006, la formazione proveniente dall'Intertoto che ha successivamente effettuato il cammino pi\u00f9 lungo in Coppa UEFA \u00e8 la squadra che si aggiudica il trofeo.\nQuesti i piazzamenti delle 11 squadre vincenti il terzo turno di Coppa Intertoto:"}
{"id": "1167608", "revid": "114811", "url": "https://it.wikipedia.org/wiki?curid=1167608", "title": "Fastweb Mediterranea", "text": ""}
{"id": "1167609", "revid": "2730", "url": "https://it.wikipedia.org/wiki?curid=1167609", "title": "Friederich Engels", "text": ""}
{"id": "1167610", "revid": "155613", "url": "https://it.wikipedia.org/wiki?curid=1167610", "title": "Torre del magnale", "text": ""}
{"id": "1167611", "revid": "33689", "url": "https://it.wikipedia.org/wiki?curid=1167611", "title": "Aharon Appelfeld", "text": "Nato in Bucovina del Nord, allora in Romania, sopravvissuto all'Olocausto in cui perse la madre e i nonni, riusc\u00ec a fuggire da un campo di sterminio nazista in Transnistria (territorio allora sotto il controllo della Romania) e si un\u00ec all'Armata Rossa dove prest\u00f2 servizio come cuoco. Nel 1946 emigr\u00f2 in Palestina, a quel tempo sotto mandato britannico. Laureatosi all'Universit\u00e0 di Gerusalemme in letteratura, ha poi insegnato all\"'Universit\u00e0 Ben Gurion del Negev\".\nNonostante abbia appreso l'ebraico tardi nella sua vita, Appelfeld \u00e8 diventato uno dei pi\u00f9 importanti scrittori israeliani. Nei suoi numerosi romanzi affronta esclusivamente, in modo diretto o indiretto, il tema della Shoah e dell'Europa prima e durante la seconda guerra mondiale.\nPer le sue opere ha ricevuto numerosi premi tra cui il \"Premio Israele\", il \"Premio M\u00e8dicis\" in Francia e il \"Premio Napoli\" in Italia.\nBiografia.\nL'infanzia tormentata, tra l'Olocausto e la \"scuola dei criminali\".\nAppelfeld proveniva da una famiglia ebraica assimilata, di lingua tedesca, di classe medio alta. Il nazismo gli uccise la madre e lo divise dal padre.\nA nove anni, in autunno, riusc\u00ec a fuggire nei boschi dove sopravvisse mangiando quel che gli offriva la natura. Nonostante sapesse che i suoi genitori non potevano tornare, si chiedeva dove fossero e si diceva che, prima o poi, sarebbero tornati, in quanto non potevano lasciarlo l\u00ec, solo, dato che lo amavano. Appelfeld parlava abbastanza bene l'ucraino, era biondo e con gli occhi blu, ma nessuno voleva adottare bambini di dubbia origine. Cos\u00ec, fu adottato da dei criminali che lui definisce: \"La mia seconda scuola\" e stette con loro due anni. Questi erano persone terribili, ma in determinati momenti erano generosi. Appelfeld spiega che questa fu un'esperienza da cui apprese molto. Dai suoi veri genitori Aharon aveva imparato ad essere una persona tranquilla, ma nel periodo vissuto con i criminali aveva acquisito gli strumenti per capire gli esseri umani. \"L\u00ec ho imparato la generosit\u00e0, l'odio, la brutalit\u00e0, tutti i sensi dell'essere umano\". Ovviamente questi criminali lo picchiavano, ma Appelfeld ripensando ad essi prova comunque calore nei loro confronti. \"Non tutti i criminali sono veri criminali\".\nAppelfeld dovette custodire il segreto di essere ebreo e di essere circonciso per non essere ucciso.\nIl dopoguerra e Israele.\nNel 1946 Aharon Appelfeld si ritrov\u00f2 sulla spiaggia di Napoli\n, dopo il nazismo, il campo di sterminio, i boschi, \"la scuola dei criminali\". C'erano un mare di profughi come lui su quella spiaggia, \"persone senza un volto e senza un fine\". Rimase in Italia per tre mesi: \"La mia prima terra promessa\". Part\u00ec quindi per Israele. Aveva 14 anni.\nL\u00ec inizi\u00f2 a lavorare in un kibbutz e inizi\u00f2 a imparare l'ebraico. Cominci\u00f2 allora, nelle ore in cui non lavorava, a studiare la Torah, che lo affascin\u00f2 subito. Vi si potevano leggere una gran quantit\u00e0 di fatti in uno stile minimalista, trasmissione del divino. Nella Torah Appelfeld trov\u00f2 una capacit\u00e0 di cui non si pu\u00f2 fare a meno nella vita: il pensare e il sentire quello che si fa. La Torah fu, per lui, un veicolo per avere un concetto del mondo e diventare un ebreo. Impar\u00f2 dunque cosa significa essere ebreo, che tipo di obblighi comporta e questa fu per lui una grande gioia perch\u00e9 \"senza significato la vita \u00e8 una disperazione\".\n\"Chi ha vissuto l'olocausto finisce per diventare cinico, egocentrico\". Egli si era reso conto del pericolo che correva e tramite la Torah si batt\u00e9 contro questo pericolo.\nLa scrittura.\nLa scrittura restitu\u00ec ad Appelfeld i propri nonni, il silenzio della loro casa, i suoi genitori. Grazie alla scrittura sent\u00ec di avere una famiglia e questo gli ridiede la fiducia nella vita. Nello scrivere Appelfeld ritrova i dettagli e dunque l'autenticit\u00e0. \"La regola degli scrittori dev'essere: la buona arte deve avere una importanza universale\" (come la Torah che parla di una trib\u00f9 particolare, ma che \u00e8 universale).\nAppelfeld considera come suoi maestri altri tre profughi stabilitisi in Israele come lui: Martin Buber, che gli diede le chiavi per capire la Torah, Gershom Scholem, che gli diede le chiavi per capire la Cabala, e Hugo Bergmann da cui apprese il pensiero ebraico moderno. Essi provenivano da famiglie assimilate, non erano religiosi e avevano la volont\u00e0 di diventare europei, ma avevano il senso della religiosit\u00e0 ebraica.\nAppelfeld pensa che la vita abbia un fine. Pensa che noi tutti abbiamo uno scopo e che quindi dobbiamo fare qualcosa. \"Io ho la sensazione, quando scrivo, di scrivere per tutti e di fare qualcosa di significativo\".\nDocumentari.\nCome superstite dell'Olocausto e noto scrittore, Appelfeld \u00e8 apparso tra il 2004 e il 2015 in numerosi documentari or talk-show:"}
{"id": "1167618", "revid": "179327", "url": "https://it.wikipedia.org/wiki?curid=1167618", "title": "Istituto di demoscopia di Allensbach", "text": "L'Istituto di demoscopia di Allensbach \u00e8 situato nelle vicinanze del lago di Costanza. Fu fondato nel 1947 da Elisabeth Noelle-Neumann, ed \u00e8 uno dei pi\u00f9 importanti istituti di ricerca d'opinione della Germania.\nNe fanno parte all'incirca 100 dipendenti, dei quali un quarto circa sono ricercatori scientifici. Per svolgere il lavoro di ricerca vengono utilizzati circa 2.000 intervistatori da tutto il paese.\nL'istituto offre un ampio spettro di ricerche scientifiche, sempre nel ramo della ricerca sociale attraverso metodi scientifici quantitativi. In particolare svolge ricerche nei seguenti rami:"}
{"id": "1167622", "revid": "22356", "url": "https://it.wikipedia.org/wiki?curid=1167622", "title": "Rhynchosauria", "text": "I rincosauri (Rhynchosauria) sono uno strano gruppo di rettili diapsidi estinti, fossili del Triassico (tra 240 e 210 milioni di anni fa). I loro resti sono stati rinvenuti in Europa, Sudamerica, Africa e India.\nUn becco a cesoia.\nQuesti curiosi erbivori erano molto abbondanti nel Triassico medio e superiore (in alcune localit\u00e0 fossilifere i loro resti coprono una percentuale tra il 40 e il 60 % degli esemplari totali) e sono caratterizzati da un corpo robusto e un becco potente.\nForme primitive, come \"Mesosuchus\" e \"Howesia\", del Triassico inferiore, erano vagamente simili a lucertole, con una costruzione del cranio simile a quella del diapside primitivo \"Youngina\". Questi animali, tuttavia, mostravano gi\u00e0 alcune caratteristiche che si ritrovano nei rincosauri successivi: il becco tipico del gruppo, ad esempio, si stava gi\u00e0 sviluppando. In forme successive, pi\u00f9 evolute, il cranio \u00e8 corto, largo e di forma triangolare. \nNegli ultimi generi (ad esempio \"Hyperodapedon\") esso \u00e8 pi\u00f9 largo che lungo, con una regione delle guance molto profonda; la premascella si estende all'infuori e all'ingi\u00f9, andando a formare il becco superiore. La mascella inferiore era anch'essa profonda, e quando la bocca era chiusa si andava a incastrare perfettamente con la mascella. Questa azione \"a cesoia\" permetteva ai rincosauri di tagliare materiale vegetale duro e fibroso. Il cranio largo serviva per l'inserzione di potenti muscoli masticatori.\nAnche i denti dei rincosauri erano molto particolari: quelli della mascella e del palato erano modificati in larghe superfici per macinare il cibo. Le zampe posteriori erano dotate di grandi artigli, forse per dissotterrare radici e tuberi. Come molti animali della loro epoca, i rincosauri sono stati trovati in luoghi attualmente molto distanti fra loro: all'epoca, infatti, i continenti erano ancora riuniti in un'unica massa di terra denominata Pangea.\nEstinzione.\nQuesti animali, cos\u00ec abbondanti nel Triassico, scomparvero improvvisamente alla fine del periodo, forse a causa dell'estinzone della flora a \"Dicroidium\" che costituiva il loro principale nutrimento.\nClassificazione.\nFin dall'anno della loro prima descrizione, avvenuta ad opera di Thomas Henry Huxley nel 1887, i rincosauri hanno sempre rappresentato un enigma per i paleontologi. Il loro bizzarro aspetto li rendeva diversi da tutti i rettili noti. Per lungo tempo questi animali sono stati considerati lontani parenti dei rincocefali (tra cui l'odierno tuatara), ma recenti analisi hanno dimostrato che i rincosauri sono invece primitivi arcosauromorfi, affini a un altro strano gruppo di rettili, i trilofosauri.\nQui di seguito \u00e8 illustrato un cladogramma, semplificato da http://www.helsinki.fi/~mhaaramo/metazoa/deuterostoma/chordata/reptilia/archosauromorpha/rhynchosauria.html .\n \u2020Rhynchosauria Osborn, 1903 \n |?- \u2020\"Noteosuchus colletti\" (Watson, 1912) Broom, 1925 \n |?- \u2020\"Colobops noviportensis\" Pritchard, Gauthier, Hanson, Bever &amp; Bhullar, 2018\n |-- \u2020\"Mesosuchus browni\" Watson, 1912\n `--+-- \u2020\"Howesia browni\" Broom, 1905\n `--+-- \u2020\"Eohyosaurus wolvaardti\" Butler, Ezcurra, Montefeltro, Samathi &amp; Sobral, 2015\n `--o \u2020Rhynchosauridae sensu Butler et al., 2015 \n |?- \u2020\"Eifelosaurus triadicus\" Jaekel, 1904\n |?- \u2020\"Mesodapedon kuttyi\" Chatterjee, 1980\n |--o \u2020Rhynchosaurinae\n | `-- \u2020\"Rhynchosaurus articeps\" Owen, 1841\n `--o \u2020Hyperodapedontidae (Lydekker, 1885) Langer, Montefeltro, Hone, Whatley &amp; Schultz, 2010 \n `--+-- \u2020\"Langeronyx brodiei\" (Benton, 1990) Ezcurra, Montefeltro &amp; Butler, 2016 \n `--+--o \u2020Stenaulorhynchinae sensu Ezcurra, Montefeltro &amp; Butler, 2016\n | |-- \u2020\"Stenaulorhynchys stockleyi\" (Haughton, 1932) Huene, 1938 \n | `-- \u2020\"Brasinorhynchus mariantensis\" Schultz, Langer &amp; Montefeltro, 2016\n `--+-- \u2020\"Bentonyx sidensis\" Langer, Montefeltro, Hone, Whatley &amp; Schultz, 2010\n `--+-- \u2020\"Fodonyx spenceri\" (Benton, 1990) Hone &amp; Benton, 2008 \n `--+-- \u2020\"Ammorhynchus navajoi\" Nesbitt &amp; Whatley, 2004\n `--o \u2020Hyperodapedontidae (Lydekker, 1885) Langer, Montefeltro, Hone, Whatley &amp; Schultz, 2010\n |-- \u2020\"Isalorhynchus genovefae\" Buffetaut, 1983 \n `--o \u2020Hyperdapedontinae (Lydekker, 1885) Chatterjee, 1969 sensu Langer &amp; Schultz, 2000\n |-- \u2020\"Teyumbaita sulcognathus\" (Azevedo &amp; Schultz, 1987) Montefeltro, Langer &amp; Schultz, 2010 \n |-- \u2020\"Oryctorhynchus bairdi\" Sues, Fitch &amp; Whatley, 2020 \n |-- \u2020\"Otischalkia elderae\" Hunt &amp; Lucas, 1991\n `--o \u2020\"Hyperodapedon\" Huxley, 1859 \n |?- \u2020\"H. australis\" (Huene, 1926)\n |?- \u2020\"H. lotziana\" (Huene, 1942)\n |-- \u2020\"H. huenei\" Langer &amp; Schultz, 2000 \n `--+-- \u2020\"H. mariensis\" (Tupi-Caldas, 1933) \n |--+-- \u2020\"H. huxleyi\" Lydekker, 1881\n | `-- \u2020\"H. gordoni\" Huxley, 1859\n `--+?- \u2020\"H. fischeri\" (Woodward, 1907) sensu Langer &amp; Schultz, 2000\n `-- \u2020\"H. sanjuanensis\" (Sill, 1970) sensu Langer &amp; Schultz, 2000"}
{"id": "1167625", "revid": "22356", "url": "https://it.wikipedia.org/wiki?curid=1167625", "title": "Rincosauri", "text": ""}
{"id": "1167628", "revid": "22356", "url": "https://it.wikipedia.org/wiki?curid=1167628", "title": "Protorosauri", "text": ""}
{"id": "1167630", "revid": "17654", "url": "https://it.wikipedia.org/wiki?curid=1167630", "title": "Punta secca", "text": ""}
{"id": "1167632", "revid": "289247", "url": "https://it.wikipedia.org/wiki?curid=1167632", "title": "Andala", "text": ""}
{"id": "1167636", "revid": "76963", "url": "https://it.wikipedia.org/wiki?curid=1167636", "title": "Thomas Allom", "text": "Biografia.\nNato a Lambeth, a sud di Londra, entr\u00f2 come apprendista nello studio dell'architetto Francis Goodwin nel 1819, restandovi fino al 1826 quando entr\u00f2 alla scuola d'arte della \"Royal Academy\". Si dedic\u00f2 alla progettazione di chiese, alcune delle quali vennero presentate durante le esposizioni del 1824 e del 1827, ed ottenne una certa notoriet\u00e0 negli ambienti londinesi collaborando anche con sir Charles Barry, capofila del gothic revival.\nA partire dal 1820, all'attivit\u00e0 di architetto un\u00ec quella di topografo, iniziando con le illustrazioni a numerosi libri di viaggi ed ai suoi stessi appunti, presi durante le frequenti traversate della manica verso l'Europa. Nel 1834 giunse a Istanbul e qui, affascinato dalla cultura del luogo, inizi\u00f2 una serie di disegni che si sarebbero poi tradotti in dipinti ed illustrazioni: scene di vita prese in Anatolia, Siria e Palestina vennero successivamente raccolte e pubblicate nel libro in due volumi \"Constantinople and the Scenery of the Seven Churches of Asia Minor\" (1838), a corredo dei testi di Robert Walsh. Le incisioni di Allom comparvero anche nel libro di Emily Reeve, \"Character and Costume in Turkey and Italy\", pubblicato a Londra nel 1840. A queste opere, si aggiunsero nel 1845 alcune illustrazioni sulla Cina, pubblicate in \"China Illustrated\".\nA partire dal 1860, i suoi problemi di cuore costrinsero Allom al ritiro dall'attivit\u00e0, che annunci\u00f2 ufficialmente dopo molti tentennamenti solo nel 1870. Mor\u00ec a 68 anni a Barnes e fu seppellito nel cimitero di Kensal Green."}
{"id": "1167638", "revid": "599013", "url": "https://it.wikipedia.org/wiki?curid=1167638", "title": "Irq", "text": ""}
{"id": "1167639", "revid": "81646", "url": "https://it.wikipedia.org/wiki?curid=1167639", "title": "Veleni", "text": ""}
{"id": "1167640", "revid": "76963", "url": "https://it.wikipedia.org/wiki?curid=1167640", "title": "Chris Foy", "text": "Ha interpretato il ruolo di Matt Leyland nella serie televisiva della ABC \"Blue Water High\". \u00c8 inoltre apparso in \"Home and Away\" e nel film per la tv \"Due gemelle in Australia\" (\"Our Lips Are Sealed\") di Mary-Kate e Ashley Olsen.\nChris ha frequentato la \"St. Ives High School\" di Sydney, fino a quando non si \u00e8 trasferito per seguire la sua carriera da attore anche se dal 2010 risulta inattivo."}
{"id": "1167643", "revid": "74801", "url": "https://it.wikipedia.org/wiki?curid=1167643", "title": "Juan de Grijalva", "text": "Sin da giovanissimo accompagn\u00f2 suo zio P\u00e1nfilo de Narv\u00e1ez sull'isola di Hispaniola, da dove part\u00ec in spedizione con Vel\u00e1zquez per l'isola di Cuba.\nNel 1511 arriv\u00f2 a Cuba e partecip\u00f2 all'esplorazione dell'isola.\nNel 1518, per ordine di Vel\u00e1zquez, governatore di Cuba, inizia l'esplorazione delle nuove terre scoperte a sud di Cuba, l'attuale penisola dello Yucat\u00e1n.\nNel 1523 accompagn\u00f2 Garay in un viaggio di esplorazione verso la Florida, e in seguito viaggi\u00f2 verso il Nicaragua e l'Honduras, dove mor\u00ec per mano dei nativi nel 1527."}
{"id": "1167644", "revid": "767487", "url": "https://it.wikipedia.org/wiki?curid=1167644", "title": "Paulo Jr.", "text": "\u00c8 stato tra i fondatori della formazione nel 1984 insieme ai fratelli Max e Igor Cavalera, rispettivamente cantante e batterista, ed \u00e8 anche l'unico membro fisso del gruppo."}
{"id": "1167645", "revid": "81646", "url": "https://it.wikipedia.org/wiki?curid=1167645", "title": "Insetticidi", "text": ""}
{"id": "1167646", "revid": "1305772", "url": "https://it.wikipedia.org/wiki?curid=1167646", "title": "Window in the Skies", "text": "Window in the Skies \u00e8 una delle due canzoni inedite del gruppo rock irlandese U2, pubblicata nell'album di successi edito nel 2006, \"U218 Singles\". La canzone \u00e8 stata registrata nel mese di settembre 2006 agli Abbey Road Studios di Londra e prodotta da Rick Rubin. Il 1\u00ba gennaio 2007 \u00e8 stata lanciata come secondo singolo tratto dallo stesso album. \"Window in the Skies\" \u00e8 stato il singolo pi\u00f9 venduto in Italia per pi\u00f9 di 2 mesi (dati: AC Nielsen/FIMI).\nVideo.\nGli U2 hanno realizzato il video di \"Window in the Skies\" il 20 novembre 2006 dopo aver completato le tappe australiane del loro Vertigo Tour.\nIl video \u00e8 un montaggio di circa 100 clip estratte da una panoramica di 50 anni di concerti di altri famosi musicisti, realizzato in modo tale che i movimenti delle labbra dei cantanti o dei musicisti seguano le parole e la musica del brano degli U2.\nTra gli artisti e i gruppi scelti per il video figurano: Frank Sinatra, Jim Morrison, PJ Harvey, Nirvana, Frank Zappa, i Radiohead, Nat King Cole, The Rolling Stones, Nina Simone, Marvin Gaye, Ella Fitzgerald, Mary J. Blige, Beatles, George Harrison, Paul McCartney, John Lennon, Ray Charles, David Byrne, Elvis Presley, Simon &amp; Garfunkel, i Public Enemy, The Who, Queen, The Clash, Bob Marley, Jerry Lee Lewis, Elvis Costello, Jimi Hendrix, Beck, i Green Day, i R.E.M., Ramones, Jacky Wilson, The Smiths, Elton John, Louis Armstrong, Iggy Pop &amp; The Stooges, Jay-Z, Jane's Addiction, Bob Dylan, Charlie Mingus, Led Zeppelin, John Bonham, David Bowie, The White Stripes, Johnny Cash, The Pretenders, The Police, Sam Cooke, Smokey Robinson, Tina Turner, Talking Heads, Stevie Wonder, Patti Smith, Kanye West, Alicia Keys, e Beyonc\u00e9. Compare inoltre il pianista Vladimir Horowitz sulla chiusura del pezzo."}
{"id": "1167656", "revid": "465169", "url": "https://it.wikipedia.org/wiki?curid=1167656", "title": "All Things Must Pass", "text": "All Things Must Pass \u00e8 il terzo album solista di George Harrison (il primo dopo lo scioglimento dei Beatles), pubblicato il 27 novembre 1970 su etichetta Apple Records. Il vinile originalmente pubblicato era costituito da due LP di canzoni rock e in pi\u00f9 un terzo LP di jam session strumentali. \"All Things Must Pass\" fu il primo album triplo in studio pubblicato da un artista solista; fu un successo sia di critica che di pubblico raggiungendo il 1\u00ba posto in classifica nel Regno Unito e negli Stati Uniti. Quando usc\u00ec sorprese notevolmente la critica, che aveva sottovalutato per lungo tempo il talento del chitarrista ed ottenne un notevole successo di pubblico, arrivando a vendere la sorprendente quantit\u00e0 di circa sette milioni di copie in tutto il mondo, di cui circa la met\u00e0 negli Stati Uniti. L'album contiene nel complesso 23 tracce, tra le quali \"My Sweet Lord\" e \"Beware of Darkness\". Nel 2001 l'album \u00e8 stato certificato disco di platino.\nStilisticamente, l'opera riflette l'influenza delle attivit\u00e0 musicali di Harrison con artisti come Bob Dylan, The Band, Delaney &amp; Bonnie e Billy Preston durante il periodo 1968-70. Inoltre, \"All Things Must Pass\" introdusse il caratteristico sound di Harrison, con le sonorit\u00e0 della chitarra slide in evidenza in molti brani, e le tematiche spirituali che avrebbero riempito tutti i suoi lavori solisti successivi. Alcuni critici ed appassionati interpretarono la fotografia opera di Barry Feinstein che funge da copertina dell'album, dove George Harrison siede su una sedia in un prato circondato da quattro nani da giardino, come una dichiarazione di indipendenza ed emancipazione dai Beatles.\nLa lavorazione dell'album inizi\u00f2 agli Abbey Road Studios di Londra nel maggio 1970, con prolungate sessioni di sovraincisione e missaggio che proseguirono fino all'ottobre successivo. Tra il folto gruppo di musicisti che parteciparono alle sessioni per il disco ci furono Eric Clapton e i membri del gruppo Delaney &amp; Bonnie's Friends \u2013 tre dei quali avrebbero poi formato con Clapton i Derek and the Dominos durante le sessioni stesse \u2013 oltre che Ringo Starr, Gary Wright, Billy Preston, Klaus Voormann, Alan White, John Barham, i Badfinger e Pete Drake.\nL'album venne co-prodotto da Harrison insieme a Phil Spector, il quale fece ampio uso della sua tecnica di produzione detta \"Wall of Sound\". \"All Things Must Pass\" viene spesso indicato come il migliore di tutti gli album solisti pubblicati dagli ex-Beatles.\nDurante il suo ultimo anno di vita, Harrison supervision\u00f2 la ristampa dell'album in occasione del trentesimo anniversario della pubblicazione. La rivista \"Rolling Stone\" ha classificato il disco alla posizione numero 433 nella lista \"500 Greatest Albums of All Time\" da loro redatta. Nel gennaio 2014, \"All Things Must Pass\" \u00e8 stato inserito nella Grammy Hall of Fame.\nIl disco.\nI retroscena del disco: gli anni nei Beatles.\nGi\u00e0 a partire dal 1966, Harrison cominci\u00f2 ad accumulare nei Beatles una grande quantit\u00e0 di materiale inedito. Le canzoni \"The Art of Dying\" e \"Isn't It a Pity\" risalgono proprio a quella data. Nei bootleg delle sessioni di \"Get Back\", l'artista ha rivelato come volesse offrire la seconda delle due canzoni a Frank Sinatra. Durante il 1968, Harrison raccolse altro materiale inedito e mentre si trovava a Woodstock con Bob Dylan in quell'anno, i due registrarono insieme \"I'd Have You Anytime\" e \"Nowhere to Go\", ma solo la prima venne poi inclusa nell'album.\nNel gennaio 1969, Harrison produsse gli abbozzi embrionali di canzoni che poi sarebbero apparse nell'album, quali \"Hear Me Lord\", \"Let It Down\", e \"Window, Window\", ma nessuna di queste venne completata per intero durante le sessioni; anche \"Wah-Wah\" venne scritta in quel clima tesissimo per i Beatles. Cominci\u00f2 poi a comporre \"My Sweet Lord\" mentre era in tourn\u00e9e con i Delaney &amp; Bonnie nel tardo 1969. Infine nel maggio 1970, and\u00f2 a visitare Dylan durante la registrazione di \"New Morning\", e l\u00ec registr\u00f2 una cover di \"If Not for You\". A questo punto Harrison diede il via alle registrazioni per il suo nuovo album solista, il primo e ufficiale dopo lo scioglimento dei Beatles.\nOrigine e storia.\nIl giornalista musicale John Harris identific\u00f2 l'inizio del \"viaggio\" che avrebbe portato George Harrison a produrre \"All Things Must Pass\" con la sua visita negli Stati Uniti della fine del 1968, dopo le tribolate sessioni dei Beatles per il \"White Album\". Mentre si trovava a Woodstock in novembre, rilassandosi con l'amico Bob Dylan, la creativit\u00e0 di Harrison venne stimolata dalla conoscenza della musica del gruppo musicale The Band, completamente diversa dallo stile dei Beatles. In concomitanza con questa visita ci fu un'impennata nella produzione di canzoni da parte di Harrison, a seguito del suo rinnovato interesse verso la chitarra, dopo tre anni passati a studiare il sitar indiano. Oltre ad essere uno dei pochi musicisti a comporre canzoni insieme a Dylan, Harrison aveva recentemente collaborato con Eric Clapton per la scrittura del brano \"Badge\", che divenne un grosso successo per i Cream nella primavera del 1969.\nUna volta tornato a Londra, e con le sue composizioni che stentavano sempre a trovare posto su un album dei Beatles, Harrison si dedic\u00f2 a progetti diversi producendo dischi di artisti della Apple quali Billy Preston e Doris Troy, due cantautori statunitensi le cui influenze soul e gospel influenzeranno \"All Things Must Pass\" tanto quanto la musica dei The Band. Inoltre, George registr\u00f2 con Leon Russell e Jack Bruce, ed accompagn\u00f2 Clapton in un breve tour con Delaney &amp; Bonnie. In aggiunta, egli identific\u00f2 il proprio coinvolgimento con il movimento Hare Krishna quale fonte di un \"altro tassello del puzzle che rappresent\u00f2 il viaggio spirituale da lui iniziato nel 1966\". Nel gennaio 1970, George invit\u00f2 il produttore discografico Phil Spector a partecipare alle sessioni di registrazione di \"Instant Karma!\", il nuovo singolo della Plastic Ono Band di John Lennon. Questa associazione port\u00f2 Spector a lavorare sui nastri delle sessioni \"Get Back/Let It Be\", che produssero l'album \"Let It Be\" (1970), e successivamente a produrre \"All Things Must Pass\".\nHarrison aveva discusso per la prima volta la possibilit\u00e0 di pubblicare un album solista di sue canzoni durante le \"Get Back Sessions\" del gennaio 1969. Il 25 febbraio negli Abbey Road Studios, giorno del suo ventiseiesimo compleanno, egli registr\u00f2 alcuni nastri demo della canzone \"All Things Must Pass\" e due altre nuove composizioni che non avevano ricevuto attenzione da Lennon e McCartney durante le sessioni ai Twickenham Film Studios. Sebbene avesse iniziato a ventilare l'idea di un album solista fin dall'autunno del 1969, fu solamente quando McCartney annunci\u00f2 pubblicamente di voler uscire dal gruppo, nell'aprile 1970, sancendo di fatto la \"fine\" dei Beatles, che Harrison si convinse dell'idea. Nonostante avesse gi\u00e0 pubblicato due album solisti a suo nome, \"Wonderwall Music\" (1968), una colonna sonora, e lo sperimentale \"Electronic Sound\" (1969), Harrison consider\u00f2 fin da subito \"All Things Must Pass\" come il suo \"primo vero album solista\".\nProduzione.\nPhil Spector ascolt\u00f2 per la prima volta le nuove composizioni di Harrison all'inizio del 1970, durante una visita a casa sua a Friar Park. Nel corso degli anni, George aveva accumulato cos\u00ec tanto materiale; che non la finiva pi\u00f9 di accennare brani al produttore. Di questo primo gruppo di canzoni facevano parte \"Isn't It a Pity\", \"Hear Me Lord\", \"Let It Down\", \"All Things Must Pass\" e \"Art of Dying\", brani che sarebbero tutti finiti sull'album.\nHarrison registr\u00f2 l'album tra maggio e agosto del 1970, avvalendosi della collaborazione preziosa di Spector, famoso per il suo \"Wall of Sound\" che diede all'album una sonorit\u00e0 pesante e semi-orientale, molto differente dalla produzione beatlesiana, e tipica della produzione di Spector degli anni sessanta/settanta, sonorit\u00e0 in parte compromessa nel successivo remix per la prima ristampa in CD.\nNel tardo maggio 1970, Harrison fece sentire a Spector le canzoni registrate fino ad allora tramite l'ausilio di chitarra e di un bassista semisconosciuto. Di tutte le canzoni selezionate, otto saranno scartate dal prodotto finale e tuttora mai ufficialmente pubblicate. Altre invece subiranno un pesante riarrangiamento; infine altre saranno completate negli album a venire, come \"Beautiful Girl\" pubblicata su \"Thirty Three &amp; 1/3\" e \"I Don't Want to Do It\" che dovr\u00e0 attendere 15 anni prima di essere inserita nella colonna sonora di \"Porky's Revenge\". Le canzoni escluse dall'album furono \"Cosmic Empire\", \"Mother Divine\", \"Nowhere to Go\", \"Tell Me What Has Happened With You\", e \"Window, Window\" cos\u00ec come \"Gopala Krishnai\" e \"Dehradun\", che vennero tagliate nel montaggio finale dell'album.\nI musicisti che presero parte alle registrazioni furono parecchi, tra cui Eric Clapton, grande amico di Harrison, Klaus Voormann, Alan White e Ringo Starr, mentre dietro il tutto si \"annida\" l'organo di Billy Preston.\nSessioni iniziali.\nLa data nella quale Harrison fece sentire le versioni preliminari dei pezzi a Spector, agli Abbey Road Studios, \u00e8 generalmente ritenuta essere il 20 maggio 1970, lo stesso giorno in cui ebbe la sua prima mondiale il film \"Let It Be - Un giorno con i Beatles\", mentre le sessioni in studio vere e proprie partirono il 26 maggio. Con l'assistenza degli ex ingegneri del suono dei Beatles Ken Scott e Phil McDonald, Spector registra la maggior parte delle tracce base dal vivo, in alcuni casi coinvolgendo pi\u00f9 batteristi e tastieristi insieme, e fino a cinque chitarristi in contemporanea.\nSecondo gli autori Chip Madinger e Mark Easter, gran parte di queste tracce base furono registrate impiegando un banco mixer a 8 tracce a Abbey Road, con il primo gruppo di sedute svoltesi dalla fine di maggio alla seconda settimana di giugno. Le prime canzoni ad essere registrate furono \"Wah-Wah\", \"What Is Life\", le due versioni di \"Isn't It a Pity\", e le tracce nelle quali suon\u00f2 Pete Drake, come \"All Things Must Pass\" e \"Ballad of Sir Frankie Crisp (Let It Roll)\". Gli strumentali \"Thanks for the Pepperoni\" e \"Plug Me In\", con Harrison, Clapton e Dave Mason ciascuno a suonare estesi assoli di chitarra, furono registrati verso met\u00e0 giugno presso l'Apple Studio, e segnarono l'inizio della formazione Clapton, Whitlock, Radle e Gordon che avrebbe costituito i Derek and the Dominos. Harrison inoltre contribuir\u00e0 suonando la chitarra in entrambi i lati del singolo di debutto della band, \"Tell the Truth\" e \"Roll It Over\", tracce che furono prodotte da Spector e registrate alla Apple il 18 giugno. Lo stesso giorno furono incisi anche gli strumentali \"I Remember Jeep\" e \"Out of the Blue\", quest'ultima una jam session di oltre undici minuti di durata che vede la presenza anche di Bobby Keys e Jim Price. Entrambe le tracce strumentali finirono sul terzo disco di \"All Things Must Pass\" intitolato \"Apple Jam\", insieme alle sopracitate \"Plug Me In\" e \"Thanks for the Pepperoni\".\nAnche se Harrison dichiar\u00f2 nel corso di una intervista radiofonica a New York che le sessioni per il suo album solista sarebbero durate non oltre le otto settimane,&lt;ref name=\"ContraBand/Pity\"&gt;\"It's Really a Pity\", Contra Band Music, 15 marzo 2012.&lt;/ref&gt; le operazioni di registrazione, sovraincisione e missaggio di \"All Things Must Pass\" durarono cinque mesi, fino alla fine di ottobre. Il ritardo fu dovuto, in parte, alle condizioni di salute della madre di Harrison, alla quale era stato diagnosticato un tumore, in quanto l'ex-Beatle le faceva spesso visita a Liverpool. Alcuni partecipanti alle sedute di registrazione indicarono anche il comportamento erratico di Spector come altro fattore di ritardo nel completamento dell'album. George Harrison raccont\u00f2 in seguito che a Spector ci volevano circa \"18 drink\" prima che fosse pronto a lavorare, situazione che lo costrinse spesso ad occuparsi da solo della produzione. Nel luglio 1970, quando le sessioni ripartirono ai Trident Studios, Spector cadde in studio rompendosi un braccio. Poco tempo prima, la lavorazione di \"All Things Must Pass\" aveva subito un arresto temporaneo per permettere a George di stare al capezzale della madre per l'ultima volta (la donna mor\u00ec il 7 luglio). La tragedia personale della perdita della madre ispir\u00f2 a Harrison il brano \"Deep Blue\", pubblicato su singolo nel 1971. Le pressioni della EMI circa lo sforamento del budget per i costi dello studio di registrazione si aggiunsero ai motivi di stress di Harrison, ed ulteriore complicazione fu l'infatuazione di Clapton per sua moglie, Pattie Boyd. Dopo essere stato inizialmente da questa respinto nel novembre 1970, Clapton inizi\u00f2 ad assumere eroina distrutto dai sensi di colpa per aver tradito la fiducia dell'amico.\nSovraincisioni.\nIn assenza di Spector, Harrison complet\u00f2 le tracce base e un mixaggio preliminare dell'album entro il 12 agosto. Poi invi\u00f2 al produttore convalescente a Los Angeles alcuni mix provvisori di molte canzoni, e Spector gli rispose per lettera il 19 agosto con suggerimenti e consigli circa ulteriori sovraincisioni e il missaggio finale. Tra i commenti di Spector c'erano dettagliati suggerimenti riguardo \"Let It Down\". Successivamente Spector torn\u00f2 in studio a Londra per supervisionare la conversione delle registrazioni su mixer da 8 a 16 piste, processo che consent\u00ec maggiore libert\u00e0 nella sovraincisione di nuovi strumenti.\nGli arrangiamenti orchestrali di John Barham furono registrati durante la successiva fase di produzione dell'album, a partire dall'inizio di settembre, insieme a molti altri contributi da parte di Harrison, come la voce solista, parti di chitarra slide e cori multi-traccia (questi ultimi accreditati a \"The George O'Hara-Smith Singers\").\nMixaggio e masterizzazione.\nIl 9 ottobre, mentre approntava il missaggio finale dell'album a Abbey Road, George present\u00f2 a John Lennon, il quale stava lavorando al suo album solista \"Plastic Ono Band\", la traccia recentemente incisa intitolata \"It's Johnny's Birthday\", registrata come regalo per il suo trentesimo compleanno. Lo scherzoso pezzo, incluso in \"All Things Must Pass\" nella \"Apple Jam\", vede Harrison cantare, e suonare l'armonium e tutti gli altri strumenti presenti, e contributi vocali da parte di Mal Evans ed Eddie Klein. Il 28 ottobre, Harrison e Pattie Boyd arrivarono a New York, dove George e Spector terminarono la preparazione dell'album. L'ex-Beatle avanz\u00f2 qualche dubbio sull'effettiva qualit\u00e0 di tutte le tracce incluse nel disco; ma Allan Steckler, manager della Apple Records per il mercato statunitense, assolutamente certo del valore del materiale, lo scongiur\u00f2 di pubblicare tutte le canzoni senza esclusioni. Il caratteristico stile produttivo di Spector diede a molti brani contenuti in \"All Things Must Pass\" una pesante, a tratti confusa, sonorit\u00e0 piena di riverbero, della quale Harrison si sarebbe pentito con il passare del tempo.\nDescrizione dei brani.\n\"I'd Have You Anytime\".\nBrano composto da Harrison insieme a Bob Dylan in buona parte nella casa di quest'ultimo a Woodstock, nell'autunno 1968, nel corso della sua visita negli Stati Uniti dopo che i Beatles avevano ultimato il \"White Album\"; successivamente, egli complet\u00f2 la canzone da solo. La traccia \u00e8 caratterizzata dal suadente suono della chitarra slide.\n\"My Sweet Lord\".\nCanzone composta nel 1969 mentre Harrison si trovava in tourn\u00e9e con Delaney &amp; Bonnie, \u00e8 un inno religioso che ibrida felicemente pop rock e gospel con un coro che comprende la preghiera vedica: \"\u00abGururbrahmaa, Guru Visnuh, Gururdevo, Mahesvarah, Gurussaakshaat, Param Brahma, Tasmai Shri, Gurave Namhah\u00bb\" oltre che la parola di lode cristiana ed ebraica \"\u00abHallelujah\u00bb\". Pubblicata come singolo apripista per l'album, \"My Sweet Lord\" ebbe un successo mondiale strepitoso, bissato negli Stati Uniti da \"What Is Life\", diventando la canzone pi\u00f9 celebre di un ex-Beatle insieme a \"Imagine\" di John Lennon. Il brano per\u00f2, provoc\u00f2 a Harrison una causa per plagio intentata dai detentori dei diritti del successo del 1963 delle Chiffons, \"He's So Fine\" \u2014 una questione che si sarebbe protratta per anni. George spieg\u00f2 che si era ispirato al brano gospel \"Oh Happy Day\" e non al brano delle Chiffons. Pi\u00f9 tardi, un giudice stabil\u00ec che Harrison aveva inconsapevolmente copiato la melodia della canzone; la qual cosa ispir\u00f2 Harrison a scrivere il brano \"This Song\". George acquist\u00f2 anche i diritti di \"He's So Fine\" in modo da prevenire qualsiasi altra grana futura.\n\"Wah-Wah\".\nScritta durante il burrascoso periodo dei Beatles ai Twickenham Film Studios per il progetto \"Get Back/Let It Be\", la canzone fu una reazione di Harrison al suo temporaneo abbandono della band il 10 gennaio 1969, dovuto a contrasti con Paul McCartney e John Lennon. Nella sua autobiografia, \"I, Me, Mine\", Harrison spiega come il titolo della canzone fosse un riferimento sia al pedale wah-wah sia a una metafora per indicare un \"mal di testa\". Il wah-wah era un effetto chitarristico da lui molto utilizzato durante le sedute iniziali del progetto \"Get Back\". Il messaggio della canzone , secondo Harrison, era: \"mi state facendo venire un dannato mal di testa.\" \"Wah-Wah\", secondo alcuni critici, sarebbe diretta agli \"artifizi\" e alla \"pretenziosit\u00e0\" che circondavano i Beatles.\n\"Isn't It a Pity\".\nInclusa in due versioni sull'album, rappresenta una delle composizioni pi\u00f9 vecchie di Harrison del triplo LP: risale infatti al 1966, ma a John Lennon il brano non piaceva e aveva messo il veto alla pubblicazione a nome dei Beatles, quindi George, in un primo momento aveva pensato di offrire la canzone a Frank Sinatra. Sebbene molti pensino che tratti del deterioramento dei rapporti di amicizia tra i membri dei Beatles, l'autore, nel corso di un'intervista concessa nel 2000 a \"Billboard\", disse che \"Isn't It a Pity\" era solamente \"un'osservazione sulla societ\u00e0. Di come le persone chiedano e prendano sempre qualcosa senza mai restituire o dare nulla in cambio\".\n\"What Is Life\".\nBrano orecchiabile in stile pop rock con influenze di musica soul, \u00e8 una delle molte canzoni d'amore scritte da Harrison che sembrano essere indirizzate indifferentemente a una donna o a una divinit\u00e0. George compose il brano nel 1969 pensandolo inizialmente per Billy Preston mentre si recava in auto a una seduta di registrazione dello stesso.\n\"If Not for You\".\nPoco tempo prima di iniziare la lavorazione di \"All Things Must Pass\", il 1\u00ba maggio 1970 Harrison partecip\u00f2 ad una sessione in studio di Bob Dylan a New York, durante la quale impar\u00f2 una delle sue nuove composizioni intitolata \"If Not for You\". Entusiasta del pezzo, George decise di inciderne una reinterpretazione da inserire nel suo album solista, appena dopo l'uscita della canzone nel disco \"New Morning\" di Dylan. La versione di Harrison \u00e8 eseguita in un arrangiamento dotato di una maggiore attenzione melodica rispetto all'originale.\n\"Behind That Locked Door\".\nScritta sotto forma di ballata in stile The Band, la canzone \u00e8 un messaggio di incoraggiamento per Bob Dylan, scritto la sera prima del ritorno sulle scene del menestrello di Duluth al Festival dell'Isola di Wight del 1969, dopo l'auto isolamento seguito all'incidente in motocicletta del 1967.\n\"Let It Down\".\nComposta a fine 1968, in un periodo nel quale il matrimonio tra George e Pattie Boyd era gi\u00e0 in crisi, e proposta da Harrison agli altri Beatles durante le travagliate \"Get Back Sessions\" del gennaio 1969 ma da loro rifiutata; secondo alcuni critici la canzone parlerebbe di lussuria ed infedelt\u00e0 coniugale, ma l'autore non si espresse mai circa il significato del pezzo, non citandolo nemmeno nella sua autobiografia \"I, Me, Mine\" del 1980.\n\"Run of the Mill\".\nAltra composizione di Harrison che parla del deterioramento dei rapporti personali tra i membri dei Beatles alla fine degli anni sessanta; venne composta con in mente le interminabili e noiose riunioni d'affari alla Apple Corps alle quali Harrison odiava partecipare, e dove spesso si finiva per litigare. L'arrangiamento musicale del brano risente dell'influenza del gruppo musicale statunitense The Band, con il quale George aveva trascorso qualche tempo a Woodstock, prima di iniziare la lavorazione del progetto \"Get Back\" con i Beatles.\n\"Beware of Darkness\".\nBallata a tinte fosche, nel testo si riflette sulla filosofia del Radha Krishna Temple, frequentato dallo stesso George Harrison: l'immaterialit\u00e0 deve sempre essere superiore alla materialit\u00e0, e quindi alla corruzione. Nel testo, l'ascoltatore viene messo in guardia circa il pericolo delle varie influenze e tentazioni che possono corrompere un individuo. Tra le potenziali influenze negative sono citati i ciarlatani truffatori (\"\u00absoft shoe shufflers\u00bb\"), i politici avidi (\"\u00abgreedy leaders\u00bb\") e gli idoli pop di poca sostanza (\"\u00abfalling swingers\u00bb\"). In aggiunta, il testo mette in guardia verso i pensieri negativi (\"\u00abthoughts that linger\u00bb\"), in quanto essi possono portare al concetto del \"M\u0101y\u0101\" (la natura illusoria dell'esistenza), che distrae le persone dalla corretta via. Alcuni commentatori hanno avanzato l'ipotesi che \"Beware of Darkness\" possa essere un velato attacco nei confronti di Allen Klein, allora manager di George, di John Lennon e di Ringo Starr, e, sino a pochissimo tempo prima, dei Beatles; un attacco contro l'ultimo amministratore dei Fab Four si trova anche nella canzone \"Steel and Glass\" di Lennon, apparsa nell'album \"Walls and Bridges\" del 1974.\n\"Apple Scruffs\".\nAltro brano fortemente influenzato dalle sonorit\u00e0 dylaniane, \"Apple Scruffs\" venne scritto da Harrison come omaggio alle fan scatenate ed instancabili dei Beatles, che avevano ricevuto il soprannome di \"Apple Scruffs\", proprio perch\u00e9 sostavano giorno e notte fuori dalla sede degli Apple Studios con la speranza di incontrare o anche solo di vedere uno dei membri del gruppo.\n\"Ballad of Sir Frankie Crisp (Let It Roll)\".\nHarrison compose questa malinconica e sognante ballata, inizialmente intitolata \"Everybody, Nobody\", come una sorta di omaggio alla figura di Frank Crisp, un eccentrico avvocato del XIX secolo appassionato di botanica, che era il proprietario originale di Friar Park, la residenza in stile gotico-vittoriano situata a Henley-on-Thames, Oxfordshire, acquistata da George agli inizi del 1970. Per la foto di copertina di \"All Things Must Pass\", George si fece fotografare proprio sul prato del grande giardino della residenza.\n\"Awaiting On You All\".\nInsieme a \"My Sweet Lord\", \u00e8 tra le canzoni dal contenuto maggiormente religioso e polemico di \"All Things Must Pass\", e l'incisione \u00e8 un tipico esempio dell'influenza del produttore Phil Spector sull'album, a causa del suo arrangiamento in pieno stile \"Wall of Sound\". Musicalmente, la composizione riflette l'accostamento di Harrison alla musica gospel, a seguito della produzione discografica di alcuni lavori di Billy Preston e Doris Troy, artisti sotto contratto con la Apple Records. Nel testo, Harrison si fa portavoce di una diretta relazione personale con Dio piuttosto che l'attenersi ai precetti di una religione organizzata. Influenzato sia dalla sua frequentazione dell'associazione di devoti Hare Krishna, nota come Radha Krishna Temple, sia dai concetti della filosofia Ved\u0101nta ispirata agli insegnamenti di Swami Vivekananda, Harrison canta il nome di Dio come mezzo per purificarsi e liberarsi dalle impurit\u00e0 del mondo materiale. Pur riconoscendo la validit\u00e0 di tutte le fedi, in sostanza, le sue parole criticano esplicitamente il Papa e il materialismo percepito nella Chiesa cattolica: \"\u00abWhile the Pope owns 51% of General Motors / And the stock exchange is the only thing he's qualified to quote us\u00bb\" (\"Mentre il Papa possiede il 51% della General Motors / E la Borsa \u00e8 l'unica cosa che \u00e8 qualificato a citarci\"), verso che EMI e Capitol Records omisero dai testi scritti all'interno dell'album. Inoltre, egli mette in discussione anche la validit\u00e0 della campagna di John Lennon e Y\u014dko Ono del 1969 in favore della pace, criticando i loro Bed-In con le parole: \"\u00abYou don't need no love-in / You don't need no bed pan\u00bb\"; riflettendo cos\u00ec una significativa divergenza filosofica e di opinioni con l'ex compagno nei Beatles.\n\"All Things Must Pass\".\nCanzone composta da Harrison prima della separazione dei Beatles, che nel gennaio 1969 effettuarono anche qualche tentativo di inciderla prima di accantonarla definitivamente. Dopo l'abbandono del pezzo da parte dei Beatles, la canzone venne data a Billy Preston che ne incise una reinterpretazione e la pubblic\u00f2 con il titolo \"All Things (Must) Pass\" nel suo album \"Encouraging Words\", prodotto da Harrison e pubblicato su etichetta Apple Records nel 1970. Il testo tratta della natura transitoria dell'esistenza umana. Testo e musica si combinano in modo da riflettere impressioni di ottimismo in opposizione al fatalismo. Riscontrabile musicalmente anche in questo pezzo l'influsso stilistico dei Band.\n\"I Dig Love\".\nLa traccia venne composta nella prima met\u00e0 del 1970, e secondo il biografo Simon Leng presenta nel testo una \"libidinosa deviazione\" dai temi generali di \"All Things Must Pass\", con un testo molto legato al tema della libert\u00e0 sessuale degli anni sessanta. Il co-produttore Phil Spector consigli\u00f2 di aggiungere un sintetizzatore al pezzo, ma la sua proposta venne ignorata.\n\"Art of Dying\".\nBrano hard rock circa il concetto induista della reincarnazione e dell'inevitabilit\u00e0 della morte, \u00e8 caratterizzato da un forte trattamento produttivo da parte di Phil Spector, e dalla lancinante chitarra elettrica suonata da Eric Clapton con effetto wah-wah in stile quasi hendrixiano. Il testo della canzone presenta riferimenti alla Vergine Maria della fede cattolica, con la quale George Harrison era cresciuto prima di convertirsi all'Induismo. Nonostante la composizione del pezzo risalisse anch'essa a prima dello scioglimento dei Beatles, a differenza di buona parte delle tracce dell'album scritte da Harrison e non accettate dagli altri membri del gruppo, questa non venne nemmeno proposta al gruppo per la pubblicazione, per la sua tematica considerata troppo deprimente. Il concetto della reincarnazione ritorner\u00e0 frequentemente nel corso della carriera solista di George Harrison, in particolare in \"Give Me Love (Give Me Peace on Earth)\", un successo tratto dall'album \"Living in the Material World\" del 1973.\n\"Hear Me Lord\".\nComposta durante le sessioni del progetto \"Get Back/Let It Be\" del gennaio 1969, provata con i Beatles che per\u00f2 si dimostrarono alquanto indifferenti al pezzo, si tratta di una canzone scritta sotto forma di preghiera ed accorata supplica a Dio, nella quale Harrison chiede aiuto al Signore per seppellire il desiderio sessuale, da lui considerato autolesionistico in vista di una maggiore consapevolezza spirituale. Insieme a \"My Sweet Lord\" e \"Awaiting On You All\", \u00e8 tra i brani dal contenuto pi\u00f9 religioso di \"All Things Must Pass\".\n\"Apple Jam\".\nNel formato originale in triplo vinile, il terzo disco, intitolato \"Apple Jam\", \u00e8 costituito quasi esclusivamente da improvvisazioni strumentali tratte da jam session. Quattro delle cinque tracce, \"Out of the Blue\", \"Plug Me In\", \"I Remember Jeep\" e \"Thanks for the Pepperoni\" sono brani strumentali costruiti su minimi cambi di accordo, o, come nel caso di \"Out of the Blue\", un singolo riff. Il titolo \"I Remember Jeep\" deriva dal nome del cane di Eric Clapton, che appunto si chiamava \"Jeep\", mentre \"Thanks for the Pepperoni\" \u00e8 tratto da una battuta del comico Lenny Bruce. Nel corso di un'intervista del dicembre 2000 concessa a \"Billboard\", Harrison spieg\u00f2: \u00abCirca le jam, non volevo semplicemente buttarle nel cestino, ma allo stesso tempo non facevano parte dell'album; ecco perch\u00e9 le misi tutte su un disco separato, come una sorta di bonus.\u00bb L'unica traccia vocale \u00e8 \"It's Johnny's Birthday\", cantata sulla melodia del pezzo \"Congratulations\" di Cliff Richard del 1968, e registrata come regalo per il trentesimo compleanno di John Lennon. Come \"My Sweet Lord\", anche \"It's Johnny's Birthday\" caus\u00f2 a George Harrison problemi legali dovuti al copyright, in quanto gli autori del brano di Richard non erano stati citati nei crediti. Per questa ragione, nel dicembre 1970, Bill Martin e Phil Coulter (autori di \"Congratulations\") intentarono causa chiedendo il pagamento dei diritti d'autore e l'inserimento dei loro nomi nelle successive ristampe dell'album, cosa che avvenne per soddisfare le loro richieste.\nArtwork e copertina.\nHarrison commission\u00f2 a Tom Wilkes il design di una scatola con cerniera nella quale inserire i tre dischi in vinile a 33 giri, piuttosto che averli confezionati in una tripla copertina apribile. Tale insolita confezione caus\u00f2 qualche confusione tra i negozianti di dischi, che, all'epoca, associavano packaging del genere con opere liriche o dischi di musica classica.\nLa foto di copertina in bianco e nero fu scattata su un prato nel parco di Friar Park dal fotografo Barry Feinstein. Alcuni critici ed appassionati interpretarono la foto, che mostra Harrison vestito da giardiniere in stivaloni di gomma seduto su una sedia in mezzo al prato circondato da quattro nani da giardino, come un riferimento al \"distacco di George Harrison dall'identit\u00e0 collettiva dei Beatles\" (secondo questa interpretazione i quattro nani da giardino simboleggerebbero i quattro Beatles). Lo scrittore e giornalista musicale Mikal Gilmore scrisse che l'iniziale negativit\u00e0 di Lennon nei confronti di \"All Things Must Pass\" era presumibilmente una reazione alla sua \"irritazione\" per l'ironica foto di copertina. Il biografo di Harrison Elliot Huntley attribuisce invece la reazione di Lennon all'invidia per il momento magico di George Harrison, quando \"tutto quello che egli toccava sembrava tramutarsi in oro\". John Lennon vide per la prima volta la copertina a Friar Park e disse ad un amico in comune che \"Harrison doveva essere fottutamente pazzo per pubblicare un album triplo\", e lo descrisse in copertina \"somigliante a un Leon Russell asmatico\". Successivamente, Lennon disse a \"Rolling Stone\" di preferire comunque \"All Things Must Pass\" a tutta la \"spazzatura\" presente nell'omonimo album di Paul McCartney, pubblicato nell'aprile 1970.\nLa Apple incluse nella costosa confezione dell'album anche un poster, raffigurante un tenebroso Harrison in penombra in un buio corridoio della sua casa, in piedi davanti a una finestra con il telaio di ferro.\nPubblicazione.\nLa EMI e la sua controparte statunitense Capitol Records, avevano inizialmente previsto di pubblicare l'album nell'ottobre 1970, e le attivit\u00e0 promozionali per lo stesso iniziarono a settembre. C'era stata per mesi una certa \"trepidazione nell'aria\" circa l'attesa dell'uscita dell'album solista di George Harrison, secondo Alan Clayson, e \"per ragioni differenti dalla grande popolarit\u00e0 dei Fab Four\". La statura artistica di Harrison era cresciuta nel corso dell'anno appena trascorso grazie alla pubblicazione delle sue acclamate composizioni \"Something\" e \"Here Comes the Sun\" nell'album \"Abbey Road\" dei Beatles, ed alla sua \"misteriosa\" collaborazione con Bob Dylan a New York, sulla quale molto si era speculato. Tenendo anche conto del ruolo ultimamente da lui svolto nel far conoscere al grande pubblico gruppi musicali come The Band e Delaney &amp; Bonnie, e della sua associazione con Eric Clapton e i Cream; nel 1981 il critico del \"New Musical Express\" Bob Woffinden concluse che \"pezzo dopo pezzo, all'epoca la credibilit\u00e0 artistica di Harrison stava raggiungendo l'apice.\"\n\"All Things Must Pass\" fu pubblicato negli Stati Uniti il 27 novembre 1970, e tre giorni dopo nel Regno Unito, con la rara particolarit\u00e0 di avere lo stesso numero di catalogo Apple (STCH 639) in entrambi i Paesi. Spesso accreditato come primo triplo album della musica rock, pi\u00f9 precisamente fu il primo album triplo in studio pubblicato da un artista singolo, in quanto preceduto di sei mesi dall'album live \"\", accreditato ad artisti vari.\nIn varie nazioni, la Apple pubblic\u00f2 \"My Sweet Lord\" come primo singolo estratto dall'album, insieme a \"Isn't It a Pity\" in un doppio lato A. Il 45 giri riscosse un enorme successo, raggiungendo la vetta delle classifiche in molti Paesi del mondo nei primi mesi del 1971, seguito poco tempo dopo dal secondo singolo \"What Is Life\" (B-side: \"Apple Scruffs\"), altro grande successo. Il grande riscontro economico di \"My Sweet Lord\" cost\u00f2 a George Harrison una causa legale per plagio intentatagli dalla Bright Tunes, detentrice dei diritti di pubblicazione del brano \"He's So Fine\" delle Chiffons del 1963, ritenuto \"troppo\" simile melodicamente a \"My Sweet Lord\".\nAccoglienza, classifiche e critica.\nL'album raggiunse il primo posto negli Stati Uniti e anche in Gran Bretagna, Australia, Canada, Paesi Bassi, Norvegia e Svezia, il secondo in Italia, il quarto in Giappone ed il decimo in Germania; ed \u00e8 unanimemente considerato dai critici il miglior lavoro di George Harrison solista. Avendo vinto 6 dischi di platino \u00e8 l'album di un ex-Beatle ad avere venduto di pi\u00f9.\n\"All Things Must Pass\" rest\u00f2 in vetta alla classifica britannica per otto settimane di fila, anche se fino al 2006, i resoconti delle classifiche riportarono erroneamente che l'album si fosse fermato alla posizione numero 4. L'errore fu dovuto a un disguido postale occorso nel Regno Unito durante il periodo febbraio-marzo 1971, quando gli addetti alla compilazione dei risultati delle classifiche nazionali non ricevettero nessun dato di vendita dai negozi di dischi. Nel luglio 2006, l'Official UK Charts Company corresse i propri registri dimostrando che \"All Things Must Pass\" arriv\u00f2 fino al numero 1. Anche nella classifica nazionale di \"Melody Maker\", l'album rimase in vetta per otto settimane, dal 6 febbraio al 27 marzo, in coincidenza con la permanenza di \"My Sweet Lord\" alla posizione numero 1 della classifica dei singoli. Negli Stati Uniti, \"All Things Must Pass\" trascorse sette settimane al numero 1 della classifica \"Billboard\" Top LP, dal 2 gennaio al 20 febbraio, e un tempo simile in vetta alle classifiche di \"Cash Box\" e \"Record World\"; per tre di queste settimane, \"My Sweet Lord\" fu al numero 1 della \"Billboard\" Hot 100. Scrivendo nell'aprile 2001 sulla rivista \"Record Collector\", il giornalista Peter Doggett descrisse George Harrison come \"probabilmente la maggior rockstar del pianeta agli inizi del 1971\", con \"All Things Must Pass\" che aveva \"surclassato facilmente\" gli altri dischi solisti dei Beatles come \"Ram\" di McCartney, e \"Imagine\" di Lennon. La cosiddetta \"doppietta di \"Billboard\" di Harrison\" \u2013 dove un artista detiene le prime posizioni sia nella classifica riservata agli album sia in quella dei singoli \u2013 fu un risultato che nessuno dei suoi ex compagni di gruppo eguagli\u00f2 fino al giugno 1973, quando ci riusc\u00ec Paul McCartney con gli Wings. Ai Grammy Awards del 1972, \"All Things Must Pass\" ricevette una nomination come Album of the Year e \"My Sweet Lord\" come Record of the Year, ma Harrison perse in entrambe le categorie in favore di Carole King.\n\"All Things Must Pass\" fu certificato disco d'oro dalla Recording Industry Association of America il 17 dicembre 1970 e da allora \u00e8 diventato sei volte disco di platino. Secondo quanto dichiarato da John Bergstrom del sito PopMatters, al gennaio 2011, \"All Things Must Pass\" aveva venduto pi\u00f9 copie di \"Imagine\" (1971) e di \"Band on the Run\" (1973) messi assieme. Sempre nel 2011, Gary Tillery lo defin\u00ec \"l'album di maggior successo di un ex-Beatle\".\nRecensioni contemporanee.\n\"All Things Must Pass\" venne accolto molto positivamente dalla critica alla sua pubblicazione \u2013 sia dal punto di vista musicale sia da quello del contenuto dei testi in virt\u00f9 del fatto che si trattava di un lavoro del presunto \"Beatle sottovalutato\". Lo scrittore Robert Rodriguez fece notare come l'attenzione dei critici dell'epoca fosse monopolizzata dalla scoperta di \"un sorprendente talento nascosto, che era rimasto in ombra per tutti questi anni\" oscurato dal binomio Lennon &amp; McCartney. Molti recensori liquidarono il terzo disco (\"Apple Jam\"), dichiarando che si trattava di un'aggiunta \"inutile\" inserita per giustificare l'alto prezzo al dettaglio dell'album, sebbene a posteriori Anthony DeCurtis indicasse proprio le jam session contenute in \"Apple Jam\", come prova evidente della \"libert\u00e0 artistica dell'opera\".\nBen Gerson della rivista \"Rolling Stone\" defin\u00ec \"All Things Must Pass\" \"uno sfarzo di fede, sacrificio e gioia\" e concluse dichiarando che il triplo album di Harrison poteva essere considerato \"il \"Guerra e pace\" del rock 'n' roll\". Inoltre Gerson lod\u00f2 la produzione dell'album definendola \"di classiche proporzioni Spectoriane, Wagneriana, Bruckneriana; musica delle cime delle montagne e dei vasti orizzonti\". Sul \"New Musical Express\", Alan Smith defin\u00ec le canzoni di Harrison \"musica della mente\", aggiungendo: \"cercano e vagano, come nei ritmi morbidi di un sogno, e alla fine lui [Harrison] le ha messe su carta utilizzando parole che sono spesso profonde e profondamente belle.\" \"Billboard\" salut\u00f2 l'uscita di \"All Things Must Pass\" definendolo \"una miscela magistrale di rock e piet\u00e0, brillantezza tecnica ed umore mistico, e un vero sollievo dalla noia del rock di tutti i giorni\".&lt;ref name=\"BB review/google\"&gt;\"Album Reviews\", \"Billboard\", 19 dicembre 1970, pag. 50.&lt;/ref&gt;\nRichard Williams del \"Melody Maker\" riassunse la sorpresa che molti provarono nei confronti dell'apparente trasformazione di Harrison: \"All Things Must Pass\", scrisse, forn\u00ec \"l'equivalente rock dello shock provato dagli spettatori al cinema nell'anteguerra quando Greta Garbo parl\u00f2 per la prima volta in un film sonoro: \"La Garbo parla! \u2013 Harrison \u00e8 libero!\"\" William Bender della rivista \"Time\" descrisse il disco una \"affermazione personale eseguita in maniera classicamente espressiva; ... uno dei migliori album rock in circolazione da anni\", mentre Don Heckman scrisse sul \"The New York Times\": \"Se qualcuno aveva dubbi che George Harrison fosse un grande talento, ora pu\u00f2 rilassarsi... Questo \u00e8 un disco da non perdere.\"\nFuori dal coro delle lodi fu invece il noto critico musicale Robert Christgau del \"Village Voice\", che scrisse quanto \"All Things Must Pass\" fosse caratterizzato da una \"eccessiva fatuit\u00e0\" e da \"una musica poco interessante\". Nel loro libro \"\", Roy Carr &amp; Tony Tyler criticarono l'omogeneit\u00e0 della produzione e \"la natura lugubre delle composizioni di Harrison\". Scrivendo in \"The Beatles Forever\" nel 1977, tuttavia, Nicholas Schaffner lod\u00f2 l'album come un \"traguardo glorioso\" nelle rispettive carriere di Harrison e Spector, indicando le tracce \"All Things Must Pass\" e \"Beware of Darkness\" come le \"due canzoni pi\u00f9 eloquenti del disco ... sia musicalmente che liricamente\".\nRecensioni moderne.\nRichie Unterberger di AllMusic defin\u00ec \"All Things Must Pass\" \"Harrison al suo meglio... un disco molto toccante\", mentre Roger Catlin di MusicHound descrisse l'album \"epico e audace\", con la sua \"densa produzione e le ricche canzoni completate dal disco extra di jam session\". La rivista \"Q\" lo considera una fusione esemplare di \"rock e religione\", e \"l'album migliore in assoluto pubblicato da un ex-Beatle\". Il regista Martin Scorsese, a proposito del disco, scrisse del \"potente senso di ritualit\u00e0 che si percepisce nell'album\", aggiungendo: \"Ricordo che sentivo come avesse la grandiosit\u00e0 della musica liturgica, delle campane usate nelle cerimonie del buddismo tibetano.\" Scrivendo su \"Rolling Stone\" nel 2002, Greg Kot descrisse la \"grandeur\" dell'opera come una \"cattedrale del rock in excelsis\" dove le \"vere stelle\" sono le canzoni di Harrison; nella stessa pubblicazione, Mikal Gilmore defin\u00ec l'album \"il miglior lavoro solista mai prodotto da un ex-Beatle\". Nel suo articolo del luglio 2001 per la rivista \"Mojo\", John Harris lod\u00f2 l'opera come \"l'album solista inaugurale che rimane ancora oggi il miglior disco solista di un Beatle\". Nella \"The Rolling Stone Album Guide\" (2004), Mac Randall scrisse che l'album \u00e8 eccezionale, ma \"un tantino sopravvalutato\" da quei critici che finsero di non vedere come gli ultimi 30 minuti di jam strumentali blues fossero \"pezzi mediocri che nessuno si sarebbe preso la briga di ascoltare pi\u00f9 di una volta\". In maniera simile, Unterberger cita l'inclusione nell'album del terzo LP denominato \"Apple Jam\" come \"un difetto molto significativo\" dell'opera, sebbene lo consideri \"storicamente rilevante dal punto di vista musicale\", per la presenza della prima formazione dei Derek and the Dominos. Nel 2016, scrivendo per Pitchfork, Jayson Green dichiar\u00f2 che Harrison era l'unico tra gli ex-Beatle ad aver \"cambiato i termini di cosa potesse essere un album rock\" poich\u00e9, pur non essendo \"All Things Must Pass\" il primo album triplo della storia del rock, \"nell'immaginario collettivo, \u00e8 \"il\" primo triplo album discografico pubblicato da un artista di primo piano.\" Nel 2014, il recensore del sito Ondarock descrisse \"All Things Must Pass\": \"Un vero mondo immaginario, interiore quanto materiale, meno provocatorio di quello descritto da \"Imagine\", ma forse anche pi\u00f9 profondo e comprensivo... \". Il sito web storiadellamusica.it assegna all'album 8 stellette su 10 scrivendo: \"\"All Things Must Pass\" raccoglie gli sforzi e le idee migliori di Harrison\" [...] \"il disco simboleggia dunque il periodo d\u2019oro del chitarrista dei Beatles, entrato in forma, per cos\u00ec dire, proprio mentre la formazione a cui apparteneva si era sfaldata\".\nRiconoscimenti.\n\"All Things Must Pass\" viene citato in libri quali \"The Mojo Collection: The Greatest Albums of All Time\", \"1001 Albums You Must Hear Before You Die\" di Robert Dimery e \"1,000 Recordings to Hear Before You Die\" di Tom Moon. Nel 1999, \"All Things Must Pass\" apparve al numero 9 della classifica \"Alternative Top 100 Albums\" del \"The Guardian\", dove il giornalista Tom Cox lo descrisse \"il migliore e pi\u00f9 sofisticato di tutti i dischi solisti dei Beatles\". Nel 2006, il sito Pitchfork lo classific\u00f2 alla posizione numero 82 nella lista \"Top 100 Albums of the 1970s\". Sei anni dopo, la rivista \"Rolling Stone\" ha inserito \"All Things Must Pass\" al 433\u00ba posto nella sua lista dei 500 migliori album di sempre. Secondo il sito internet Acclaimed Music, \"All Things Must Pass\" \u00e8 inoltre apparso nelle seguenti liste dei migliori dischi redatte da critici musicali: \"The World Critics Best Albums of All Time\" di Paul Gambaccini (1977; posizione numero 79), \"100 Best Albums of All Time\" del \"The Times\" (1993; posizione 79), \"The 100 Greatest Pop Albums of the Century\" di Allan Kozinn (2000), \"The 50 (+50) Best British Albums Ever\" della rivista \"Q\" (2004), \"70 of the Greatest Albums of the 70s\" della rivista \"Mojo\" (2006), \"100 Greatest British Albums Ever\" del \"New Musical Express\" (2006; numero 86), \"The 70 Best Albums of the 1970s\" della rivista \"Paste\" (2012; numero 27), e \"The 100 Best Albums of All Time\" di Craig Mathieson &amp; Toby Creswell (2013). Nel gennaio 2014, \"All Things Must Pass\" \u00e8 stato inserito nella Grammy Hall of Fame.\nTracce.\nTutte le canzoni sono composte da George Harrison, tranne dove indicato diversamente.\nRistampa del 2001.\nLa ristampa su CD del 2001 contiene importanti novit\u00e0:\nLa ristampa \u00e8 stata curata dallo stesso George Harrison.\nNastri demo e outtakes.\nOltre alle diciassette composizioni pubblicate sul primo e secondo disco dell'album originale, Harrison registr\u00f2 almeno altre venti canzoni \u2013 sotto forma di provino da far sentire a Phil Spector, poco tempo prima dell'inizio ufficiale delle sessioni per l'album. Le registrazioni costituirono in seguito il bootleg \"Beware of ABKCO!\" In una intervista del 1992, George comment\u00f2 la quantit\u00e0 di materiale inedito che aveva all'epoca: \u00abNon avevo molti brani sui dischi dei Beatles, quindi fare un album come \"All Things Must Pass\" fu come essere costipato da anni e poi andare al bagno a liberarsi.\u00bb Oltre a brani poi inclusi nell'album come \"Wah-Wah\", \"Art of Dying\", \"All Things Must Pass\", e \"Let It Down\"; del gruppo di canzoni fatte ascoltare a Spector da Harrison facevano parte anche le seguenti:\nDurante le sedute di registrazione di \"All Things Must Pass\", Harrison registr\u00f2 o prov\u00f2 anche versioni preliminari di \"You\", \"Try Some, Buy Some\" e \"When Every Song Is Sung\". Quest'ultima, ribattezzata \"I'll Still Love You\", venne offerta da George a Ringo Starr per il suo album \"Ringo's Rotogravure\" del 1976."}
{"id": "1167660", "revid": "106456", "url": "https://it.wikipedia.org/wiki?curid=1167660", "title": "Antoine Rossignol", "text": "Lui e suo figlio Bonaventure furono ammessi a corte da Luigi XIII; Luigi XIV, colpito dalla loro abilit\u00e0, sistem\u00f2 i loro uffici vicino ai suoi appartamenti, in modo da averli sempre vicino ogniqualvolta ne avesse avuto bisogno per inviare messaggi segreti.\nSono gli autori della \"Grande Chiffre\", una delle pi\u00f9 resistenti cifrature monoalfabetiche del periodo, riservata al re ed ai suoi stretti collaboratori, e della \"Petite Chiffre\", impiegata dai funzionari della corte."}
{"id": "1167668", "revid": "1714743", "url": "https://it.wikipedia.org/wiki?curid=1167668", "title": "\u00cd\u00f1igo II Garc\u00e9s", "text": "Origine.\nFiglio primogenito del co-regnante e poi reggente di Pamplona Garc\u00eda II Jim\u00e9nez e della sua prima moglie, secondo il codice di Roda, Oneca Rebele di Sang\u00fcesa.\nBiografia.\nDopo che il padre alla battaglia di Lumbier, combattuta conto l'emiro di Cordova, Mu\u1e25ammad I ibn \u02bfAbd al-Ra\u1e25m\u0101n, in cui mor\u00ec il re di Pamplona, Garc\u00eda I \u00cd\u00f1iguez, nell'882, fu sconfitto, \u00cd\u00f1igo gli subentr\u00f2 come co-regnante (nel Codice di Roda \u00e8 citato come regnante) del re di Pamplona, Fortunato, da poco liberato dai Mori dalla prigione di Cordova.\nMolto probabilmente regn\u00f2 in armonia con Fortunato e si schier\u00f2 con lui quando fu attaccato, dal re delle Asturie, Alfonso III e dal conte di Pallars, che li sconfissero e deposero Fortunato, mettendo sul trono Sancho I Garc\u00e9s, fratellastro di \u00cd\u00f1igo.\u00cd\u00f1igo II, molto probabilmente fu privato anche lui del titolo regale e forse and\u00f2 in esilio a Cordova, con i suoi tre figli minori; comunque di \u00cd\u00f1igo, dopo il 905, non si hanno pi\u00f9 notizie sino al 925, dove appare citato col fratellastro, Sancho I Garc\u00e9s, in una donazione fatta al monastero di San Martino di Albelda.\nNel 931, alla morte del fratellastro, Jimeno II Garces (ca. 870-931), che era stato reggente (ma in effetti vero re) per conto del nipote, Garc\u00eda I S\u00e1nchez, dal 925 alla sua morte, gli subentr\u00f2 nella tutela del nipote, ma dopo due anni, la madre del re, Toda di Navarra, gli sottrasse l'incarico.\n\u00cd\u00f1igo mor\u00ec probabilmente in quello stesso 933.\nDiscendenza.\nInigo spos\u00f2 Jimena Velasquez, figlia di Velasco Fortunez, quindi nipote del re di Navarra, Fortunato, da cui ebbe cinque figli:"}
{"id": "1167675", "revid": "1543377", "url": "https://it.wikipedia.org/wiki?curid=1167675", "title": "Bunomys", "text": "Bunomys () \u00e8 un genere di Roditori della famiglia dei Muridi.\nDescrizione.\nDimensioni.\nAl genere Bunomys appartengono roditori di medie dimensioni, con lunghezza della testa e del corpo tra 97 e 197\u00a0mm, la lunghezza della coda tra 102 e 178\u00a0mm e un peso fino a 150\u00a0g.\nCaratteristiche craniche e dentarie.\nIl cranio ha un rostro lungo e sottile, le creste sopra-orbitali poco sviluppate e i fori incisivi sono alquanto corti. I molari sono robusti mentre gli incisivi superiori sono lisci ed arancioni.\nSono caratterizzati dalla seguente formula dentaria:\nAspetto.\nLa pelliccia \u00e8 soffice, densa e talvolta setosa, altre volte lanosa. Solitamente non c'\u00e8 distinzione di colore tra le parti dorsali e quelle ventrali e variano dal grigio scuro al grigio-brunastro. Il muso \u00e8 relativamente allungato. Le orecchie sono rosate e prive di peli. Il piede \u00e8 lungo e sottile, la pianta \u00e8 fornita di sei cuscinetti carnosi. Le dita sono bianche e munite di artigli robusti. La coda \u00e8 pi\u00f9 corta della testa e del corpo, \u00e8 generalmente scura sopra e pi\u00f9 chiara sotto e ricoperta di piccole scaglie ognuna corredata di tre peli. Le femmine hanno due paia di mammelle inguinali.\nDistribuzione.\nSono roditori terricoli ed onnivori endemici dell'Isola di Sulawesi.\nTassonomia.\nIl genere comprende 8 specie."}
{"id": "1167678", "revid": "93556", "url": "https://it.wikipedia.org/wiki?curid=1167678", "title": "Classe San Giorgio (cacciatorpediniere)", "text": "La classe San Giorgio di cacciatorpediniere della Marina Militare italiana era costituita da due unit\u00e0, \"San Giorgio\" e il \"San Marco\" ottenute dalla ricostruzione di due precedenti incrociatori leggeri della Classe Capitani Romani della Regia Marina: il \"Pompeo Magno\" e il \"Giulio Germanico\". \nLa ricostruzione.\nNel dopoguerra, date le mutate esigenze della Marina Militare nel Mediterraneo venne deciso di trasformare le due unit\u00e0 in cacciatorpediniere. Per l'ex Pompeo Magno e per l'ex Giulio Germanico i lavori si svolsero dal 1953 al 1955 rispettivamente presso i Cantieri del Tirreno di Genova e la Navalmeccanica di Castellammare di Stabia.\nPer le due unit\u00e0 i principali lavori di ricostruzione riguardarono l'armamento. Gli otto cannoni da 135/45, capaci di eseguire tiri assai precisi, ma privi di una soddisfacente capacit\u00e0 antiaerea, vennero rimossi e sostituiti con sei cannoni da 127/38mm statunitensi meno potenti ma con la fondamentale capacit\u00e0 di eseguire un efficace tiro contraerei. I cannoni erano configurati in tre torri binate, una prodiera e due a poppa. Al posto della seconda torre binata di prora venne installato un lanciabombe antisommergibile a tre canne di tipo Menon.\nVenne riconfigurato anche l'armamento antiaereo con la rimozione degli otto cannoni da 37/54mm sostituiti da venti cannoni da 40/56mm in quattro impianti quarupli e due impianti binati.\nIl fuoco era controllato da una centrale di tiro US Mk 37 con radar Mk 25. Altri apparati elettronici erano il radar di scoperta aerea AN/SPS-6, il radar SG-6B per la scoperta di superficie e un sonar SQS-11.\nL'armamento antisommergibile era completato da quattro lanciabombe antisommergibili laterali e una tramoggia bomba di scaricabombe antisommergibile.\nUnit\u00e0.\nSan Giorgio.\nIl \"San Giorgio\" era entrato in servizio nella Regia Marina con il nome \"Pompeo Magno\" nel 1943 poco prima dell'armistizio.Dopo la radiazione dai quadri della Marina Militare era contraddistinto dalla sigla FV 1, ma nel 1950 venne decisa la sua ricostruzione come cacciatorpediniere e iscritto nei ruoli con il nome \"San Giorgio\".\nTerminati i lavori la nave, entr\u00f2 in servizio, nella Marina Militare Italiana, il 1\u00ba luglio 1955 con la distintivo ottico D 562.\nNel 1963 e fino al 1965, il \"San Giorgio\" venne sottoposto nuovamente a lavori di modifica presso l'Arsenale di La Spezia per essere trasformato in nave scuola per gli allievi dell'Accademia Navale di Livorno, espletando tale compito fino al disarmo, avvenuto nel 1980.\nSan Marco.\nIl \"San Marco\" era stato costruito con il nome \"Giulio Germanico\" nel Regio Cantiere Navale di Castellammare di Stabia. Impostato nel 1939 e varato nel 1941, stava completando l'allestimento quando venne firmato l'armistizio dell'8 settembre.\nCaduto in mano ai tedeschi che avevano preso il controllo del cantiere navale, venne autoaffondato quando il successivo 28 settembre le truppe di occupazioni tedesche abbandonarono la citt\u00e0.\nDopo la guerra lo scafo del \"Giulio Germanico\" venne recuperato nel porto di Castellammare e dopo la radiazione contraddistinto dalla sigla FV 2, viste le buone condizione complessive dello scafo nel 1950 venne decisa la sua ricostruzione come cacciatorpediniere e iscritto nei ruoli con il nome \"San Marco\".\nTerminati i lavori la nave entr\u00f2 in servizio, nella Marina Militare Italiana il 1\u00ba gennaio 1956 con la matricola D 563, prestando servizio fino al 1971 quando venne posto in disarmo."}
{"id": "1167688", "revid": "466539", "url": "https://it.wikipedia.org/wiki?curid=1167688", "title": "Olonec", "text": "Olonec, anche Olonets (careliano livvi: \"Anus,\" \"Anuksenlinnu;\" russo: \"\u041e\u043b\u043e\u043d\u0435\u0446 /ol\u00f3nets/;\" finlandese: \"Aunus, Aunuksenkaupunki, Aunuksenlinna)\", \u00e8 una citt\u00e0 della Russia europea che sorge sul fiume Olonka, a est del Lago Ladoga nella Repubblica di Carelia, Russia. Capoluogo dell'Oloneckij rajon, secondo il censimento del 2002 la popolazione si attesta sui 10\u00a0240 abitanti, in decremento quindi dagli 11\u00a0888 censiti nel 1989.\nStoria.\nOlonec \u00e8 il pi\u00f9 antico insediamento documentato in Carelia, menzionato da fonti di Velikij Novgorod prima del 1137. La sua storia \u00e8 oscura fino al 1649, quando una fortezza fu costruita qui per proteggere la Moscovia dagli svedesi. Lo stesso anno le vennero garantiti i diritti municipali. Fino alla Seconda guerra del nord, Olonec si svilupp\u00f2 come principale mercato con la Svezia. A sud della citt\u00e0 si distendeva una cintura di abbazie fortificate, delle quali il Monastero di Aleksandr Svirskij era il pi\u00f9 importante.\nNel XVIII secolo, l'importanza di Olonec venne spostata dal commercio alla lavorazione del ferro. Nel 1773 divenne capoluogo del governatorato di Olonec. Undici anni dopo, comunque, il capoluogo fu spostato a Petrozavodsk, e cominci\u00f2 il declino della citt\u00e0. Olonec si classifica come una delle citt\u00e0 storiche della Carelia, ed \u00e8 l'unica citt\u00e0 di questo territorio dove i careliani sono in maggioranza (pi\u00f9 del 60% nel 2004). Nel 1999 la citt\u00e0 ha celebrato il suo 350\u00ba anniversario. Tra i suoi pi\u00f9 illustri concittadini si annovera lo scrittore Aleksej Pavlovi\u010d \u010capygin, nato nel 1870."}
{"id": "1167692", "revid": "106456", "url": "https://it.wikipedia.org/wiki?curid=1167692", "title": "Servit\u00f9 debitoria", "text": "Il sistema della servit\u00f9 debitoria o servit\u00f9 a contratto (conosciuta anche col termine inglese indentured system) fu una tipologia di contratti di lavoro che caratterizz\u00f2 le origini dell'emigrazione europea.\nGli \"indentured servants\" provenienti volontariamente dalle terre d'Europa Nord occidentale, con le stesse motivazioni di spinta alla migrazione (\"push factors\") e con le stesse aspettative verso i territori di accoglienza (\"pull factors\") che caratterizzarono le migrazioni di quel periodo, erano lavoratori di entrambi i sessi, pi\u00f9 o meno qualificati, dotati in patria di insufficienti risorse o privi di mezzi.\nOrigine del sistema.\nSebbene questo sistema esistesse gi\u00e0 nell'antica Roma prima di Cristo, fu riportato in auge nei secoli XVI e XVII per l'acquisizione di lavoratori a contratto per le colonie caraibiche, in quanto permetteva ai migranti europei di affrontare la spesa del viaggio, altrimenti proibitiva, in cambio della loro futura prestazione d'opera.\nFunzionamento del contratto.\nIl sistema si basava sulla stipula di un contratto tra il lavoratore emigrante e il mercante o il proprietario dell'imbarcazione che lo avrebbe trasportato. Giunti a destinazione il contratto veniva venduto all'asta ai datori di retribuzione che con esso acquistavano il debito contratto dall'emigrato per partire e, quindi, la futura prestazione d'opera necessaria a riscattarlo.\nLa violazione del contratto da parte del migrante rappresentava un reato a tutti gli effetti.\nCondizioni di lavoro.\nI lavoratori emigrati per pagare il proprio debito erano tenuti a lavorare per un determinato periodo di tempo (normalmente compreso tra 4 e 7 anni) alle dipendenze di chi acquistava il contratto. Nella maggior parte dei casi il contratto non prevedeva la corresponsione di alcun salario e affidava ai datori di retribuzione la responsabilit\u00e0 per vitto, alloggio, necessit\u00e0 essenziali e apprendistato.\nIn realt\u00e0, per\u00f2, questi ultimi si curavano della loro condizione (e di quella delle loro famiglie) ancor meno di quanto non facessero con gli schiavi veri e propri, visto che alla scadenza del contratto, se erano sopravvissuti, oltre a perdere ogni diritto su di loro, sarebbero stati obbligati a corrispondere una somma di denaro o altri beni equivalenti al prezzo di un piccolo appezzamento di terra, oppure un piccolo terreno o un altro pagamento in natura. A Barbados, ad esempio, nel XVIII secolo il compenso in natura poteva equivalere a 200 chili di zucchero o di tabacco oppure a 10 sterline in contanti o a 10 acri di terra.\nServit\u00f9 debitoria e schiavit\u00f9.\nLa servit\u00f9 debitoria in teoria non equivaleva alla condizione di schiavit\u00f9, da cui si differenziava per la natura contrattuale e la preventiva determinazione di un termine per il contratto stesso. Malgrado ci\u00f2 il sistema di potere creato dal rapporto di servit\u00f9 debitoria fu molto spesso causa di abusi psicologici, fisici e sessuali nei confronti dei lavoratori immigrati, nonch\u00e9 di abusi legali riguardo al contratto stesso. In certi casi, ad esempio, i lavoratori venivano obbligati a comprare beni di prima necessit\u00e0 in cambio di un'estensione del periodo del contratto, che in questo modo poteva protrarsi indefinitamente. In altri casi la loro sopravvivenza era compromessa dalle pesanti violenze subite, dalle precarie condizioni di vita, dalla mancanza di cibo e di assistenza sanitaria.\nFrequentemente i servi non sopravvivevano al contratto stipulato per vari motivi: o perch\u00e9 il clima tropicale, unito al lavoro coatto, rendeva le loro condizioni esistenziali troppo pesanti, oppure perch\u00e9 contraevano malattie tropicali subito dopo lo sbarco, o ancora a causa della malnutrizione. Nel 1661, a Barbados, fu emanata una legge per la regolarizzazione dei servi, grazie anche alle loro numerose rivolte. Tuttavia ci\u00f2 non imped\u00ec ai padroni, come previsto dalla legge, di cedere anche temporaneamente i contratti, di venderli o addirittura di perderli al gioco. In tutte queste circostanze, che non furono rare, il sistema assunse senza alcun dubbio i caratteri di forme di lavoro coatto."}
{"id": "1167701", "revid": "767487", "url": "https://it.wikipedia.org/wiki?curid=1167701", "title": "Jairo Guedz", "text": "Biografia.\nFu il primo chitarrista dei Sepultura, con i quali contribu\u00ec all'EP Bestial Devastation e al primo album, Morbid Visions, (dove fu chiamato Jairo \"Tormentor\", nome d'arte in linea con l'iniziale immagine infernale del gruppo brasiliano) ma poco dopo l'uscita di quest'ultimo album fu sostituito da Andreas Kisser. Fa anche una apparizione come ospite nel Live in S\u00e3o Paulo del 2005 per suonare i brani Necromancer e Troops of doom.\nDopo aver lasciato i Sepultura Jairo ha suonato in diversi altri gruppi tutti originari di Belo Horizonte. Con alcuni ha inciso diversi album, EP e singoli (The Mist, Eminence, Guerrilha, Attack Force), con altri ha suonato (e con alcuni suona ancora) solamente dal vivo senza partecipare ad alcuna registrazione (The Southern Blacklist, Overdose, Metallica Cover Brazil, Mantas)."}
{"id": "1167704", "revid": "20931", "url": "https://it.wikipedia.org/wiki?curid=1167704", "title": "Manzolino", "text": ""}
{"id": "1167707", "revid": "228587", "url": "https://it.wikipedia.org/wiki?curid=1167707", "title": "Guerra di liberazione", "text": ""}
{"id": "1167708", "revid": "729019", "url": "https://it.wikipedia.org/wiki?curid=1167708", "title": "Colleoli", "text": "Colleoli (gi\u00e0 \"Colle Leoli\") \u00e8 una frazione del comune italiano di Palaia, nella provincia di Pisa, in Toscana.\nStoria.\nLe origini del Palazzo al Borgo di Colleoli risalgono all'Alto Medioevo, come si evince dalla struttura di castello trasformato successivamente in una villa. La costruzione viene fatta risalire ai Legoli (o Leoli), feudatari del castello di Colleoli insieme agli Agostini, a cui la propriet\u00e0 \u00e8 intestata dalla fine del XIV secolo e che lo trasformarono in villa e tenuta di campagna.\nI Legoli ottennero la cittadinanza pisana nel 1494 con Andrea di ser Betto di Giovanni Maria. Lo stemma Legoli \u00e8 ancora visibile nel Palazzo di via Toselli all'angolo di via Garofani a Pisa: \"di rosso alla banda d'oro, accostata in capo da uno scudetto rotondo d'argento caricato di aquila imperiale\".\nNumerosi documenti attestano la struttura dell'edificio e descrivono i numerosi complessi costruiti nella tenuta dalla met\u00e0 del XV secolo, tra cui una fornace a cui si attribuisce l'utilizzo per la raffinazione del salnitro (o nitrato di potassio ). Il salnitro veniva utilizzato nella produzione della polvere da sparo che i pisani usarono contro l'assedio fiorentino di Vicopisano e per la cottura delle decorazioni in cotto del Palazzo dell'Ussero a Pisa.\nGli Agostini ottennero la cittadinanza pisana nel 1293 con ser Bacciameus, Priore della Repubblica Pisana nel 1293, 1296, 1316 e 1336. Lo stemma Agostini \u00e8 visibile sull'ingresso principale della villa e della chiesa di Colleoli: \"di rosso al capo d'azzurro, caricato di tre stelle di otto raggi d'oro\". La propriet\u00e0 di Colleoli fu alienata agli Ogna dal conte Alessandro di Alfredo Agostini nel 1921."}
{"id": "1167710", "revid": "104265", "url": "https://it.wikipedia.org/wiki?curid=1167710", "title": "Churchill Cup", "text": "La Churchill Cup fu una competizione internazionale di rugby a 15 organizzata dall'International Rugby Board, che si tenne dal 2003 al 2011 con lo scopo di favorire la crescita \"rugbistica\" delle squadre dei Paesi nordamericani, offrendo, al tempo stesso, alle nazioni europee la possibilit\u00e0 di testare nuovi giocatori con le proprie seconde selezioni nazionali, le cosiddette nazionali \u201cA\u201d.\nDall'edizione 2006, tale competizione prevedeva tre squadre fisse: le nazionali maggiori di e e la Nazionale A dell'Inghilterra, pi\u00f9 altre tre squadre invitate di volta in volta.\nLa formula era quella di 2 gironi di 3 squadre ciascuno, i cui vincitori si affrontavano per la successiva Finale \"Cup\", mentre le altre squadre si affrontavano nelle finali per il \"Plate\" ed il \"Bowl\".\nCon l'estensione, a partire dal 2012, di e nel circuito dei \"test match\" di met\u00e0 e fine anno, la competizione venne soppressa.\nStoria.\nLa prima edizione della Churchill Cup ebbe luogo nell'estate 2003. A questo torneo presero parte soltanto l'Inghilterra A, il Canada e gli Stati Uniti. Il torneo venne istituito con lo scopo di accrescere la fama del rugby a 15 nel Nord America, pertanto tutte le partite vennero giocate in Canada, a Vancouver. La formula prevedeva un girone eliminatorio e una finale tra le prime due. Il successo arrise facilmente all'Inghilterra A che super\u00f2 in finale gli Stati Uniti. Si disput\u00f2 anche un torneo femminile vinto dalla Nazionale inglese.\nPer l'edizione 2004 venne invitata anche la Nuova Zelanda, che fu rappresentata dalla squadra M\u0101ori. La formula fu pertanto mutata con semifinali ad eliminazione diretta e finali. La finale si svolse, secondo pronostico, fra Inghilterra A e \"New Zealand M\u0101ori\" con la vittoria di questi ultimi per 26-19.\nNell'edizione 2005 i campioni uscenti non difesero il loro titolo preferendo allenare la propria rosa contro i British and Irish Lions in \"tour\" in Nuova Zelanda. Al loro posto venne chiamata l'Argentina A. Il torneo venne vinto dall'Inghilterra A che bissarono cos\u00ec il successo del 2003.\nNel 2006 la Competizione sub\u00ec alcune modifiche. Vi fu il ritorno dei M\u0101ori che, insieme all'aggiunta di Irlanda A e Scozia A, port\u00f2 il numero di partecipanti al torneo a 6. Pertanto cambi\u00f2 anche il formato, che ora prevedeva due gironi eliminatori, da tre squadre ciascuno, seguiti da tre finali: quella per il 5\u00ba posto fra le ultime 2; quella per il 3\u00ba posto fra le seconde classificate nei gironi e quella per il 1\u00ba posto fra le prime classificate nei gironi. La vittoria and\u00f2 ai M\u0101ori che sconfissero in finale l'Inghilterra A.\nQuesta formula a 6 squadre viene mantenuta inalterata per tutte le successive edizioni del torneo.\nNell'edizione del 2007 il torneo fu disputato per la prima volta in Inghilterra e l\"'England Saxons\" riuscirono nella storica impresa di superare in finale i neozelandesi.\nNell'edizione 2008, i M\u0101ori, assenti, vennero sostituiti dall\"'Argentina Jaguares\", la Nazionale A dell'Argentina, ed gli England Saxons si riconfermarono primi, battendo la Scozia A.\nL'edizione del 2009 si disput\u00f2 nel Colorado e vide la prima affermazione dell'Irlanda. Anche l'edizione del 2010 si svolse nel Colorado e vide nuovamente il successo degli England Saxons davanti alla Nazionale canadese, che aveva sorprendentemente superato la Francia A.\nL'edizione 2011, disputata nuovamente in Inghilterra, viene vinta di nuovo dai Saxons che superano in finale il , come l'anno precedente. A questa edizione partecipa per la prima volta l'Italia A che si \u00e8 aggiudicata il \"Plate\", nella Finale per il terzo posto, vinta contro le Isole Tonga col punteggio di 27-18.\nQuella del 2011 \u00e8 anche la 9\u00aa ed ultima edizione della Churchill Cup, dopo la quale la competizione viene soppressa."}
{"id": "1167711", "revid": "365411", "url": "https://it.wikipedia.org/wiki?curid=1167711", "title": "First Division 1989-1990", "text": "La First Division 1989-1990 \u00e8 stata la 91\u00aa edizione della massima serie del campionato inglese di calcio, disputata tra il 19 agosto 1989 e il 5 maggio 1990 e concluso con la vittoria del , al suo diciottesimo titolo.\nCapocannoniere del torneo \u00e8 stato Gary Lineker () con 24 reti.\nStagione.\nNovit\u00e0.\nAl posto delle retrocesse , e sono saliti dalla Second Division il , il e il (dopo i play-off).\nAvvenimenti.\nNelle prime giornate venne a formarsi un consistente gruppo in vetta alla graduatoria da cui tentarono di staccarsi il e l', rispettivamente prime in solitaria alla quarta e alla sesta giornata. La prima squadra a tentare la fuga fu tuttavia il che, dopo aver preso il comando solitario il 14 ottobre, tent\u00f2 di prendere il largo ostacolato dal , dall'Everton e dal ritrovato , che il 4 novembre sopravanz\u00f2 i \"Reds\": frattanto erano salite le quotazioni dei campioni uscenti dell' e dell', entrambe ripresesi dopo un avvio incostante e capaci di portarsi nelle zone alte di classifica ad inizio novembre. I \"Pensioners\" rimasero in testa alla classifica per quasi due settimane, venendo ripresi il 18 novembre da un gruppo dal quale si stacc\u00f2 subito l'Arsenal: ostacolati dal Liverpool e dall'Aston Villa, i \"Gunners\" conclusero il girone di andata a +1 dai \"Reds\" e +2 dai \"Villans\" ma, gi\u00e0 quattro giorni dopo, subirono un doppio sorpasso in seguito ad una sconfitta con l'Aston Villa e al contemporaneo recupero di due match precedentemente non disputati dal Liverpool.\nDi l\u00ec in poi l'Arsenal inizi\u00f2 a perdere progressivamente terreno lasciando solo Liverpool e Aston Villa come uniche pretendenti al titolo: a partire da gennaio le due squadre furono protagoniste di una serie di sorpassi e controsorpassi che arriv\u00f2 ad un punto di svolta il 14 aprile quando, recuperando alcune gare posposte, il Liverpool assunse definitivamente il comando della classifica. Nelle quattro gare restanti i \"Reds\" fecero il vuoto arrivando ad un distacco di sette punti sui \"Villans\" che le permisero di festeggiare il diciottesimo titolo con un turno di anticipo. All'Aston Villa non rest\u00f2 che la qualificazione per la Coppa UEFA, cui ebbe accesso grazie alla caduta del bando dei club inglesi emesso dalla UEFA in seguito alla strage dell'Heysel. Il meccanismo del ranking UEFA era infatti intanto andato avanti nella normalit\u00e0 matematica, e l\u2019Inghilterra era scesa quindi ad un unico posto.\nSul fondo della classifica, un pessimo finale di campionato tagli\u00f2 e fuori dalla lotta per la salvezza, lasciando in gara solo e : avvantaggiati alla vigilia dell'ultima giornata grazie ad un vantaggio di tre punti sui rivali, i \"Weds\" furono pesantemente sconfitti in casa dal permettendo l'aggancio del Luton Town, che pot\u00e9 assicurarsi la permanenza in massima serie in virt\u00f9 di una miglior media reti rispetto ai concorrenti.\nClassifica finale.\nLegenda:\nRegolamento:"}
{"id": "1167716", "revid": "125886499", "url": "https://it.wikipedia.org/wiki?curid=1167716", "title": "Campidoglio (Washington)", "text": "Il Campidoglio degli Stati Uniti (in inglese United States Capitol) \u00e8 la sede ufficiale dei due rami del Congresso degli Stati Uniti d'America, il parlamento federale. L'edificio sorge nella capitale della federazione, Washington DC, sul Colle del Campidoglio (\"Capitol Hill\") al limite orientale del viale monumentale chiamato National Mall.\nAnche se non \u00e8 al centro geografico del Distretto di Columbia, il Campidoglio \u00e8 il punto focale che divide in quadranti il territorio della capitale federale. Ufficialmente i lati est e ovest del Campidoglio sono definiti facciate, anche se originariamente la facciata est era un lato dell'edificio, progettato per accogliere visitatori e dignitari.\nIl Campidoglio \u00e8 un esempio di stile neoclassico.\nL'edificio attuale \u00e8 il risultato del lavoro di numerosi architetti. Il progetto originario si deve a William Thornton, ma fu successivamente modificato da Stephen Hallet, Benjamin Latrobe e, infine, da Charles Bulfinch. Thomas U. Walter e August Schoenborn progettarono l'attuale cupola e gli edifici che ospitano la Camera dei Rappresentanti e il Senato, la cui costruzione fu supervisionata da Edward Clark.\nL'edificio \u00e8 caratterizzato dall'enorme cupola centrale che si innalza su una rotonda, connettendo due ali laterali che ospitano i due rami del Congresso. L'ala nord \u00e8 occupata dal Senato, l'ala sud dalla Casa dei Rappresentanti. La cupola \u00e8 sormontata da una statua della Libert\u00e0 in bronzo.\nStoria.\nA partire dalla ratifica della Costituzione degli Stati Uniti, il Congresso si era riunito in due edifici in due citt\u00e0 diverse. La capitale era stata dapprima collocata provvisoriamente a New York, dove il Congresso si riun\u00ec nel City Hall (oggi Federal Hall) dal 1785 al 1790. Successivamente la capitale fu spostata durante la presidenza di George Washington a Filadelfia dal 1790 al 1800. Durante questo periodo il Congresso si riuniva all'interno del Philadelphia County Building (Congress Hall).\nUna volta che fu decisa la fondazione \"ex novo\" di una capitale federale si procedette alla pianificazione urbanistica. L'incaricato della pianificazione nel Distretto di Columbia fu l'architetto di origine francese Pierre Charles L\u2019Enfant, che agiva sotto il controllo di una commissione.\nProgettazione e costruzione.\nL'Enfant scelse come sito per costruire il Campidoglio l'altura di Jenkins Hill, affacciata sul fiume Potomac, che fu ribattezzata Capitol Hill. La distanza dal sito della Casa Bianca, allora ancora in progettazione, era di circa un miglio americano (1,6\u00a0km). Nel 1791, L'Enfant si assicur\u00f2 l'approvvigionamento di pietra e marmi dalle cave di Wigginton Island e da Aquia Creek in Virginia, per avere abbondante materiale per costruire le fondazioni e la struttura.\nAll'inizio del 1792 la Commissione della Citt\u00e0 Federale band\u00ec un concorso per un progetto per l'edificio del Congresso e per il palazzo presidenziale, la futura Casa Bianca; la data limite per la presentazione dei progetti era il luglio del 1792. Il concorso prevedeva un premio di 500 dollari e l'assegnazione di un lotto di terreno in citt\u00e0. Tutti i disegni presentati alla commissione furono giudicati insufficienti e rigettati; il progetto meglio accolto fu quello dell'architetto Stephen Hallet.\nNel gennaio 1793 un architetto non professionista, William Thornton, present\u00f2, ormai fuori tempo massimo, un progetto che ebbe l'apprezzamento del presidente George Washington e dell'allora segretario di Stato Thomas Jefferson. Thornton si era ispirato nel suo progetto alla facciata orientale del palazzo del Louvre, oltre che al Pantheon di Roma per la parte centrale dell'edificio. Il progetto di Thornton fu ufficialmente approvato da George Washington in una lettera datata 5 aprile 1793. Per risarcire Hallet della bocciatura del suo progetto, la Commissione per la Citt\u00e0 Federale lo nomin\u00f2 supervisore di Thornton, con i compiti di stimare i costi di costruzione e sovrintendere ai lavori di edificazione.\nHallet cominci\u00f2 a proporre drastici cambiamenti per il progetto di Thornton che considerava dilettantesco e minato da alti costi di costruzione. Jefferson decise di nominare una commissione di cinque membri, tra i quali anche Hallet, per cercare di rimediare ai problemi di costruzione sollevati dall'architetto. Dopo alcuni mesi fu presentato un piano revisionato dell'edificio che fu poi approvato in quasi tutti i dettagli.\nPrima fase di costruzione.\nIl 18 settembre 1793, durante una complessa cerimonia massonica, George Washington pos\u00f2 la prima pietra del Campidoglio. La pietra \u00e8 ora localizzata vicino alla sede della vecchia Corte Suprema, raggiungibile tramite un passaggio per chi visita le gallerie del Senato. Non \u00e8 sicuro che si tratti della prima pietra originale, ma fu spostata dal suo luogo originale e scolpita con simbologie massoniche verso il 1893, cento anni dopo la sua supposta posa ufficiale.\nLa costruzione del nuovo edificio procedette sotto la direzione di Hallet affiancato da James Hoban che per\u00f2 era occupato principalmente con il progetto della Casa Bianca. Nonostante l'opinione contraria di Washington e Jefferson, Hallet modific\u00f2 il progetto a pianta centrale, aggiungendo due ali laterali che avrebbero dovuto ospitare i corpi legislativi.\nHallet fu esonerato dai lavori da Jefferson il 15 novembre 1794 e fu rimpiazzato con l'architetto George Hadfield, assunto il 15 ottobre 1795. I lavori procedettero a rilento e fra mille difficolt\u00e0. Qualche anno dopo, Hadfield lasci\u00f2 polemicamente la direzione dei lavori, dimettendosi nel maggio 1798, perch\u00e9 insoddisfatto dal progetto di Thornton e dalla scadente qualit\u00e0 dei lavori gi\u00e0 avviati.\nL'ala del Senato fu completata nel 1800, mentre l'altra ala dovette aspettare fino al 1811, anche se la Casa dei Rappresentanti cominci\u00f2 a riunirsi nell'edificio ancora incompleto gi\u00e0 dal 1807. La Corte Suprema continu\u00f2 per molti anni a riunirsi nell'edificio del Campidoglio finch\u00e9 non fu costruita una sede apposita, nel 1935.\nIl contributo italiano alla prima fase di costruzione.\nIl 6 marzo del 1805 Thomas Jefferson indirizz\u00f2 al toscano Filippo Mazzei una lettera con la quale richiedeva abili scalpellini e scultori disponibili a recarsi in America per lavorare al Campidoglio di Washington. I primi a giungere oltreoceano furono Giuseppe Franzoni e Giovanni Andrei, il primo descritto come un valente scultore che \u201csar\u00e0 presto un secondo Canova\u201d, il secondo noto per aver eseguito la balaustra dell'altare maggiore nella basilica di Santa Maria Novella a Firenze. Ben presto tra Giuseppe Franzoni e Thomas Jefferson nacque una forte amicizia che port\u00f2 le due famiglie a pranzare spesso insieme la domenica. Saranno molte le opere scultoree realizzate dall'artista apuano per il Campidoglio, tra le quali il fregio della Hall of Representatives, la figura della \"Libert\u00e0\" per la Chamber of Representatives, il fregio che sormonta la Speakers' Chair e la figura della \"Giustizia\" per la Court Room. Opere che andranno quasi interamente distrutte il 24 agosto 1814 quando il Campidoglio degli Stati Uniti venne conquistato e incendiato dalle truppe inglesi. Ma questo flusso migratorio, che vide partire scalpellini, decoratori e scultori che dai piedi delle Alpi Apuane portano in dote il bagaglio professionale e artistico maturato nelle cave di Carrara e nell'Accademia di Belle Arti della stessa citt\u00e0, non si arrest\u00f2 dopo la distruzione inglese e la morte di Giuseppe Franzoni.\nGi\u00e0 nell'agosto del 1815 troviamo impegnati nell'opera di ricostruzione del Campidoglio Giovanni Andrei, Carlo Franzoni, fratello minore di Giuseppe, e Francesco Iardella. Opere di quest'ultimo sono, ad esempio, i meravigliosi \"Tabacco capitals\" della Small Rotonda nella Supreme Court, mentre del giovane Carlo \u00e8 il famoso \"Carro della Storia\", che ancora oggi pu\u00f2 essere ammirato nella Statuary Hall.\nTuttavia, non si registra la presenza dei soli scultori; nel 1817, il pittore Pietro Bonanni decor\u00f2, infatti, la cupola della Hall of the House of Representatives, dipingendola in chiaroscuro in modo da rievocare la cupola del Pantheon di Roma.\nL'incendio nella guerra del 1812.\nPoco tempo dopo il completamento delle due ali, nell'agosto del 1814, il Campidoglio fu dato alle fiamme dalle truppe britanniche nel corso della guerra del 1812, combattuta dagli Stati Uniti contro britannici e canadesi. La ricostruzione dell'edificio, gravemente danneggiato, cominci\u00f2 subito dopo, nel 1815, continuando ininterrottamente fino al 1826 con l'aggiunta della rotonda centrale e di una cupola.\nLa maggior parte dei lavori sul corpo dell'edificio e sui nuovi interni si deve all'architetto Benjamin Latrobe. Il successore di Latrobe, Charles Bulfinch, progett\u00f2 la cupola di copertura della rotonda centrale, che fu terminata nel 1818.\nL'espansione architettonica nel XIX secolo.\nIl Campidoglio fu notevolmente espanso negli anni cinquanta del XIX secolo. La cupola di Bulfinch, originariamente in legno, non era pi\u00f9 della scala appropriata per le dimensioni dell'edificio. L'incaricato del progetto di estensione delle ali del Campidoglio, Thomas U. Walter, decise di dotare l'edificio di una nuova cupola in ghisa, alta tre volte quella originale e che avrebbe dovuto essere sostenuta dalle strutture in muratura gi\u00e0 esistenti. Walter prese a modello la cupola dell'H\u00f4tel des Invalides a Parigi, progettata da Jules Hardouin Mansart. Ne risulto una struttura di 96 metri d'altezza su 29 di diametro.\nAnalogamente alla cupola parigina, quella di Washington \u00e8 una doppia cupola. Alla sommit\u00e0 della cupola interna si apre un grande oculo attraverso il quale si pu\u00f2 vedere \"L'Apoteosi di George Washington\", opera di Constantino Brumidi, dipinta su un enorme supporto sospeso fra le due cupole tramite costoloni che servono anche a sostenere la parte esterna della struttura e il tholos con l'enorme Statua della Libert\u00e0 che corona la cupola. Il peso totale della struttura in ghisa ammonta, secondo i documenti ufficiali, a pi\u00f9 di 4.000 tonnellate.\nAlla costruzione del Campidoglio e alla sua successiva espansione, verso la met\u00e0 dell'Ottocento, lavorarono numerosi schiavi. Secondo i progetti originali si sarebbe dovuta reclutare la manodopera necessaria in Europa, ma non si riuscirono a trovare abbastanza lavoratori disposti a trasferirsi in America per lavorare, quindi alla fine la maggior parte della forza lavoro risult\u00f2 composta di afro-americani sia schiavi sia liberi.\nLa Statua della Libert\u00e0 che orna la cima della cupola fu messa in sito nel 1863.\nGli ulteriori interventi nel XX e XXI secolo.\nQuando la cupola del Campidoglio fu finalmente completata ci si accorse che, essendo molto pi\u00f9 grande che nei progetti originari, la sua massa visuale sminuiva le proporzioni delle colonne del portico est, costruito nel 1828. Per questo motivo tutta la facciata est del Campidoglio fu ricostruita nel 1904 secondo un progetto degli architetti John Merven Carr\u00e8re e Thomas Hastings che aggiunsero anche edifici per uffici al Senato e alla Casa dei Rappresentanti.\nFra il 1958 e il 1962, per necessit\u00e0 di ottenere nuovi spazi, fu costruito un duplicato in marmo dell'intera facciata est dieci metri pi\u00f9 avanti della facciata originale. Lo spazio fra le due facciate parallele fu poi riempito da un'espansione degli uffici, cos\u00ec che la vecchia facciata divent\u00f2 un muro interno. Durante questi lavori le colonne corinzie della facciata est vennero rimosse e collocate in un enorme prato nel National Arboretum (Giardino botanico nazionale). L'architetto Russel Page le ridispose in modo da creare una scenografia surreale che secondo alcuni richiama le rovine della citt\u00e0 di Persepoli.\nNel corso del XX secolo il Campidoglio \u00e8 stato dotato di numerosi tunnel, ivi compresa una ferrovia sotterranea, per collegarlo con tutti gli uffici serventi che circondano il complesso. Tutte le stanze del Campidoglio sono designate da un numero preceduto dalla lettera S, per il Senato (Senate), o H, per la Casa dei Rappresentanti (House), a seconda del fatto che sorgano a nord o a sud della rotonda centrale. Allo stesso modo le stanze degli uffici negli edifici serventi sono designate come HOB (House Office Building) se sorgono a sud del Campidoglio, o SOB (Senate Office Building) se sorgono a nord. Tutti gli indirizzi della citt\u00e0 di Washington DC sono designati dalle sigle NE, NW, SE o SW a seconda della posizione geografica che le vie assumono rispetto alla rotonda.\nNel 2000 sono cominciati i lavori per un nuovo, enorme, \"Visitor Center\" sotterraneo che avrebbe dovuto aprire nell'estate del 2008 e permettere alle migliaia di visitatori dell'edificio di entrare velocemente e con maggior sicurezza. \u00c8 stato aperto il 2 dicembre 2008.\nDescrizione.\nEsterno.\nIl parco del Campidoglio copre un'area approssimativa di 1,11\u00a0km\u00b2, per la maggior parte si tratta di prati e viali pedonali e automobilistici con alcune zone alberate. Nel suo aspetto attuale il parco venne sistemato dall'architetto Frederick Law Olmsted fra il 1874 e il 1892. Una delle prime sistemazioni suggerite da Olmsted fu la costruzione di terrazze marmoree poste a nord, ovest e est dell'edificio, ancora esistenti al giorno d'oggi.\nPi\u00f9 tardi, nel 1879, l'architetto progett\u00f2 una \"summer house\" posta sul lato nord del Campidoglio. Si tratta di una struttura esagonale in archi di laterizio, aperta e dotata di una fontana e sedili in mattoni. Su una delle pareti si apre una finestra che guarda su una grotta artificiale. L'edificio fu concepito per offrire ombra e acqua ai visitatori del Campidoglio (e ai loro cavalli). Olmsted progett\u00f2 un'altra \"summer house\" sul lato sud del Campidoglio, ma essa non fu mai costruita.\nDue grandi pennoni si trovano alla base della cupola sulle facciate est e ovest, decorati con bandiere che sventolano ininterrottamente dai tempi della prima guerra mondiale. Altre due aste di bandiera, poste sull'ala nord e sull'ala sud dell'edificio, innalzano la bandiera solo quando il Senato o la Casa dei Rappresentanti sono in seduta. Diverse bandiere pi\u00f9 piccole si trovano a ovest della cupola e sono usate a richiesta dei membri del parlamento per rendere omaggio a eventi o persone (la morte di veterani di guerra, anniversari, ecc.).\nInterno.\nIl Campidoglio \u00e8 stata una palestra per l'arte degli Stati Uniti a cominciare dal 1856, quando il pittore italo-greco Constantino Brumidi fu chiamato ad affrescare i corridoi del primo piano del Senato e della Casa dei Rappresentanti. Gli affreschi illustrano con varie scene la storia degli Stati Uniti. Fra gli altri un affresco rappresenta Benjamin Franklin con John Fitch e Robert Fulton e un altro l'acquisto della Louisiana. Nella decorazione pittorica sono compresi animali, insetti e flora indigeni degli Stati Uniti. Il ciclo dipinto da Brumidi \u00e8 progettato in modo da lasciare spazio per successivi avvenimenti storici. Fra queste aggiunte successive si trovano affreschi che celebrano il volo transoceanico di Charles Lindbergh, lo sbarco sulla Luna da parte di Neil Armstrong, gli astronauti martiri dello shuttle Challenger.\nSempre Brumidi lavor\u00f2 anche nella rotonda del Campidoglio, dipingendo l'enorme \"Apoteosi di George Washington\", nell'oculo della cupola. L'affresco fu completato in undici mesi e dipinto da Brumildi mentre era sospeso a 55 metri di altezza. Si tratta di un primo tentativo di deificare la figura carismatica di Washington, raffigurato circondato da tredici donne, i primi Stati dell'Unione, e dagli dei dell'Olimpo.\nAll'interno della base della cupola (del diametro di 29 metri) Brumidi dipinse il \"Fregio della storia degli Stati Uniti\", una sorta di storia pittorica del paese ordinata cronologicamente, dall'arrivo di Colombo in America al volo dei fratelli Wright sul Kitty Hawk. Brumildi cominci\u00f2 il fregio nel 1878 ed esso fu completato lentamente nel 1953. Altri tre artisti si succedettero a Brumildi nel tempo, continuando ad affrescare scene storiche man mano che accadevano: Filippo Costaggini, Charles Ayer Whipple e Allyn Cox.\nEsposti all'interno della rotonda si trovano numerosi dipinti di carattere storico che illustrano lo sviluppo dell'identit\u00e0 della nazione americana. Fra questi quadri \u00e8 molto famoso quello della Dichiarazione di Indipendenza, opera del pittore John Trumbull. Il Campidoglio ospita inoltre una notevole collezione di sculture, la National Statuary Hall Collection, che comprende due statue donate da ogni Stato americano per onorare personaggi importanti nella loro storia. Una delle sculture pi\u00f9 notevoli della collezione \u00e8 la statua bronzea di re Kamehameha, donata dallo Stato delle Hawaii dopo il suo ingresso nell'Unione nel 1959. L'enorme peso della statua, pi\u00f9 di sette tonnellate, sollev\u00f2 addirittura delle preoccupazioni sulla tenuta del pavimento del museo.\nIl Presidente degli Stati Uniti pronuncia l'annuale discorso sullo stato dell'Unione nella Casa dei Rappresentanti. Sotto la rotonda esiste un'area nota come la cripta, progettata per essere la tomba di George Washington che per\u00f2 volle essere seppellito nelle sue propriet\u00e0 di Mount Vernon. All'interno della cripta ora \u00e8 ospitato un museo della storia del Campidoglio. Sempre nella cripta si trova conservato il catafalco che viene usato quando si allestisce una camera ardente nella rotonda, un onore riservato ai presidenti e a personalit\u00e0 eminenti. L'ultimo a essere vegliato nel Campidoglio \u00e8 stato l'ex-presidente George H. W. Bush nel 2018.\nNelle cantine del Campidoglio si trovano in mostra due vasche da bagno di marmo. Sono i resti di quelli che erano i lussuosi bagni pubblici dell'edificio. Questi impianti, completi di sauna e bagni turchi, erano destinati ai membri del Congresso e ai loro ospiti, visto che per un lungo periodo molti edifici della citt\u00e0 non avevano un moderno servizio di acqua corrente. Oltre agli impianti igienici, erano a disposizione degli ospiti anche un barbiere e un centro per massaggi.\nProblemi di sicurezza e incidenti.\nAttentato dinamitardo del Weather Underground.\nL' 1 marzo 1971 l'esplosione di una bomba provoc\u00f2 danni significativi al piano terra dell'edificio. L'attentato fu rivendicato dall'organizzazione terroristica di sinistra radicale statunitense Weather Underground con un comunicato di \"protesta contro l'invasione statunitense del Laos\".\nSparatoria nel Campidoglio del 1998.\nIl 24 luglio 1998 ci fu una sparatoria all'interno del Campidoglio perpetrata da Russell Eugene Weston Jr., il quale fece irruzione in Campidoglio e apr\u00ec il fuoco, uccidendo due agenti di polizia del palazzo, l'agente Jacob Chestnut e il detective Giovanni Gibson.\nAttentati dell'11 settembre 2001.\nSi ritiene che il Campidoglio fosse l'obiettivo previsto del volo United Airlines 93, uno dei quattro aerei dirottati durante gli attentati dell'11 settembre 2001. L'aereo si \u00e8 schiantato vicino a Shanksville, in Pennsylvania, dopo che i passeggeri avevano cercato di riprendere il controllo dell'aereo dai dirottatori. Dopo gli attentati dell'11 settembre le misure di sicurezza del palazzo per prevenire attentati furono notevolmente alzate. \nAssalto del 6 gennaio 2021.\nIl 6 gennaio 2021, in occasione della seduta del Congresso degli Stati Uniti per la proclamazione di Joe Biden a 46\u00b0 Presidente degli Stati Uniti in seguito alla vittoria di quest'ultimo nelle elezioni presidenziali del novembre 2020, una folla di sostenitori del presidente uscente Donald Trump riesce ad oltrepassare il cordone di polizia e prende d'assalto il palazzo del Campidoglio per contestare il risultato delle elezioni e sostenere la richiesta di Trump al vicepresidente Mike Pence e al Congresso di rifiutare la proclamazione di Joe Biden a Presidente degli Stati Uniti d'America. La sessione viene di conseguenza sospesa e molti membri del Congresso vengono evacuati dall'edificio mentre ad altri membri del Congresso viene ordinato di barricarsi all'interno di uffici e ripostigli. I rivoltosi hanno fatto irruzione nella Camera del Senato e in diversi uffici del personale, incluso l'ufficio della presidente della Camera Nancy Pelosi. La manifestazione ha causato 5 morti e 13 feriti.\nQuesto episodio fu la prima volta che il Campidoglio venne violato con la violenza dal 1814, quando fu preso dagli inglesi nella guerra anglo-americana del 1812 . "}
{"id": "1167724", "revid": "767487", "url": "https://it.wikipedia.org/wiki?curid=1167724", "title": "Liz Allen", "text": "\u00c8 l'autrice del \"best seller\" \"Last to Know\". Ha scritto il suo primo articolo per un quotidiano a quindici anni. Ha lavorato anche per diversi quotidiani nazionali come cronista di cronaca nera da Dublino. Nel 2001 ha lasciato il giornalismo per dedicarsi a tempo pieno all'attivit\u00e0 di scrittrice."}
{"id": "1167726", "revid": "287204", "url": "https://it.wikipedia.org/wiki?curid=1167726", "title": "Chiostri di San Domenico Maggiore", "text": "I chiostri di San Domenico Maggiore sono tre chiostri monumentali facenti parte un tempo del convento di San Domenico Maggiore di Napoli.\nDei tre chiostri, oggi solo quello piccolo \"delle statue\" \u00e8 rimasto sotto la competenza della chiesa domenicana.\nStoria e descrizione.\nAnnessi al grande complesso religioso voluto da Carlo I d'Angi\u00f2 ed eretto dai domenicani in forme gotiche, i chiostri di San Domenico Maggiore hanno perso nel corso dei secoli la loro appartenenza all'edificio conventuale nonch\u00e9 il loro aspetto primitivo non solo a causa delle modifiche apportate dai frati sino alla fine dell'Ottocento, ma anche a causa delle ricostruzioni avvenute dopo i terremoti del XV secolo e l'incendio del 1506, o del cambio di destinazione d'uso avvenuta nel Novecento.\nIl chiostro di San Tommaso \u00e8 quello originario, adibito oggi a palestra dell'Associazione sportiva \"Virtus Partenopea\". Vi si accede dal vico San Domenico Maggiore, nel largo dove c'\u00e8 anche l'ingresso principale della chiesa. Di pianta rettangolare, mostra parzialmente, chiusi da un muro, i lati nord e ovest.\nIl chiostro di San Domenico (o piccolo, o delle statue) \u00e8 il secondo chiostro, il cui ingresso si trova opposto a quello del chiostro di San Tommaso. Viene detto anche \"chiostro delle statue\" per la presenza, agli angoli dell'area verde centrale, di quattro statue provenienti dalla non pi\u00f9 esistente chiesa di San Sebastiano. \u00c8 il chiostro da cui si accede al convento di San Domenico Maggiore e l'unico dei tre rimasto sotto la competenza clericale.\nIl chiostro grande, infine, \u00e8 oggi adibito a sede dell'istituto \"Casanova\". Di forma rettangolare, il chiostro risale all'epoca rinascimentale e ad esso apparteneva la cella che ospitava Giordano Bruno durante gli anni dei suoi studi in convento. Il porticato, di cui \u00e8 rimasto intatto solo un lato, \u00e8 caratterizzato da volte a botte. I pilastri con capitelli tuscanici sono sormontati da archi a tutto sesto e reggono un corpo di fabbrica sul quale si aprono le finestre delle aule. In origine la dimensione del chiostro risultava essere talmente estesa al punto da raggiungere via San Sebastiano, pressoch\u00e9 a met\u00e0 strada tra port'Alba ed il monastero di Santa Chiara."}
{"id": "1167729", "revid": "633073", "url": "https://it.wikipedia.org/wiki?curid=1167729", "title": "Bullimus", "text": "Bullimus () \u00e8 un genere di Roditori della famiglia dei Muridi.\nDescrizione.\nDimensioni.\nAl genere Bullimus appartengono roditori di grandi dimensioni, con lunghezza della testa e del corpo tra 228 e 275\u00a0mm, la lunghezza della coda tra 155 e 243\u00a0mm e un peso fino a 635\u00a0g.\nCaratteristiche craniche e dentarie.\nIl cranio \u00e8 molto schiacciato ed ha un rostro lungo \u00e8 sottile. La scatola cranica \u00e8 ampia. La regione inter-orbitale \u00e8 compressa.\nSono caratterizzati dalla seguente formula dentaria:\nAspetto.\nIl corpo \u00e8 tozzo con la pelliccia corta e ruvida. La testa e gli occhi sono grandi, mentre il naso \u00e8 allungato. La coda \u00e8 corta e tozza, \u00e8 cosparsa di pochi peli corti ed ha circa 9 anelli di scaglie per centimetro. I piedi sono lunghi e sottili, adattati alla vita terricola. Nei maschi \u00e8 presente un'area ghiandolare ben sviluppata nella parte centrale del ventre. Le femmine hanno un paio di mammelle pettorali, un paio post-ascellari e un paio inguinali.\nDistribuzione.\nQuesto genere \u00e8 diffuso nelle Filippine.\nTassonomia.\nIl genere comprende 4 specie."}
{"id": "1167731", "revid": "767487", "url": "https://it.wikipedia.org/wiki?curid=1167731", "title": "Corinne Herm\u00e8s", "text": "Il suo debutto risale al 1974 quando vince un concorso organizzato a Roquebrune-sur-Argens una localit\u00e0 balneare del sud della Francia.\nNel 1979 durante la registrazione del suo primo 45 giri \"Le blouson gris\" la sua voce viene notata da Bernard Estardy che le propone di partecipare ad una commedia musicale al fianco di Julien Clerc. Lo spettacolo intitolato 36 Front Populaire e incentrato su fatti di estrema sinistra viene bloccato dal governo di centro-destra ma viene lo stesso pubblicato un disco con tutte le canzoni.\nHa rappresentato il Lussemburgo all'Eurovision Song Contest 1983 vincendo con la canzone \"Si la vie est cadeau\" (musica di Jean-Pierre Millers, parole di Alain Garcia). Purtroppo i dischi successivi non ottengono lo stesso successo. Bisogner\u00e0 aspettare il 1989, quando Corinne raggiunge la 15\u00aa posizione nella top 50 con il singolo \"Dessine-moi\" e l'anno successivo riceve il premio Victoire de la musique.\nPartecipa come giurata a diversi programmi televisivi e nel 2012 pubblica \"Best Of\" una compilation con i suoi successi."}
{"id": "1167732", "revid": "4175", "url": "https://it.wikipedia.org/wiki?curid=1167732", "title": "Rhys Webb (musicista)", "text": ""}
{"id": "1167734", "revid": "62748", "url": "https://it.wikipedia.org/wiki?curid=1167734", "title": "Leones del Caracas", "text": "I Leones del Caracas sono una squadra di baseball del Venezuela fondata nel 1942.\nTitoli nazionali.\n\u00c8 la squadra che ha vinto pi\u00f9 volte il campionato di baseball venezuelano, con 20 titoli, negli anni: \nTitoli internazionali.\nHa anche vinto due titoli nel torneo annuale \"Serie del Caribe\" nel 1982 e nel 2006."}
{"id": "1167739", "revid": "15756", "url": "https://it.wikipedia.org/wiki?curid=1167739", "title": "Montpellier Handball", "text": "Il Montpellier Handball \u00e8 una squadra di pallamano francese avente sede a Montpellier.\nNella sua storia ha vinto 14 campionati francesi, 13 Coppe di Francia, 10 Coppe di Lega, 3 Troph\u00e9e des champions e 2 Champions League\nDisputa le gare interne presso il Palais des sports Ren\u00e9-Bougnol di Montpellier il quale ha una capienza di 3.000 spettatori."}
{"id": "1167740", "revid": "78273", "url": "https://it.wikipedia.org/wiki?curid=1167740", "title": "Croci di Cavaliere dell'Ordine Militare d'Italia", "text": ""}
{"id": "1167741", "revid": "1649409", "url": "https://it.wikipedia.org/wiki?curid=1167741", "title": "Lulu (cantante)", "text": "Biografia.\nHa rappresentato il Regno Unito all'Eurovision Song Contest 1969 vincendo con la canzone \"Boom Bang-a-Bang\" a pari merito con i Paesi Bassi, la Francia e la Spagna. Tra la fine degli anni 60 ed i primi anni 70 \u00e8 stata sposata con Maurice Gibb dei Bee Gees.\nNel 1967 il singolo \"To Sir With Love\" raggiunge il primo posto nella Billboard Hot 100 per cinque settimane. Il singolo faceva parte della colonna sonora del film La scuola della violenza che vedeva come protagonista Sidney Poitier. Il successo della canzone e del film diede inizio ad una carriera televisiva della cantante che ottenne diverse serie con il suo nome nel titolo.\nNel 1974 ha cantato la canzone del film Agente 007 - L'uomo dalla pistola d'oro interpretato da Roger Moore, nono film con protagonista il noto agente segreto britannico 007 dei romanzi di Ian Fleming. Sempre nel 1974 ha interpretato una versione di The Man Who Sold The World di David Bowie, con lo stesso Bowie ospite alla voce e sax. Nel 1993 Lulu ha duettato con i Take That in \"Relight My Fire\", cover di un successo di Dan Hartman. Nel periodo natalizio 2009 \u00e8 tornata sulle scene con lo spettacolo Here Come the Girls Tour al quale hanno anche partecipato Anastacia e Chaka Khan."}
{"id": "1167742", "revid": "339392", "url": "https://it.wikipedia.org/wiki?curid=1167742", "title": "Moonsault", "text": ""}
{"id": "1167743", "revid": "78273", "url": "https://it.wikipedia.org/wiki?curid=1167743", "title": "Medaglie d'Oro al Valor Civile", "text": ""}
{"id": "1167744", "revid": "78273", "url": "https://it.wikipedia.org/wiki?curid=1167744", "title": "Medaglie d'Argento al Valor Civile", "text": ""}
{"id": "1167749", "revid": "109869064", "url": "https://it.wikipedia.org/wiki?curid=1167749", "title": "Barrel racing", "text": "Il barrel racing \u00e8 una sorta di rodeo che si disputa negli Stati Uniti. Pi\u00f9 precisamente consiste in un percorso di tre barili, che devono essere aggirati nel minor tempo possibile da cavallo e cavaliere\nBreve storia.\nNacque in America, da un gruppo di donne che, stanche di vedere i mariti impegnati nel rodeo, idearono il \"barrel racing\" (tradotto letteralmente \u201ccorsa del barilotto\u201d), per passare il tempo e per divertirsi, come i loro uomini.\nNon si hanno molte informazioni circa le date e gli esatti particolari dello sviluppo del gioco. Si crede che la prima competizione di \"barrel racing\" ebbe luogo in Texas, di conseguenza si suppone che sia nato in questa particolare zona degli Stati Uniti.\nL'associazione del rodeo delle ragazze GRA, istituita nel 1949, fu la prima organizzazione di rodeo sviluppata specificamente per le donne; essa \u00e8 presente in vari concorsi di rodeo sparsi per gli Stati Uniti. Successivamente, con lo sviluppo di questo tipo di competizioni, il GRA si trasform\u00f2 nel WPRA nel 1981, che ancora consente alle donne la partecipazione nei vari eventi del rodeo.\nPercorso e regolamento.\nQuesta specialit\u00e0 ha un percorso standard, chiamato pattern, che segue una misurazione internazionale stabilita dalle associazioni americane. I tre barili devono essere posti ai vertici di un triangolo isoscele a una distanza di sicurezza di almeno 6 metri dallo steccato (fence), cio\u00e8 la recinzione dell'arena. Se l'arena \u00e8 abbastanza grande i barili che formano la base del triangolo, vengono posti, a 18,2 m della linea di partenza, distanti l'uno dall'altro 27,4 m, mentre il terzo barile sar\u00e0 posto ad una distanza di 32 m.\nIl tempo parte quando il naso del cavallo raggiunge la linea di partenza e sar\u00e0 fermato quando il naso del cavallo attraverser\u00e0 la linea d'arrivo. \n\u00c8 consentita la partenza con rincorsa.\nAl segnale dello starter, il concorrente dovr\u00e0 correre al barile sulla sua destra, girargli intorno tenendolo sulla destra, completare il giro di circa 360\u00b0 e dirigersi verso il secondo barile, girandogli attorno allo stesso modo ed infine completare il percorso roteando attorno al terzo e ultimo barile. Il concorrente completer\u00e0 il percorso correndo alla linea d'arrivo passando tra i primi due barili. Questo percorso pu\u00f2 essere fatto anche al contrario, partendo da sinistra. \nUna penalit\u00e0 di 5 secondi \u00e8 attribuita nel caso in cui il cavaliere perda il cappello o il caschetto nell'esecuzione della prova, oppure nel caso in cui faccia cadere un barile. Al concorrente \u00e8 permesso, inoltre, di toccare il barile durante la prova, anche per impedirne la caduta.\nIl giudici di gara, potranno squalificare una partecipante nel caso in cui ricorra eccessivamente all'uso del frustino.\nEventi a sorpresa.\nIn Italia si svolgeranno le qualificazioni per la Coppa del Mondo di Barrel 2009-2010 dall'11 al 13 settembre 2009 al Venice Country Show di Venezia. Le fasi finali sono previste per il 2009 a Verona, in occasione di Fieracavalli dal 5 all'8 novembre, e in Brasile per il 2010.\nUna gara di questo sport viene disputata tutti gli anni nel mese di luglio a Cheyenne in Wyoming, nell'ambito dei Cheyenne Frontier Days.\nUno dei cavalieri pi\u00f9 vincenti in Europa \u00e8 senza dubbio il 2 volte Campione Europeo Arreola Denis."}
{"id": "1167752", "revid": "1573940", "url": "https://it.wikipedia.org/wiki?curid=1167752", "title": "Apomys", "text": "Apomys () \u00e8 un genere di Roditori della famiglia dei Muridi, noti come \"topi di foresta\".\nEtimologia.\nL'epiteto generico deriva dalla combinazione delle parole \"Apo-\", con allusione al Monte Apo, localit\u00e0 dove \u00e8 presente questo roditore e dal suffisso greco \"-mys\" riferito alle forme simili ai topi.\nDescrizione.\nDimensioni.\nAl genere Apomys appartengono roditori di piccole dimensioni, con lunghezza della testa e del corpo tra 76 e 143\u00a0mm, la lunghezza della coda tra 82 e 185\u00a0mm e un peso fino a 140\u00a0g.\nCaratteristiche craniche e dentarie.\nIl cranio presenta un rostro lungo e sottile con le ossa nasali allungate la scatola cranica liscia ed tondeggiante. la regione inter-orbitale \u00e8 relativamente ampia, il palato \u00e8 lungo e largo i due fori anteriori sono ampi. Il terzo molare \u00e8 notevolmente ridotto, le cuspidi sono modificate in lamine trasversali.\nSono caratterizzati dalla seguente formula dentaria:\nAspetto.\nLa pelliccia \u00e8 lunga, soffice e densa. Le parti dorsali sono generalmente scure, mentre quelle ventrali sono pi\u00f9 chiare, spesso bianche. Gli occhi e le orecchie sono grandi, le vibrisse sono molto lunghe. I piedi sono lunghi e stretti, il pollice \u00e8 sviluppato e munito di un'unghia appiattita, mentre le tre dita centrali dei piedi sono molto pi\u00f9 lunghe dell'alluce e del quinto dito. Le piante delle zampe sono prive di peli, con 5 cuscinetti sul palmo delle mani e 6 cuscinetti sulla pianta dei piedi. La coda \u00e8 solitamente pi\u00f9 lunga della testa e del corpo, cosparsa di pochi peli, talvolta con la punta bianca. Ci sono circa 14-16 anelli di scaglie per centimetro. Le femmine hanno due paia di mammelle inguinali.\nDistribuzione.\nQuesto genere \u00e8 endemico delle Filippine.\nTassonomia.\nIl genere comprende 19 specie."}
{"id": "1167754", "revid": "2110845", "url": "https://it.wikipedia.org/wiki?curid=1167754", "title": "Roberto Moscardini", "text": "Biografia.\nCadde mentre si dirigeva in bicicletta verso il podere \"La Valletta\", situato tra Castelfranco Emilia e San Giovanni in Persiceto dove era programmato un incontro con il commissario politico Mario Zanasi (\"Ivano\"), anch'egli in bicicletta. All'incontro dovevano partecipare altri quattro partigiani. Una camionetta carica di militi della Repubblica Sociale Italiana, che probabilmente aveva seguito la Fiat Topolino dei quattro, apre il fuoco nel momento in cui il gruppo si riunisce: Roberto Moscardini ordina ai suoi compagni di sganciarsi, data la manifesta inferiorit\u00e0 di armamento, iniziando a sparare. I fascisti lo accerchiano e \"Lupo\", ferito gravemente al petto, si spara per non essere catturato e torturato. \nIl corpo fu appeso a testa in gi\u00f9, nella piazza principale del paese, e l\u00ec lasciato per tre notti e due giorni sino a che un gruppo di donne, tra le quali Gabriella Degli Esposti, andarono a protestare vivacemente presso il Podest\u00e0. Roberto Moscardini fu il primo partigiano a cadere nel territorio di Castelfranco Emilia.\nDurante la Guerra di liberazione furono quattro, compreso Roberto, i fratelli Moscardini che entrarono nella Resistenza. Una sorella, Anna Maria, si distinse per l'attivit\u00e0 di staffetta ed un fratello, Guerrino, sopravvisse ai campi di concentramento nazisti."}
{"id": "1167755", "revid": "12290", "url": "https://it.wikipedia.org/wiki?curid=1167755", "title": "Liz Osborn", "text": ""}
{"id": "1167756", "revid": "76963", "url": "https://it.wikipedia.org/wiki?curid=1167756", "title": "Mara Scherzinger", "text": "Nel 2002 Mara ha un piccolo ruolo nella pubblicit\u00e0 di un'azienda produttrice di dolci. Nel film \"Liebe and Verlangen\" interpreta Mara. Nella prima stagione della serie televisiva Blue Water High interpreta Anna Peterson. L'ultimo suo ruolo risale al 2007 in piccole comparse nel film Beautiful Bitch da l\u00ec non ha recitato pi\u00f9 in film o serie tv."}
{"id": "1167766", "revid": "33689", "url": "https://it.wikipedia.org/wiki?curid=1167766", "title": "Lucio Annio Fabiano (console 201)", "text": "Probabilmente Fabiano era originario di Cesarea in Mauretania Caesariensis, ed era forse imparentato con la \"gens\" patrizia degli Annii. Il suo nonno omonimo era stato console suffetto nel 141.\nNel 201 Fabiano tenne il consolato con Marco Nonio Arrio Muciano come collega."}
{"id": "1167771", "revid": "1501558", "url": "https://it.wikipedia.org/wiki?curid=1167771", "title": "Coppa d'Asia (calcio a 5)", "text": "La Coppa d'Asia (in inglese AFC Futsal Asian Cup) \u00e8 la pi\u00f9 importante competizione calcettistica per selezioni nazionali organizzato dalla Asian Football Confederation. Il torneo si svolge dal 1999 ogni due anni. Oltre a designare il campione continentale, la manifestazione vale anche come torneo di qualificazione alla fase finale della FIFA Futsal World Cup. Fino al 2021 la denominazione della competizione era \"AFC Futsal Championship\".\nStoria.\nIl trofeo nelle prime edizioni ha ospitato tutte le nazionali iscritte, questa modalit\u00e0 si \u00e8 protratta sino al 2005 compreso, quando il numero delle nazionali \u00e8 diventato talmente elevato che a partire dall'edizione 2006 \u00e8 stato introdotto un girone di qualificazione, facendo scendere le partecipanti alla fase finale a 16. La manifestazione nel corso degli ultimi anni una ha visto sempre pi\u00f9 affluenza di partecipanti.\nLa nazione pi\u00f9 titolata \u00e8 l' che ha vinto 12 edizioni del torneo, di cui 7 consecutive, ed \u00e8 l'unica nazionale ad essere presente nel podio di tutte le edizioni disputate. Lo segue il con 3 titoli. Il Giappone \u00e8 anche la seconda squadra pi\u00f9 presente all'atto conclusivo del campionato asiatico, avendo giocato 9 finali in totale di cui 6 consecutive tra il 2002 ed il 2007."}
{"id": "1167772", "revid": "1372005", "url": "https://it.wikipedia.org/wiki?curid=1167772", "title": "Ercinoaldo", "text": "Origini.\nSecondo il \"Chronico Marcianensi de Sancta Rictrude\" era nipote (figlio di una figlia) del duca Ansberto, di nobille famiglia di origine germanica e di una principessa merovingia ed aveva due fratelli, il duca Adabaldo e il conte Sigeberto, mentre il cronista Fredegario, attesta che era consanguineo della madre di Dagoberto I.\nBiografia.\nNacque nel 614 a N\u00eemes, da una famiglia nobile che manteneva ancora antichissimi riti e appellativi familiari che appartenevano all'epoca dell'Impero Romano d'Occidente. Il nonno era il senatore Ansberto, della famiglia gallo-romana dei Ferr\u00e8oli, e discendente per parte di madre dei re dei Franchi renani, discendenti da Clodebaldo, fratello di Meroveo. La madre Bilitilde era invece una figlia di re Clotario I, figlio di Clodoveo, anche se questa discendenza viene ritenuta poco probabile dal punto di vista cronologico. \nEgli and\u00f2 a Poitiers per potersi arruolare nell'esercito di Pipino di Landen, nel 634.\nErcinoaldo era molto religioso e contrastava a spada tratta le varie eresie che \"infestavano\" le contrade del regno dei Franchi all'epoca.\nLa sua religiosit\u00e0 lo condusse pi\u00f9 volte a Roma.\nSecondo gli \"Annales Marbacenses\", alla morte del re dei Franchi Sali della dinastia merovingia, Dagoberto I sal\u00ec al trono di Neustria e di Burgundia, Clodoveo II, sotto reggenza della madre, Nantechilde, e di Ercinoaldo, maggiordomo di palazzo di entrambi i regni, invece secondo Fredegario ed il \"Chronicon Moissiacense\", divenne maggiordomo di palazzo durante il terzo anno di regno di Clodoveo, dopo la morte del suo predecessore, Aega, squassato dalla febbre, che era stato reggente con Naintechilde.\nFredegario inoltre descrive Ercinoaldo come una persona paziente, pieno di bont\u00e0, cauto e umile, gentile riguardo alla volont\u00e0 dei sacerdoti, e a tutti pazientemente e gentilmente rispondeva senza orgoglio, n\u00e9 cupidigia; nel suo tempo, come a Dio piacque, fu mantenuta la pace. Era saggio, ma in primo luogo con la massima semplicit\u00e0, arricchita da esperienza misurata, era amato da tutti. Pertanto, dopo la morte del re Dagoberto, dopo che i regni erano stati divisi tra i figli (l'Austrasia era andata a Sigeberto III) amministr\u00f2 bene i regni di Neustria e Burgundia. \nSecondo la \"Domus Carolingicae genealogia\" Ercinoaldo fu maggiordomo di palazzo durante il regno di Clodoveo II, anche l'anonimo cronista continuatore di Fredegario scrive che Clodoveo figlio di Dagoberto, spos\u00f2 Batilde, prudente ed elegante, che gli diede tre figli, Clothario, Childerico e Teodorico: mantenendo come maggiordomo di palazzo un uomo saggio, di nome Ercinoaldo. Clodoveo ebbe, quindi, un regno di pace senza guerra e anche, secondo il \"Chronico Marcianensi de Sancta Rictrude\", durante il regno di Clodoveo II, Ercinoaldo era un principe ed assieme al fratello Adabaldo costru\u00ec il castello di Duaco e nel castello edific\u00f2 la chiesa di santa maria Madre di Dio oggi detta di San Amato.\nNel 646, sempre secondo Fredegario, la regina madre Nantechilde, assieme al figlio Clodoveo II, nominarono Flaocado maggiordomo di palazzo di Burgundia, ma poco dopo il titolo torn\u00f2 nelle mani di Ercinoaldo.\nSecondo il continuatore di Fredegario fu maggiordomo di palazzo anche con Clotario III ed alla sua morte, al suo posto, fu eletto Ebroino, come conferma anche la \"Domus Carolingicae genealogia\" ed il \"Chronicon Moissiacense\", che data la morte di Ercinoaldo, nel 658.\nIl documento ligneo di Ercinoaldo.\nAlcuni suoi documenti sono incredibilmente stati ritrovati recentemente presso le rovine di una casa tardo-antica di N\u00eemes che tutt'oggi fa da fondamenta ad un altro edificio.\n\u00c8 sicuro che quella casa appartenesse alla sua nobile famiglia.\nIl documento, che corrisponde ad una cassa di legno, \u00e8 troppo rovinato in molte parti e le incisioni si confondono alle rotture del legno.\nQuesti documenti sono di recentissima scoperta (2006) e sono tuttora oggetto di studio.\nLa lingua pare essere un latino molto tardo ma ancora molto poco influenzato dalle nuove lingue.\nDa prime voci, pare che Ercinoaldo avesse descritto la desolazione di Roma durante il suo arrivo, descrivendone l'inesorabile distruzione, il decadimento, raffigurando addirittura alcuni luoghi importanti della citt\u00e0 durante l'Impero.\nNel febbraio 2007 l'Universit\u00e0 di Parigi ha reso noto parte dello studio tutt'oggi in corso.\nErcinoaldo volle descrivere le \"rovine romane\" dell'ex capitale dell'Impero Romano, imitando cos\u00ec i grandi storici dell'antichit\u00e0: ispirandosi soprattutto a quelli greci a quanto pare.\nDescrive in breve le grandi basiliche imperiali della citt\u00e0, poi descrive i numerosi templi pagani tutti in rovina e abbattuti in gran parte.\nNomina anche la popolazione dicendo che una strana malattia s'aggirava fra i mendicanti.\nSal\u00ec sul campidoglio e vide i Fori romani descrivendone le numerose vestigia ancora perduranti (fra cui anche i templi pagani) e nominando strane persone che s'aggiravano per il foro vestendosi ancora come trecento anni prima si poteva fare: erano gli ultimissimi membri del senato patrizio.\nLo straordinario documento ligneo descrive inoltre la situazione politica oltre che sociale e urbanistica della citt\u00e0 di Roma attorno al 630.\nGli ultimi risultati si sapranno non prima del prossimo anno.\nErcinoaldo a Poitiers.\nNel 634 il giovane cavaliere dotto e religioso, raggiunse la turbolenta citt\u00e0, all'epoca un villaggio, di Poitiers dove il re Pipino di Landen accettava l'arruolo per riformare un potente esercito di cavalleria per contrastare i Goti.\nL\u00ec per una serie di fortunate coincidenze, Ercinoaldo divenne reggente al potere della regione di Neustria a causa della morte prematura del reggente gi\u00e0 designato per Sigeberto III figlio di Dagoberto I: ovvero Aega.\nEgli quindi regn\u00f2 per breve tempo la regione di Neustria come terra indipendente dal contesto del Regnum Francorum.\nTuttavia egli mor\u00ec nel 642 proprio mentre intraprendeva un viaggio verso Roma, non lontano dalla Milano longobarda attaccato proprio da un plotone di Longobardi.\nEgli venne presto dimenticato da molti ed a Poitiers di lui non si seppe pi\u00f9 nulla, tanto che l'anno dopo il potere autonomo di Neustria venne inglobato al regno dei Franchi.\nMatrimonio e discendenza.\nErcinoaldo, dalla moglie di cui non si conosce n\u00e9 il nome n\u00e9 gli ascendenti, ebbe un figlio:"}
{"id": "1167773", "revid": "88740", "url": "https://it.wikipedia.org/wiki?curid=1167773", "title": "Lucio Annio Fabiano", "text": ""}
{"id": "1167776", "revid": "767487", "url": "https://it.wikipedia.org/wiki?curid=1167776", "title": "Dino Cazares", "text": "Biografia.\nPrima dei Fear Factory, ha suonato in un gruppo grindcore chiamato \"Excruciating Terror\". Nel 1989 insieme al batterista Raymond Herrera forma gli \"Ulceration\", conosciuti un anno dopo come Fear Factory. Durante l'attivit\u00e0 con questa band, Dino fonda un altro gruppo, i Brujeria, dedito ad un grindcore/death metal molto feroce dalle tematiche sataniste.\nNel 2002 i Fear Factory si sciolgono, riunendosi per\u00f2 nel 2004. Cazares non partecip\u00f2 a questa reunion a causa di alcuni diverbi avuti con Herrera e continu\u00f2 la sua carriera con i Brujeria; in seguito ha formato il side-project Asesino, composto da membri degli stessi Brujeria e degli Static-X.\nNel 2005, ha partecipato alla compilation edita dalla Roadrunner Records chiamata Roadrunner United, a cui hanno collaborato altri artisti della scena metal come Robert Flynn (Machine Head), Glen Benton (Deicide), Matt Heafy (Trivium) e Peter Steele (Type O Negative). Attualmente, Dino sta lavorando per una nuova band, i Divine Heresy, con il batterista Tim Yeung (Hate Eternal, Vital Remains) e il cantante Tommy Vext.\nNei Fear Factory come nei Brujeria, Cazares ha usato chitarre Ibanez RG custom a sette corde costruite su sue specifiche, equipaggiate con un pickup attivo EMG707 o EMGDC10 al ponte, il solo controllo del volume e ponte tremolo bloccato, mentre negli Asesino e nei Divine Heresy usa sempre Ibanez RG ma a otto corde, costruite su sue specifiche con le stesse caratteristiche delle sue 7-corde ma con un pickup EMG anche al manico e selettore a 3-posizioni. Nel 2007 passa alla Seymour Duncan coi pickups attivi AHB-1 Blackouts.\nAd inizio 2009 \u00e8 tornato a suonare con i Fear Factory."}
{"id": "1167777", "revid": "22356", "url": "https://it.wikipedia.org/wiki?curid=1167777", "title": "Aminodontidi", "text": ""}
{"id": "1167779", "revid": "1082210", "url": "https://it.wikipedia.org/wiki?curid=1167779", "title": "Contagiosit\u00e0", "text": "Per contagiosit\u00e0 si intende la capacit\u00e0 (facilit\u00e0 o meno) di una \"noxa patogena\" di trasmettersi da un ospite eliminatore (sia esso portatore sano o malato) a un ospite recettivo attraverso le vie di trasmissione tipiche per quell'agente patogeno. Il termine \"noxa\" deriva dal latino e significa \"danno\"; in medicina sta a indicare qualsiasi elemento che agisca sull'organismo provocando una patologia.\nLa contagiosit\u00e0 dipende da molti fattori. Alcuni esempi possono essere:"}
{"id": "1167786", "revid": "287204", "url": "https://it.wikipedia.org/wiki?curid=1167786", "title": "Cristo Satanico", "text": ""}
{"id": "1167790", "revid": "73560", "url": "https://it.wikipedia.org/wiki?curid=1167790", "title": "FinecoGroup", "text": ""}
{"id": "1167795", "revid": "76963", "url": "https://it.wikipedia.org/wiki?curid=1167795", "title": "Tahyna Tozzi", "text": "Biografia.\nTahyna Tozzi \u00e8 cresciuta a Cronulla, vicino a Sydney con il padre italiano, la madre olandese e la sorella minore Cheyenne. Dall'et\u00e0 di 8 anni Tahyna fa la modella, passione che condivide con la sorella Cheyenne. La Tozzi ha frequentato la Woolooware High School dove si \u00e8 diplomata nel 2003 con particolare distinzione per la recitazione e la musica. Tahyna \u00e8 infatti in grado di suonare chitarra, pianoforte, sassofono e batteria. \nNel 2006 prende parte al cast della prima stagione della serie televisiva Australian Broadcasting Corporation \"Blue Water High\" interpretando la parte della giovane surfista Perri Lawe.\nReciter\u00e0, nel 2009, nel film di Gavin Hood \"X-Men le origini - Wolverine\", della serie di film degli X-Men, interpretando il ruolo di Emma Frost.\nDoppiatrici italiane.\nNelle versioni in italiana dei suoi film, Tahyna Tozzi \u00e8 stata doppiata da:"}
{"id": "1167796", "revid": "767487", "url": "https://it.wikipedia.org/wiki?curid=1167796", "title": "Dana (cantante irlandese)", "text": "Biografia.\nDana \u00e8 nata a Islington, Londra da Robert e Sheila Brown (nata Sheerin) nel 1951. Il padre, parrucchiere originario di Derry, Nord Irlanda, si trasfer\u00ec a Londra in seguito alla disoccupazione lasciata dalla seconda guerra mondiale e trov\u00f2 impiego come facchino presso la stazione di King's Cross.\nNel 1970 ha rappresentato l'Irlanda all'Eurovision Song Contest 1970, ospitato ad Amsterdam, con \"All Kinds of Everything\", vincendo la manifestazione.\nContinua ad avere successo nel suo paese e nel Regno Unito per tutti gli anni settanta lavorando anche come presentatrice televisiva e radiofonica. Ha interpretato un repertorio di musiche sacre in occasione della visita di papa Giovanni Paolo II in Irlanda nel 1979.\nA met\u00e0 degli anni ottanta Dana si d\u00e0 alla vita politica. Le sue idee politiche sono di stampo conservatore.\nVita privata.\nIl 5 ottobre 1978 ha sposato Damien Scallon presso la Cattedrale di Sant'Eugenio di Derry, prendendo quindi il suo cognome. La coppia ha quattro figli: Grace, Ruth, John James e Robert.\nI coniugi Scallon vivono a Baile Chl\u00e1ir (o Claregalway), in Irlanda."}
{"id": "1167803", "revid": "30297", "url": "https://it.wikipedia.org/wiki?curid=1167803", "title": "Handball Teramo", "text": ""}
{"id": "1167809", "revid": "599013", "url": "https://it.wikipedia.org/wiki?curid=1167809", "title": "Villa Favorita", "text": ""}
{"id": "1167811", "revid": "33689", "url": "https://it.wikipedia.org/wiki?curid=1167811", "title": "Marco Nonio Arrio Muciano", "text": "Muciano era originario di Verona; suo nonno era Marco Annio Macriano, console suffetto del 154. Spos\u00f2 Sestia Asinia Polla.\nNel 201 Muciano divenne console, mentre nel 204 fece parte del collegio sacerdotale dei \"quindecimvir sacris faciundis\"."}
{"id": "1167813", "revid": "648716", "url": "https://it.wikipedia.org/wiki?curid=1167813", "title": "Villa Favorita (Ancona)", "text": "Villa Favorita si trova ad Ancona, nella zona della Baraccola vicino alla frazione di Candia. Raramente, \u00e8 chiamata anche Villa dalle cento finestre.\nStoria e descrizione.\nLa villa si trova sulla sommit\u00e0 di una collina, con attorno un parco di circa . Fu costruita come casa di villeggiatura a partire dalla fine del Settecento e completato nel corso dei primi dieci anni del XIX secolo dal conte Luigi Ricotti, un commerciante della citt\u00e0 che si \u00e8 arricchito con i suoi traffici ed \u00e8 entrato nella nobilt\u00e0.\nL'edificio \u00e8 a pianta centrale, ispirata a modelli palladiani e tardo rinascimentali della villa italiana; l'impianto strutturale ha una simmetria complessa su base ottagonale. L'apparato decorativo murale \u00e8 diffuso e ispirato a modelli neoclassici; i pavimenti sono realizzati in seminato alla veneziana con disegni geometrici e decori.\nL'interno si sviluppa su quattro piani. Al piano terra si trova la cucina ed il teatro. Vi \u00e8 anche la possibilit\u00e0 di attraversare l'edificio con la carrozza per fare in modo che i nobili potessero entrare senza sporcarsi o bagnarsi in caso di pioggia.\nAl centro del piano nobile, si apre un ampio salone, il cui soffitto \u00e8 formato da una cupola; un sistema di ampi finestroni permette di dare luce alla sala.\nAl piano superiore vi erano le camere per i signori, mentre ancora sopra per la servit\u00f9.\nLa villa fa parte di un complesso di edifici che comprende anche: la scuderia, la limonaia (per dar riparo alle piante nella stagione fredda), il giardino d'inverno, e da un annesso colonico.\nIl 29 settembre 1860, alle ore 14, nella villa dove aveva sede il comando italiano, viene firmata la pace fra i generali Fanti e Lamorici\u00e8re dopo la battaglia di Castelfidardo. Ancona viene quindi annessa al Regno d'Italia.\nDal 18 maggio 1998 \u00e8 sede dell'Istituto superiore di studi economici Adriano Olivetti (ISTAO), fondato da Giorgio Fu\u00e0, che ne ha sostenuto il restauro iniziato nel 1989 e completato nove anni dopo."}
{"id": "1167815", "revid": "62004", "url": "https://it.wikipedia.org/wiki?curid=1167815", "title": "Roberto Ballini", "text": "Carriera.\nPassato professionista nel 1966, ebbe una carriera breve, a causa di problemi alla gamba che lo costrinsero al ritiro a soli 28 anni, nel 1972.\nVinse solo due volte tra i professionisti, sempre nel 1969 in maglia G.B.C., alla Coppa Placci e in una tappa del Giro d'Italia di quell'anno, la Parma-Savona, anticipando i velocisti. Di rilievo i secondi posti nel Giro del Piemonte 1967 e nel Giro dell'Appennino 1968, e il quarto posto nella Milano-Sanremo 1971.\nDopo il ritiro, \u00e8 diventato un apicoltore all'Isola d'Elba, arrivando a produrre centocinquanta quintali l'anno."}
{"id": "1167818", "revid": "152416", "url": "https://it.wikipedia.org/wiki?curid=1167818", "title": "Monte saccarello", "text": ""}
{"id": "1167826", "revid": "22356", "url": "https://it.wikipedia.org/wiki?curid=1167826", "title": "Pholidophorus latiusculus", "text": "Il folidoforo (Pholidophorus latiusculus) \u00e8 un pesce osseo estinto, appartenente ai folidoforiformi. Visse nel Triassico superiore (Norico, circa 210 milioni di anni fa) e i suoi resti fossili sono stati ritrovati in Austria. \nDescrizione.\nQuesto pesce era di piccole dimensioni e non raggiungeva i 10 centimetri di lunghezza. Possedeva un corpo fusiforme e relativamente snello, generalmente simile a quello di un'aringa. La testa era corta e alta, con un muso abbastanza appuntito. Gli occhi erano grandi e la bocca piuttosto ampia. La pinna caudale era biforcuta e dotata di due lobi di eguale lunghezza, mentre le scaglie erano poco spesse e dotate di un sottile strato di ganoina. \nA differenza degli altri folidoforiformi, la ganoina presente sulle scaglie era completamente liscia e, secondo Arratia (2013), questa caratteristica era una delle tre autapomorfie che distinguevano \"Pholidophorus\", oltre alla presenza di alcune creste concentriche di ganoina presenti sulla \"supramaxilla\" 1 e alla presenza di un preopercolo dotato di 14 o 15 tubuli sensoriali. \nSecondo Taverne (2018) la diagnosi del genere \"Pholidophorus\" \u00e8 la seguente: ossa craniche dermiche debolmente ornate; mascella e sopramascella ornate da creste longitudinali fortemente marcate; ossa della volta cranica parzialmente o totalmente fuse insieme; dermetmoide (= rostrale) ovoidale, con un paio di brevi processi laterali; nasale ovoidale, stretto, con apice anteriore leggermente appuntito e privo di forame per la narice; nasali separati l'uno dall'altro dai frontali ma che raggiungono il dermetmoide; la regione anteriore dei frontali \u00e8 allungata, stretta, a strisce, leggermente acuminata e raggiunge il dermatmoide; regione postorbitale del tetto cranico molto ampia. Canali sensoriali sopraorbitali e otici non in contatto. Una lunga linea di fossa mediana presente sul dermopterotico. Margine posteriore dell'infraorbitale 3 allargato che raggiunge il preopercolo. Infraorbitali 3 e 5 ridotti. Grande postorbitale (= suborbitale) appoggiato sul margine superiore dell'infraorbitale 3. Un postorbitale accessorio. Margine posteriore del mascellare superiore obliquo e leggermente pi\u00f9 ampio del margine posteriore orbitale. Prima supramaxilla molto piccola. Ramo dorsale del preopercolo corto e che non raggiunge il margine laterale della volta cranica. Opercolo ovoidale. Grande subopercolo situato sotto e posteriormente all'opercolo. Cleitro diviso in due rami, uno dorsale acuminato ed uno largo ventrale. Tre postcleitra. Pinna pettorale con 3 fulcri basali e 17-19 raggi. Processo ascellare pettorale presente. Pinne ventrali a 10 raggi, prive di fulcri marginali. Primo raggio della pinna ventrale corto, spesso e acuminato. Pinne dorsale e ventrali situate allo stesso livello. Pinna caudale con 22 raggi principali e margine posteriore concavo. Pinne pettorali, dorsali, anali e caudali munite di fulcri marginali. Scaglie con superficie esterna e margine posteriore lisci. 38 o 39 file verticali di squame lungo il corpo. Margine dorsale della pinna caudale preceduto da alcune piccole scaglie e non da un grande scudo. \nClassificazione.\n\"Pholidophorus\" \u00e8 il genere eponimo dei folidoforiformi, un gruppo di pesci teleostei arcaici, spesso indicati come i pi\u00f9 basali tra i teleostei. \"Pholidophorus\", in particolare, \u00e8 molto noto in letteratura ma paradossalmente non \u00e8 molto ben conosciuto, anche a causa di una notevole confusione tassonomica che ne ha inquinato la diagnosi per oltre un secolo; una situazione simile ha avuto come vittima anche l'altrettanto noto (in letteratura) genere \"Leptolepis\".\nIl genere \"Pholidophorus\" venne descritto brevemente nel 1832 da Louis Agassiz, sulla base di resti fossili rinvenuti nella zona di Seefeld in Tirolo (Austria), in terreni risalenti al Norico. Agassiz descrisse due specie, \"Pholidophorus latiusculus\" e \"P. pusillus\", distinti principalmente per le caratteristiche delle scaglie, senza tuttavia illustrarle. L'anno dopo, nella sua monumentale opera \"Recherches sur les poissons fossiles\", lo studioso svizzero diede una definizione precisa del genere, a cui ascrisse una ventina di specie, provenienti dai pi\u00f9 disparati depositi triassici e giurassici. La confusione perdur\u00f2 per tutto il secolo e anzi si accrebbe nel 1895, quando Arthur Smith Woodward ridefin\u00ec il genere \"Pholidophorus\", considerando per\u00f2 come specie tipo \"Pholidophorus bechei\" del Giurassico inferiore di Lyme Regis in Inghilterra. Nel corso del Novecento alcuni studi iniziarono a dirimere la \"questione \"Pholidophorus\"\", finalmente riconosciuto come un genere di comodo dove inserire qualunque specie di pesce ganoide di tipo \"teleosteo\" di piccole dimensioni; dopo gli studi di Nybelin (1966), fu la volta di Zambelli (1986) che riconobbe solo due specie: la specie tipo (\"P. latiusculus\") e \"P. bechei\". Quest'ultima specie venne poi riconosciuta come un genere a s\u00e9 stante, \"Dorsetichthys\". Arratia (2013) ascrisse al genere \"Pholidophorus\" solo la specie tipo, \"P. latiusculus\", e una specie nota come \"P. gervasuttii\", proveniente dal Triassico italiano e descritta in precedenza da Zambelli. La stessa Arratia, in seguito, riconobbe \"Pholidophorus\" come un genere parafiletico e assegn\u00f2 la specie italiana a un nuovo genere, \"Lombardichthys\". Attualmente, solo la specie tipo descritta da Agassiz nel lontano 1832 (\"P. latiusculus\") \u00e8 considerata appartenere al genere \"Pholidophorus\". L'altra specie di Agassiz, \"P. pusillus\", non \u00e8 considerata ascrivibile al genere a causa della frammentariet\u00e0 del materiale cranico (Taverne, 2018). \nTra i numerosissimi generi di pesci attinotterigi i cui esemplari erano un tempo ascritti al genere \"Pholidophorus\", si ricordano \"Dorsetichthys\", \"Parapholidophorus\", \"Lombardichthys\", \"Luxembourgichtys\", \"Hulettia\", \"Ichthyokentema\", \"Steurbautichthys\" e \"Siemensichthys\".\nSecondo gli studi pi\u00f9 recenti (Taverne, 2018), \"Pholidophorus\" \u00e8 un rappresentante piuttosto derivato della famiglia Pholidophoridae, alla base di un clade comprendente \"Ceneichthys\", \"Lombardichthys\" e \"Zambellichthys\", e pi\u00f9 derivato di altre forme quali \"Annaichthys\", \"Malingichthys\", \"Pholidoctenus\" e \"Pholidophoretes\". \nPaleoecologia.\n\"Pholidophorus\" doveva essere un veloce pesce predatore di mare aperto. Le sue prede dovevano essere piccoli animali, come plancton e crostacei, anche se non doveva disdegnare altri pesci pi\u00f9 piccoli. "}
{"id": "1167827", "revid": "111325", "url": "https://it.wikipedia.org/wiki?curid=1167827", "title": "Terzo libro di Enoch", "text": "II terzo libro di Enoch o Apocalisse ebraica di Enoch \u00e8 un apocrifo dell'Antico Testamento, pseudoepigrafo di rabbi Ismael ben Elisha (I secolo d.C.). Scritto in ebraico, \u00e8 di tradizione giudaica. La redazione definitiva risale al V-VI secolo d.C., forse su nucleo precedente del II-III secolo d.C. Appartiene al genere apocalittico.\nContiene 4 sezioni: "}
{"id": "1167828", "revid": "75435", "url": "https://it.wikipedia.org/wiki?curid=1167828", "title": "Libro slavo di Enoch", "text": ""}
{"id": "1167829", "revid": "75435", "url": "https://it.wikipedia.org/wiki?curid=1167829", "title": "3 Enoch", "text": ""}
{"id": "1167831", "revid": "75435", "url": "https://it.wikipedia.org/wiki?curid=1167831", "title": "Apocalisse ebraica di Enoch", "text": ""}
{"id": "1167832", "revid": "1776051", "url": "https://it.wikipedia.org/wiki?curid=1167832", "title": "Ottaviano Vimercati", "text": "Fu senatore del Regno d'Italia nella XIII legislatura, nonch\u00e9 ufficiale della Legione straniera francese.\nBiografia.\nNato in una famiglia aristocratica di origini cremasche, il conte Ottaviano Vimercati si arruol\u00f2 volontario nel 1841 nella Legione straniera francese e fu comandante di un reparto di spahis algerini. Partecip\u00f2 alla spedizione di Deid\u0101 e Mascara (Algeria), dove ricevette la Legion d'onore. Tornato in Italia partecip\u00f2 alla campagna del 1848 con l'esercito piemontese; divenne successivamente ufficiale d'ordinanza di Vittorio Emanuele II e combatt\u00e9 nella battaglia di Novara nel 1849.\nCome aiutante di campo del sovrano sabaudo, partecip\u00f2 alla guerra di Crimea e alla seconda guerra d'indipendenza italiana di nuovo con le truppe francesi come ufficiale di Stato Maggiore del generale F. Canrobert. Dopo l'armistizio di Villafranca and\u00f2 a Parigi dove fu un abile informatore di Cavour. Fu al fianco di Garibaldi nella campagna delle Marche nel 1860 e poi torn\u00f2 a Parigi dove svolse le trattative per il riconoscimento del Regno d'Italia e per lo sgombero delle truppe francesi da Roma.\nNel 1861 condusse senza esito positivo le trattative per la triplice austro-franco-italiana; tornato in Italia fu nominato senatore il 16 marzo 1879."}
{"id": "1167833", "revid": "1573940", "url": "https://it.wikipedia.org/wiki?curid=1167833", "title": "Apomys camiguinensis", "text": "Il topo di foresta di Camiguin (Apomys camiguinensis ) \u00e8 un roditore della famiglia dei Muridi diffuso sull'isola di Camiguin, nelle Filippine, da cui prende il nome.\nDescrizione.\nDimensioni.\nRoditore di piccole dimensioni, con la lunghezza totale tra 246 e 266\u00a0mm, la lunghezza della coda tra 140 e 160\u00a0mm, la lunghezza del piede tra 31 e 34\u00a0mm, la lunghezza delle orecchie tra 15 e 20\u00a0mm e un peso fino a 42\u00a0g.\nAspetto.\nLa pelliccia \u00e8 soffice e densa. Le parti superiori sono rosso-brunastre, con la base dei peli color ardesia chiaro, mentre le parti ventrali sono biancastre, con dei riflessi giallo-brunastri sull'addome. Sono presenti degli anelli di pelle nuda intorno agli occhi. Le orecchie sono marroni scure. Le vibrisse sono lunghe e numerose. Il dorso delle zampe \u00e8 giallo-brunastro, con una striscia mediana di peli scuri. La coda \u00e8 pi\u00f9 lunga della testa e del corpo, ricoperta finemente di peli, scura sopra, pi\u00f9 chiara sotto.\nBiologia.\nComportamento.\n\u00c8 una specie terricola e notturna. Si nutre al suolo.\nRiproduzione.\nSono state osservate femmine con un singolo embrione e altre con 2 placente.\nDistribuzione e habitat.\nQuesta specie \u00e8 endemica dell'isola di Camiguin, Filippine.\nVive nelle foreste primarie e nelle foreste muschiose tra 1.000 e 1.400 metri di altitudine.\nStato di conservazione.\nLa IUCN Red List, considerato l'areale ridotto ad una sola localit\u00e0, classifica \"A.camiguinensis\" come specie vulnerabile (VU)."}
{"id": "1167834", "revid": "71155", "url": "https://it.wikipedia.org/wiki?curid=1167834", "title": "Chiostro di Regina Coeli", "text": ""}
{"id": "1167838", "revid": "73537", "url": "https://it.wikipedia.org/wiki?curid=1167838", "title": "Lopar", "text": ""}
{"id": "1167843", "revid": "75435", "url": "https://it.wikipedia.org/wiki?curid=1167843", "title": "Piccola Genesi", "text": ""}
{"id": "1167844", "revid": "1310927", "url": "https://it.wikipedia.org/wiki?curid=1167844", "title": "Nicolae Dic\u0103", "text": "Centrocampista con spiccate doti offensive, nella stagione 2006-2007 si \u00e8 classificato 4\u00ba a pari merito con Totti, Inzaghi e Pizarro nella classifica marcatori della UEFA Champions League. Con la nazionale rumena ha partecipato al .\nCarriera.\nGiocatore.\nClub.\nGli inizi e l'affermazione alla Steaua.\nCresce calcisticamente nell'Arge\u015f Pite\u015fti, squadra della sua citt\u00e0. In breve tempo diventa capitano della squadra. Nel gennaio 2004 passa alla pi\u00f9 quotata Steaua Bucarest, esordendo con un gol decisivo per la vittoria sul FC Brasov. Decisivo \u00e8 anche un suo gol di testa all'ultima giornata del campionato 2004-2005 contro il Politehnica Timisoara che d\u00e0 alla Steaua la vittoria per 2-1 e la conquista del titolo nazionale.\nNell'ultima giornata del campionato 2007-2008 realizza poi una tripletta al Vaslui. In quello stesso campionato un altro suo gol di testa permette alla Steaua di battere i rivali della Dinamo per 1-0 e scavalcarli in classifica. Nel campionato rumeno di massima divisione ha totalizzato 172 presenze e 82 gol.\nCatania.\nIl 28 giugno 2008 viene ufficialmente acquistato dal Catania, firmando un contratto di 4 anni con la societ\u00e0 etnea. Il 17 settembre sigla il suo primo gol ufficiale nel Catania nella partita di Coppa Italia contro il (4-0) Durante il campionato 2008-2009 si inimica lo stesso Walter Zenga che lo schierer\u00e0 in campo solo 3 volte. Il calciatore vista la situazione e perso il posto in nazionale \u00e8 pi\u00f9 che deciso a cambiare aria, ma rifiuta diversi club interessati al suo cartellino. Questo atteggiamento provoca le ire di Zenga, che lo insulter\u00e0 pubblicamente di fronte al resto della squadra.\nIraklis.\nIl 19 giugno 2009 firma un contratto di un anno con i greci dell'. Il trasferimento, ufficializzato dal Catania il 3 luglio, \u00e8 a titolo temporaneo con diritto di riscatto del cartellino da parte dell'Iraklis.\nIl 23 agosto 2009 esordisce nel campionato greco siglando la doppietta con cui l'Iraklis Salonicco batte il Panthrakikos per 2-1. La sua esperienza all'Iraklis poi prosegue con 9 presenze e 3 gol.\nCFR Cluj.\nL'11 gennaio 2010 i rumeni del CFR Cluj rendono noto di aver raggiunto l'accordo con il Catania per avere Dica in prestito fino a giugno con diritto di riscatto, il giocatore quindi lascia la Grecia per fare ritorno in patria. Il 14 aprile 2010 segna il suo primo gol con la maglia del CFR Cluj nella semifinale di Coppa di Romania contro la Dinamo Bucarest. Con il Cluj si aggiudica campionato e Coppa di Romania nella stagione 2009-2010.\nA giugno i rumeni vorrebbero riscattarlo, ma non trovando l'accordo sul prezzo il giocatore fa ritorno a Catania. La societ\u00e0 etnea lo rigira immediatamente in prestito con diritto di riscatto fino a gennaio 2011 ai turchi del Manisaspor. Alla fine di dicembre 2010, nonostante in Coppa di Turchia con una doppietta abbia permesso alla sua squadra il passaggio del turno, rescinde il contratto con il Manisaspor a causa dello scarso utilizzo in campionato, poi rescinde con il Catania e si riaccasa alla Steaua Bucarest.\nSteaua Bucarest.\nNella Steaua \u00e8 subito titolare, ma dopo appena una partita e mezza il presidente George Becali decide di metterlo fuori rosa. Con l'arrivo del nuovo allenatore Sorin Cartu, Dica rientra in rosa e torna stabilmente tra i titolari, dove dimostra tutto il suo valore segnando 7 gol in appena 11 presenze (4 di questi gol tra l'altro decisivi per tre vittorie). Inoltre \u00e8 un suo gol all'86\u00ba minuto della semifinale di ritorno di Coppa di Romania a qualificare la Steaua in finale ai danni dell'Brasov. In finale segna poi il gol del momentaneo 1-0 e viene poi eletto MVP della finale, permettendo alla Steaua di vincere la Coppa di Romania.\nMioveni.\nNella stagione 2011-2012 passa in prestito al , scegliendo la maglia numero 80. Nella partita del 31 ottobre contro il Concordia si fa espellere subito dopo aver segnato un calcio di rigore per aver litigato con uno dei difensori della squadra avversaria. A gennaio la squadra, ultima in classifica, decide di svincolare i giocatori con gli stipendi pi\u00f9 alti, tra cui lo stesso Dic\u0103, e cos\u00ec la sua esperienza si chiude con 3 gol.\nViitorul Costanza.\nA gennaio 2012, dopo essere stato svincolato dal Mioveni, viene chiamato da Gheorghe Hagi a guidare da capitano il suo Viitorul Costanza, squadra di Liga II di giovani talenti, scovati dallo stesso Hagi, che punta alla promozione in Liga I. E il rendimento di Dica non delude le aspettative: con 6 gol aiuta la squadra a centrare la promozione, ottenuta con il primo posto in Liga I.\nPer la Liga I 2012-2013 Dica viene confermato come capitano del Viitorul e non delude nemmeno al ritorno in Liga I, risultando a fine campionato il miglior marcatore della squadra con 11 gol. Al termine della stagione 2013-2014, in cui ha collezionato 29 presenze e 3 gol in campionato, si ritira dall'attivit\u00e0 agonistica.\nNazionale.\nNazionale dal 2003 al 2010, conta 32 presenze e 9 gol, il primo dei quali contro la Moldavia in amichevole.\nHa fatto parte della spedizione romena al .\nAllenatore.\nDal 2014 al 2015 riveste l'incarico di vice-allenatore della . Il 1\u00ba dicembre 2015 assume ad interim la guida della squadra, che allena per una sola partita, ottenendo un pareggio per 1-1.\nDal 29 dicembre 2015 al 31 maggio 2017 guida l', con cui vince il campionato di Liga III, la terza divisione rumena, nella stagione 2016-2017.\nIl 1\u00ba giugno 2017 \u00e8 ingaggiato dall' (Steaua Bucarest), che porta al secondo posto in campionato e ai sedicesimi di finale di Europa League, dove la squadra rumena \u00e8 eliminata dalla . Nell'annata seguente la squadra di Dic\u0103 manca la qualificazione alla fase a gironi di UEFA Europa League perdendo il play-off contro il ed \u00e8 eliminata dalla Coppa di Romania gi\u00e0 agli ottavi di finale. Dopo la sconfitta interna del 22 dicembre 2018 contro la capolista , con la squadra al secondo posto in campionato, Dic\u0103 si dimette."}
{"id": "1167856", "revid": "22475", "url": "https://it.wikipedia.org/wiki?curid=1167856", "title": "Pantani. Un eroe tragico", "text": "Pantani. Un eroe tragico \u00e8 un libro biografico sulla vita di Marco Pantani, scritto da Davide Cassani, Pier Bergonzi e Ivan Zazzaroni.\nPier Bergonzi racconta la vita del ciclista, concentrandosi sull'aspetto delle passioni e dei vizi dell'uomo, cercando di far luce sugli aspetti meno noti della sua vita (specialmente dei suoi ultimi giorni). Davide Cassani racconta invece la vita di Pantani cos\u00ec come appariva in pubblico, quello delle grandi imprese sulle montagne di Giro e Tour."}
{"id": "1167861", "revid": "599013", "url": "https://it.wikipedia.org/wiki?curid=1167861", "title": "Angelo Conterno", "text": "Carriera.\nDetto anche \"Penna Bianca\", Conterno inizi\u00f2 a correre nel 1948 (a 23 anni) nell'UISP, poi nel 1949 fu dilettante FCI e nel 1950 pass\u00f2 professionista a fine stagione. Prima d'allora aveva vinto gare nel giro dilettantistico, tra cui Torino-Valtournanche, Giro del Sestriere, Trofeo Aurora e Campionato piemontese dilettanti senior (1950).\nNel settembre del 1950 debutt\u00f2 tra i professionisti con un decimo posto al Giro di Lombardia. Nel 1952 fu maglia rosa al Giro d'Italia, in cui vinse una tappa e termin\u00f2 ventiquattresimo in classifica finale. Lo stesso anno si aggiudicava il Trofeo Ponsin e il Giro del Sestriere, piazzandosi settimo al Campionato italiano, terzo al Giro di Toscana, quinto al Giro del Veneto e secondo alla Milano-Vignola. Nel 1953 fu quinto assoluto al Giro d'Italia e maglia bianca quale primo tra gli indipendenti, alcune settimane dopo vinse il Giro dell'Appennino, con ripetuti attacchi fin dai primi chilometri di gara.\nNel 1954 fu decimo al Giro d'Italia, in cui vinse anche una tappa. Durante l'annata fu vittorioso al Giro del Lazio, terminando secondo al Giro dell'Appennino 1954, terzo al Giro del Piemonte, al Gran Premio Industria e Commercio di Prato e alla Coppa Bernocchi e ottavo alla Parigi-Tours e alla Milano-Sanremo. Nel 1955 fu diciottesimo al Giro d'Italia, in cui vinse ancora una tappa, secondo al Giro del Piemonte, terzo al Giro di Lombardia e quinto alla Tre Valli Varesine a cronometro.\nNel 1956 partecip\u00f2 alla Vuelta a Espa\u00f1a: ottenne la vittoria di tappa ad Oviedo ove vest\u00ec la maglia \"amarillo\", che conserv\u00f2 ininterrottamente fino al traguardo finale di Madrid; conquist\u00f2 la vittoria in modo eroico, in quanto nelle ultime tappe, corse con una broncopolmonite e trentanove di febbre. Divenne il primo italiano a riuscire nell'impresa, spuntandola sugli agguerriti scalatori spagnoli. Nella stessa stagione si impose Giro di Campania e partecip\u00f2 al Tour de France giungendo a Parigi quarantunesimo. \nNel 1957 vinse il Giro del Veneto e ottenne ancora una serie di piazzamenti di rilievo: terzo al Giro di Romagna, alle Tre Valli Varesine, al Giro dell'Emilia e alla Parigi-Tours e settimo al Giro di Lombardia, mentre al Giro d'Italia fu costretto al ritiro da una caduta. \nNel 1958 ripet\u00e9 la stagione precedente vincendo il Giro della Provincia di Reggio Calabria e riportando una serie di importanti piazzamenti: terzo al Giro delle Fiandre, quarto alla Milano-Sanremo e quinto al Giro di Romagna. \nIl 1959 lo vide vincere il Meisterschaft von Z\u00fcrich, massima corsa in linea elvetica, il Giro del Ticino e vincere una tappa al Tour de Romandie, dove concluse quarto in classifica finale. Termin\u00f2 quattordicesimo al Giro d'Italia, al termine del quale si classific\u00f2 primo nella speciale classifica \"traguardi volanti\". Con la Carpano fu campione italiano squadre; nono ai campionati del mondo e terzo ai campionati italiani, persi per via di un fotografo che sconsideratamente gli attravers\u00f2 la pista. Nel 1960 fu ancora protagonista pur senza ottenere vittorie: termin\u00f2 al terzo posto il Campionato italiano, settimo il Tour de Romandie e ventunesimo il Giro d'Italia, terzo il Giro della Provincia di Reggio Calabria e quarto il Giro del Lazio.\nNel 1961 torn\u00f2 alla vittoria imponendosi nel classico Giro del Piemonte e nel Trofeo Matteotti; al Giro d'Italia fu sedicesimo. Nel 1962 fu ventunesimo al Giro d'Italia e ottenne altri piazzamenti e nel 1963 si ripet\u00e9 con un ventisettesimo posto al Giro d'Italia. Nel 1964 e 1965 fu ancora professionista e ottenne diversi piazzamenti e a 40 anni, nella sua ultima stagione, fu quarto nel Giro della Campania e quindicesimo al Campionato italiano. Abbandon\u00f2 l'attivit\u00e0 con all'attivo 26 vittorie da professionista e nel 1966 fu direttore sportivo della Sanson. Prefer\u00ec tuttavia tornare a correre da veterano e gentleman, categorie in cui vinse dodici campionati mondiali master su strada. In totale Conterno disput\u00f2 dieci Giri d'Italia, vincendo tre tappe e arrivando una volta quinto nel 1953.\n\u00c8 scomparso il 1\u00ba dicembre 2007 all'et\u00e0 di 82 anni; fu sepolto nel cimitero di Santena, localit\u00e0 dove abit\u00f2 per la maggior parte della sua vita."}
{"id": "1167864", "revid": "287204", "url": "https://it.wikipedia.org/wiki?curid=1167864", "title": "Pier Bergonzi", "text": "Biografia.\nPier Bergonzi \u00e8 vicedirettore de La \"Gazzetta dello Sport\" e direttore del settimanale sportivo \"Sportweek\" (allegato al quotidiano). Oltre all'attivit\u00e0 giornalistica si \u00e8 occupato della redazione di libri sul ciclismo e sullo sport in genere, sia come analisi di fenomeni e avvenimenti sportivi sia sotto forma di autobiografie di sportivi di cui ha curato la redazione. Nel maggio 2010 pubblica il primo romanzo, \"L'ultimo gregario,\" edito da Rizzoli-Libri e dedicato a Fausto Coppi. Ha, inoltre, curato la realizzazione di alcuni video per conto della RCS, alcuni distribuiti come allegati alla stessa \"Gazzetta dello Sport\". Dal suo libro \"Pantani: un eroe tragico\" \u00e8 stata tratta la fiction \"Il pirata - Marco Pantani\", prodotta e trasmessa dalla RAI. Nel 2012, in rappresentanza de La Gazzetta dello Sport, entra a far parte della giuria del Premio giornalistico Piero Dardanello con la carica di vicepresidente."}
{"id": "1167866", "revid": "599013", "url": "https://it.wikipedia.org/wiki?curid=1167866", "title": "Mario Gigena", "text": "Carriera.\nGioca nel ruolo di ala piccola \u00e8 cresciuto nelle giovanili della Don Bosco Livorno con cui nella stagione 1996-97 ha debuttato in Serie A2.\nDal 1999 al 2003 milita quasi ininterrottamente, salvo una breve parentesi con la Pallacanestro Varese, con l'Aurora Jesi.\nSi trasferisce poi all'Olimpia Milano, dove con l\"'Armani Jeans\" raggiunse la finale dei playoff scudetto nel 2005.\nNell'estate del 2007 si \u00e8 trasferito alla Nuova Sebastiani Basket Rieti con cui ha firmato un contratto triennale. Nell'autunno del 2009 i molteplici problemi della societ\u00e0, che nel frattempo si era trasferita a Napoli, lo spinsero a cercarsi un'altra sistemazione: a dicembre firm\u00f2 quindi con Veroli, club di Legadue.\nNella stagione 2010-11, assieme a Silvio, suo fratello maggiore, fa parte del roster dell'Ostuni Basket. Un anno dopo \u00e8 di scena a Fabriano, ma nel febbraio 2012 rescinde consensualmente il contratto con la societ\u00e0 e viene ingaggiato dal Recanati sempre in DNA.\nNell'inverno della stagione 2012-13 vola in Argentina per giocare con l'Obras. Nell'estate 2013 si accorda in DNB con la Pallacanestro Don Bosco Livorno, piazza in cui Gigena si era gi\u00e0 messo in luce nei primi anni di carriera."}
{"id": "1167870", "revid": "6923", "url": "https://it.wikipedia.org/wiki?curid=1167870", "title": "Cerusico", "text": "Cerusico \u00e8 un termine con cui per molti secoli si indic\u00f2 il chirurgo. \nLa sua etimologia deriva dal greco (\"cheir-cheiros\": mano ed \"ergon\": lavoro) divenuto in latino \"chirurgicus\" e quindi in epoca medioevale \"cirugicus-cirugico\" ed infine \"cerusicus-cerusico\". \nLa figura del cerusico compare nel corso dell'alto medioevo, epoca in cui l'attivit\u00e0 chirurgica viene relegata nelle mani di figure minori: barbieri, norcini, ambulanti.\nQuesto atteggiamento pu\u00f2 essere spiegato con la natura stessa dell'atto operatorio che, praticato a quei tempi senza alcuna anestesia e in condizioni igieniche precarie, risultava particolarmente cruento e rischioso tanto da essere ritenuto un atto indegno di un medico. Da notare che questo concetto si ritrova anche nel giuramento di Ippocrate che vietava a coloro che praticavano l'arte medica, di eseguire il \"taglio della pietra\" (la litotomia). \nLa mancanza di cultura generale e medica non imped\u00ec a questi cerusici di raggiungere traguardi importanti. Spesso furono degli ottimi e provetti operatori in quanto quella chirurgia non richiedeva altro che velocit\u00e0 di esecuzione e manualit\u00e0. \nL'ultima delle \"Novelle della Pescara\" di Gabriele D'Annunzio dove si narra la vicenda di un marinaio, gravemente ferito, che viene maldestramente operato da un suo compagno privo di ogni conoscenza scientifica, \u00e8 intitolata, appunto, \"Il cerusico di mare.\"\nBibliografia.\nGian Franco Cruciani, \"Cerusici e Fisici preciani e Nursini dal XIV al XVIII secolo\", Norcia, Grafiche Millefiorini, 1999."}
{"id": "1167871", "revid": "1573940", "url": "https://it.wikipedia.org/wiki?curid=1167871", "title": "Berylmys", "text": "Berylmys () \u00e8 un genere di Roditori della famiglia dei Muridi, comunemente noti come \"ratti dai denti bianchi\".\nDescrizione.\nDimensioni.\nAl genere Berylmys appartengono roditori di medie e grandi dimensioni, con lunghezza della testa e del corpo tra 135 e 285\u00a0mm, la lunghezza della coda tra 134 e 310\u00a0mm e un peso fino a 550\u00a0g.\nCaratteristiche craniche e dentarie.\nIl cranio presenta una scatola cranica di forma triangolare e le creste sopra-orbitali sono poco sviluppate. Lo smalto degli incisivi tende ad essere bianco o giallo pallido.\nSono caratterizzati dalla seguente formula dentaria:\nAspetto.\nLa pelliccia \u00e8 corta e liscia. Le orecchie sono grandi e marroni scure, mentre i piedi sono lunghi e stretti. Le femmine hanno un paio di mammelle pettorali, un paio post-ascellari e due paia inguinali. In \"B.bowersi\" \u00e8 presente un paio di mammelle post-ascellari in pi\u00f9.\nDistribuzione.\nQuesto genere \u00e8 diffuso nel Subcontinente indiano, in Cina e Indocina.\nTassonomia.\nIl genere comprende 4 specie."}
{"id": "1167878", "revid": "122315", "url": "https://it.wikipedia.org/wiki?curid=1167878", "title": "Myomys", "text": ""}
{"id": "1167881", "revid": "1442080", "url": "https://it.wikipedia.org/wiki?curid=1167881", "title": "Leptolepis", "text": "Il leptolepide (gen. \"Leptolepis\", ovvero \"scaglia bella\" o \"scaglia delicata\") \u00e8 un genere estinto di pesci, vissuti nel Giurassico inferiore (circa 190 - 180 milioni di anni fa).\nNuotatori eccellenti.\nDiffusi durante il Giurassico inferiore, questi pesci lunghi in media una trentina di centimetri rappresentano il primo esempio vero e proprio di teleostei evoluti. Rispetto agli antenati (in qualche caso anche ai pesci contemporanei, come ad esempio \"Pholidophorus\"), il genere presentava importanti innovazioni morfologiche: lo scheletro era completamente ossificato e il corpo era ricoperto da scaglie leggere, arrotondate e prive di smalto. Questo permetteva un nuoto ulteriormente migliorato rispetto ad altre specie ricoperte da pesanti corazze: le scaglie sottili, infatti, garantivano una maggiore idrodinamicit\u00e0 del corpo, rendendolo al contempo pi\u00f9 leggero, mentre la colonna vertebrale totalmente ossificata era flessibile e poteva permettere un movimento veloce e serpeggiate, tipico di gran parte dei successivi pesci ossei.\nTra le specie pi\u00f9 note, da ricordare la specie tipo \"Leptolepis coryphaenoides\", tipico del giacimento a conservazione eccezionale di Holzmaden, in Germania. Molte altre specie attribuite a \"Leptolepis\" sono state in seguito attribuite ad altri generi, come \"Ascalabos\", \"Tharsis\", \"Anaethalion\", \"Leptolepides\".\nDistribuzione.\nI leptolepidi, al contrario dei loro antenati stanziali, attuavano (in base a quanto intuibile dallo studio dei ritrovamenti fossili) il comportamento tipico dell'attuale aringa, alla quale assomigliavano anche morfologicamente: si spostavano in banchi, protetti dalla forza numero, e si nutrivano di plancton, assai abbondante nelle acque di superficie del Giurassico.\nMoltissimi fossili di questo pesce sono stati rinvenuti in vari giacimenti di Africa, Europa, Asia, Australia, Sudamerica e Nordamerica. Fossili di \"Leptolepis\" sono stati rinvenuti perfino nelle isole Spitsbergen."}
{"id": "1167882", "revid": "22356", "url": "https://it.wikipedia.org/wiki?curid=1167882", "title": "Idrodinamicit\u00e0", "text": ""}
{"id": "1167883", "revid": "22356", "url": "https://it.wikipedia.org/wiki?curid=1167883", "title": "Teleosteo", "text": ""}
{"id": "1167889", "revid": "729019", "url": "https://it.wikipedia.org/wiki?curid=1167889", "title": "Banca Popolare Cooperativa Vogherese", "text": "La Banca Popolare Cooperativa Vogherese \u00e8 stato un istituto di credito cooperativo fondato nel 1896.\nDopo essere entrata in difficolt\u00e0 finanziarie, il 30 settembre 1977 la banca venne posta in amministrazione controllata. La particolare situazione di crisi, consent\u00ec alla Banca Popolare di Milano di candidarsi, dapprima come partner organizzativo e finanziario e in seconda battuta come possibile acquirente dell'istituto.\nLa riunione straordinaria della Banca Popolare Cooperativa Vogherese, tenutasi il 20 dicembre 1978 approv\u00f2 la fusione con l'istituto milanese, che a sua volta diede il via libera all'acquisizione nella riunione dei soci del 18 gennaio 1979. L'atto di fusione venne poi firmato il 15 marzo dello stesso anno.\nL'accordo di incorporazione, prevalentemente sociale, si articolava di sei punti fondamentali:"}
{"id": "1167893", "revid": "76963", "url": "https://it.wikipedia.org/wiki?curid=1167893", "title": "Frank Brangwyn", "text": "Biografia.\nNato a Bruges, in Belgio, dove suo padre William Curtis Brangwyn aveva ricevuto, nel 1865, l'incarico di decorare la basilica del Sacro Cuore, torn\u00f2 in Galles con la famiglia nel 1875, dove ricevette un'educazione artistica dapprima presso lo studio del padre e poi nell'atelier del noto artista William Morris.\nNel 1884 la sua passione per l'arte ricevette un notevole incentivo con l'ammissione di una sua tela all'esposizione estiva della \"Royal Academy\" e sei anni dopo, nel 1890, la sua tela \"Funeral At Sea\" vinse la medaglia d'oro al \"Salon\" di Parigi. L'opera si inserisce dopo un periodo di intensa sperimentazione paesaggistica, all'interno del cosiddetto \"periodo grigio\", caratterizzato dalla scelta di una limitata gamma cromatica.\nAttratto dalla vena orientaleggiante gi\u00e0 seguita da molti suoi colleghi, Brangwyn part\u00ec ben presto per un viaggio verso Istanbul e il Mar Nero, realizzando numerosi studi e schizzi su un taccuino oggi in mostra alla \"Royal Academy\": molti di questi disegni si trasformarono in dipinti gi\u00e0 durante il suo viaggio di ritorno, in particolare le vedute di Spagna, Marocco, Egitto e Turchia. La sua gamma cromatica si ampli\u00f2 quindi, includendo tinte dorate che inizialmente non raccolsero il favore della critica. Dopo un breve ritorno in patria, il pittore si rec\u00f2 quindi in Africa fino a che, nel 1895, Siegfried Bing lo invit\u00f2 a Parigi. Durante questa sua permanenza europea, il critico lo indirizz\u00f2 verso le arti applicate e Brangwyn inizi\u00f2 a dedicarsi alla decorazione d'interni, alle vetrate e alla progettazione di decorazioni per tappeti e tappezzerie. Il suo stile decorativo sempre sobrio riscosse consensi sia in patria che negli Stati Uniti. La sua opera pi\u00f9 nota sono i \"British Empire Panels\", una serie di pannelli sulla grandezza dell'impero britannico realizzati per adornare le Camere a Westminster ma rifiutate dal Parlamento perch\u00e9 troppo esotiche (le opere sono ora in mostra presso \"Brangwyn Hall\" a Swansea).\nDopo la Prima guerra mondiale, che lo vide artista ufficiale, realizz\u00f2 alcuni affreschi nel duomo di Jefferson City, Missouri e fu scelto da Nelson Rockefeller per decorare una parte del \"RCA bulding\" a New York, insieme a Diego Rivera e Jos\u00e9 Maria Sert, e si dedic\u00f2 principalmente al \"design\" e all'attivit\u00e0 di decoratore."}
{"id": "1167894", "revid": "1573940", "url": "https://it.wikipedia.org/wiki?curid=1167894", "title": "Myomyscus", "text": "Myomyscus () \u00e8 un genere di Roditori della famiglia dei Muridi.\nDescrizione.\nDimensioni.\nAl genere Myomyscus appartengono roditori di piccole dimensioni, con lunghezza della testa e del corpo tra 75 e 118\u00a0mm, la lunghezza della coda tra 97 e 173\u00a0mm e un peso fino a 35\u00a0g.\nCaratteristiche craniche e dentarie.\nIl cranio ha una scatola cranica piatta, le creste sopra-orbitali poco sviluppate, i fori incisivi larghi.\nSono caratterizzati dalla seguente formula dentaria:\nAspetto.\nLa pelliccia \u00e8 soffice. Le orecchie sono lunghe ed ovali. I piedi sono lunghi e sottili, adattati alla vita terricola. La coda \u00e8 pi\u00f9 lunga della testa e del corpo \u00e8 ricoperta finemente di peli e da circa 15-16 anelli di scaglie per centimetro.\nDistribuzione.\nQuesto genere \u00e8 diffuso in Africa e Medio Oriente.\nTassonomia.\nIl genere comprende 4 specie."}
{"id": "1167895", "revid": "72387", "url": "https://it.wikipedia.org/wiki?curid=1167895", "title": "Frank William Brangwyn", "text": ""}
{"id": "1167907", "revid": "1573940", "url": "https://it.wikipedia.org/wiki?curid=1167907", "title": "Aethomys", "text": "Aethomys () \u00e8 un genere di Roditori della famiglia dei Muridi.\nDescrizione.\nDimensioni.\nAl genere Aethomys appartengono roditori di piccole dimensioni, con lunghezza della testa e del corpo tra 104 e 200\u00a0mm, la lunghezza della coda tra 81 e 202\u00a0mm e un peso fino a 158\u00a0g.\nCaratteristiche craniche e dentarie.\nIl cranio presenta un rostro robusto con le ossa nasali larghe e le creste sopra-orbitali ben sviluppate. I fori palatali anteriori sono lunghi, le bolle timpaniche sono grandi. I denti masticatori hanno le cuspidi ben sviluppate.\nSono caratterizzati dalla seguente formula dentaria:\nAspetto.\nL'aspetto \u00e8 simile a quello di un ratto, la pelliccia \u00e8 corta e pu\u00f2 essere liscia o ruvida. Le parti dorsali hanno una caratteristica tinta brunita mentre le parti ventrali possono essere completamente bianche oppure grigie con la punta dei singoli peli bianca. Le zampe posteriori sono lunghe e strette con il dorso solitamente bianco. Le zampe anteriori hanno quattro dita funzionali, mentre i piedi cinque, con le dita esterne assai ridotte, il quinto poco pi\u00f9 lungo dell'alluce e che raggiunge appena la base del quarto dito. La coda \u00e8 pi\u00f9 o meno lunga quanto la testa ed il corpo ed \u00e8 cosparsa di corti peli. Le femmine hanno 2-3 paia di mammelle.\nDistribuzione.\nSi tratta di roditori terricoli e notturni diffusi nell'Africa subsahariana.\nTassonomia.\nIl genere comprende 9 specie."}
{"id": "1167908", "revid": "1305772", "url": "https://it.wikipedia.org/wiki?curid=1167908", "title": "Lelio Lantella", "text": "Biografia.\n\u00c8 stato professore ordinario di Istituzioni di Diritto Romano presso la facolt\u00e0 di giurisprudenza dell'Universit\u00e0 di Torino, nella quale ha anche insegnato Storia del diritto romano e Diritto Privato.\nIn politica.\nNel 1994 ader\u00ec alla Lega Nord divenendone deputato. Nel corso della legislatura usc\u00ec dal partito, e in occasione delle nuove elezioni politiche del 1996 fu candidato per il Polo delle Libert\u00e0, in quota a Forza Italia, nel collegio 4 di Torino. Non riusc\u00ec per\u00f2 a essere rieletto, venendo sconfitto (36,8%) dallo sfidante del centro-sinistra Furio Colombo (46,6%).\nEletto dal Parlamento componente del Consiglio di presidenza della Corte dei Conti l'8 marzo 2005, fa parte della II commissione, delle commissione regolamento e di quella per l'incompatibilit\u00e0 ambientale. Nel 2007, si \u00e8 avvicinato ad Alleanza Nazionale, aderendo insieme ad altri docenti universitari ai comitati \"Fini premier\"."}
{"id": "1167918", "revid": "570966", "url": "https://it.wikipedia.org/wiki?curid=1167918", "title": "Libro di Iannes e Iambres", "text": " \nIl Libro di Iannes e Iambres \u00e8 un apocrifo dell'Antico Testamento andato perduto, scritto in greco, di origine giudaica o cristiana. \u00c8 noto per citazioni indirette del solo titolo contenute nelle opere di Origene e nel Decreto di Gelasio.\nIl contenuto \u00e8 ignoto. Ipotizzando una conversione al giudaismo dei due maghi egizi che si scontrarono con Mos\u00e8, narrata nel Targum, che la tradizione giudaica ha chiamato Iannes e Iambres, forse si trattava di una preghiera o salmo penitenziale "}
{"id": "1167925", "revid": "1573940", "url": "https://it.wikipedia.org/wiki?curid=1167925", "title": "Rattus adustus", "text": "Rattus adustus () \u00e8 un roditore della famiglia dei Muridi endemico dell'isola indonesiana di Enggano.\nDescrizione.\nDimensioni.\nRoditore di medie dimensioni, con la lunghezza della testa e del corpo di 180\u00a0mm, la lunghezza della coda di 148\u00a0mm, la lunghezza del piede di 42\u00a0mm e la lunghezza delle orecchie di 22\u00a0mm.\nAspetto.\nLa pelliccia \u00e8 corta e abbondantemente spinosa. Le parti superiori sono marroni scure, mentre le parti ventrali sono grigio-brunastre. La coda \u00e8 pi\u00f9 corta della testa e del corpo, \u00e8 uniformemente nera e con circa 9 anelli di scaglie per centimetro.\nBiologia.\nComportamento.\n\u00c8 una specie terricola.\nDistribuzione e habitat.\nQuesta specie \u00e8 conosciuta soltanto attraverso un esemplare femmina catturato sull'isola di Enggano, lungo la costa occidentale di Sumatra, nel 1936 e ora depositato presso il Museo zoologico di Bogor, con numero di catalogo MZB 304/36.\nVive presumibilmente in ambienti forestali.\nStato di conservazione.\nLa IUCN Red List, considerato che questa specie \u00e8 conosciuta soltanto da un individuo e potrebbe verosimilmente essere estinta, classifica \"R.adustus\" come specie con dati insufficienti (DD)."}
{"id": "1167926", "revid": "1573940", "url": "https://it.wikipedia.org/wiki?curid=1167926", "title": "Sankt Matth\u00e4uskirche", "text": "La St. Matth\u00e4uskirche \u00e8 una chiesa di Berlino, nel quartiere Tiergarten.\n\u00c8 compresa nell'area del Kulturforum, non distante da Potsdamer Platz.\nArchitettura.\nLa chiesa venne costruita fra il 1844 e il 1846 su progetto di Friedrich August St\u00fcler e Herbert Wentzel. Il progetto prevedeva la realizzazione di una struttura ispirata allo stile romanico italiano. Venne realizzato un edificio perci\u00f2 a tre navate, ognuna sormontata da un tetto a tre ordini. L'estremit\u00e0 orientale della chiesa termina con un'abside semicircolare. Particolarit\u00e0 dell'edificio \u00e8 la finitura esterna, infatti il rivestimento della chiesa fu realizzato alternando fasce di mattoni di due colori, giallo e rosso, ottenendo cos\u00ec un effetto cromatico molto particolare. La chiesa originariamente era circondata da palazzi e sorgeva al centro di una piccola piazza. Oggi invece \u00e8 circondata dai nuovi interventi effettuati a partire dagli anni sessanta e che hanno portato alla nascita del \"Kulturforum\".\nCollegamenti esterni.\nSito ufficiale"}
{"id": "1167928", "revid": "1745361", "url": "https://it.wikipedia.org/wiki?curid=1167928", "title": "Birog", "text": "Nella mitologia irlandese, Birog era una druida che aiut\u00f2 Cian a scalare la torre di cristallo dove Balor aveva imprigionato la figlia Ethniu. Quando costei diede alla luce Lugh, il risultato della visita di Cian, Balor lanci\u00f2 il bambino nell'oceano. Birog lo salv\u00f2 e lo diede a Manannan mac Lir perch\u00e9 lo crescesse. In alcune zone dell'Irlanda, Birog appare come un grifone."}
{"id": "1167935", "revid": "287204", "url": "https://it.wikipedia.org/wiki?curid=1167935", "title": "Gaetano Marinelli", "text": "Biografia.\nRicevette la propria formazione musicale al Conservatorio di Santa Maria di Loreto da Gennaro Manna e Pietro Antonio Gallo e dal 1772 al Conservatorio della Piet\u00e0 dei Turchini da Pasquale Cafaro e Lorenzo Fago. Nel 1776 scrisse, probabilmente come lavoro studentesco, il suo primo compito operistico, \"Il barone di Sardafritta\"; segu\u00ec nel gennaio del 1781 la sua seconda creazione, la cantata \"Tobia alle nozze con Sara\".\nPer\u00f2 la sua prima e vera opera buffa, \"I tre rivali, ossia Il matrimonio impensato\", fu messa in scena al Teatro Pace di Roma durante il carnevale del 1784; segu\u00ec \"Gli uccellatori\" l'anno successivo al Teatro della Pergola di Firenze. Dopo essersi spostato a Napoli nel 1786, visse fino al 1789 a Madrid, lavorando principalmente come insegnante di canto. Tornato in Italia prosegu\u00ec la sua attivit\u00e0 d'operista: nel 1791 fu al Teatro San Carlo di Napoli la sua prima opera seria, \"Lucio Papirio\" con Brigida Giorgi Banti; segu\u00ec la spettacolare opera \"La vendetta di Medea\", messa in scena a Venezia nel 1792. Dopo che Napoleone invase l'Italia nel 1796, la sua produzione diminu\u00ec, forse per il motivo che era spesso a Monaco al servizio del Duca di Baviera, come \u00e8 iscritto ne \"La vendetta di Medea\": \"all'attual servizio di S.A.R. il Duca di Baviera\". Nel 1817 fu in Portogallo, dove compose una cantata per il principe Don Pedro e nel 1820 fu Oporto per insegnare canto. Dopo questo anno si perdono le sue tracce.\nConsiderazioni sull'artista.\nLe opere di Marinelli erano molto note ai suoi contemporanei, tant'\u00e8 che Carlo Gervasoni lo descrisse come un \"eccellente compositore con uno stile molto espressivo e innovativo\". In questo ambito il suo lavoro pi\u00f9 significativo fu \"La vendetta di Medea\", un'opera d'ispirazione francese con finale tragico (Medea uccide i propri figli), un finale non presente nei drammi italiani."}
{"id": "1167936", "revid": "1543377", "url": "https://it.wikipedia.org/wiki?curid=1167936", "title": "Contea di Roosevelt (Montana)", "text": "La contea di Roosevelt (in inglese Roosevelt County) \u00e8 una contea del Montana, negli Stati Uniti. Il suo capoluogo amministrativo \u00e8 Wolf Point.\nStoria.\nLa contea di Roosevelt venne creata nel 1919 da parti delle contee di Valley e di Richland.\nGeografia fisica.\nLa contea ha un'area di 6.137 km\u00b2 di cui lo 0,59% \u00e8 coperto d'acqua. Circa il 74% della contea \u00e8 occupata dalla riserva indiana di Fort Peck. Confina con le seguenti contee:"}
{"id": "1167938", "revid": "1573940", "url": "https://it.wikipedia.org/wiki?curid=1167938", "title": "Rattus argentiventer", "text": "Il ratto delle risaie (Rattus argentiventer ) \u00e8 un roditore della famiglia dei Muridi, commensale dell'Uomo, diffuso nell'Ecozona orientale.\nDescrizione.\nDimensioni.\nRoditore di medie dimensioni, con la lunghezza della testa e del corpo tra 140 e 210\u00a0mm, la lunghezza della coda tra 130 e 201\u00a0mm, la lunghezza del piede tra 32 e 40\u00a0mm, la lunghezza delle orecchie tra 19 e 24\u00a0mm e un peso fino a 212\u00a0g.\nAspetto.\nIl corpo \u00e8 robusto e rivestito da una pelliccia liscia e moderatamente spinosa. Le parti superiori variano dal marrone chiaro al bruno-arancione, con dei riflessi nerastri, mentre le parti ventrali sono grigio-argentate, talvolta con una striscia mediana nerastra. Le guance sono grigie. Le orecchie sono grandi e finemente ricoperte di piccoli peli. In alcuni individui \u00e8 presente un ciuffo di peli bruno-arancioni alla loro base anteriore. I piedi sono lunghi e sottili, le piante hanno sei cuscinetti, pi\u00f9 piccoli e lisci rispetto a quelli delle specie \"R.tiomanicus\" e \"R.tanezumi\". La coda \u00e8 pi\u00f9 lunga della testa e del corpo, \u00e8 uniformemente marrone scura. Le femmine hanno 3 paia di mammelle pettorali e 3 paia inguinali. Il cariotipo \u00e8 2n=42 FN=58-62.\nBiologia.\nComportamento.\n\u00c8 una specie terricola e notturna, anche se spesso \u00e8 stata osservata arrampicarsi sugli alberi. Costruisce sistemi di cunicoli e tane nel terreno. Vive in grandi gruppi dominati da un maschio e da poche femmine. I gruppi sono territoriali.\nAlimentazione.\nSi nutre di parti vegetali, come la pianta del riso, le granaglie, i fiori e i frutti della palma da olio e talvolta anche di insetti, come termiti, cavallette e lumache. \u00c8 considerata una seria piaga per i coltivatori di riso.\nRiproduzione.\nSi riproduce durante tutto l'anno. L'estro dura 4-5 giorni. Le femmine partoriscono 3-8 piccoli fino a 12 volte l'anno dopo una gestazione di circa tre settimane. Il nascituro apre gli occhi dopo 15 giorni e abbandona il nido dopo 3 settimane. Raggiunge la maturit\u00e0 sessuale a 3 mesi.\nDistribuzione e habitat.\nQuesta specie \u00e8 diffusa nell'Ecozona orientale dall'Indocina attraverso le isole indonesiane di Sumatra, Giava, Borneo, Isole Kangean, Bali, Lombok, Sumbawa, Sangeang, Komodo, Rinca, Flores, Adonara, Lomblen, Alor, Sumba, Timor, Isole Tanimbar e Sulawesi fino alle isole Filippine di Cebu, Luzon, Mindoro, Negros e Mindanao. \u00c8 stato introdotto anche in Nuova Guinea.\nVive nelle foreste sempreverdi secondarie, risaie, boscaglie, praterie e piantagioni. Evita i villaggi sebbene sia stata osservata in giardini e frutteti.\nStato di conservazione.\nLa IUCN Red List, considerato il vasto areale, l'adattabilit\u00e0 al degrado del proprio habitat, la popolazione numerosa e la presenza in diverse aree protette, classifica \"R.argentiventer\" come specie a rischio minimo (LC)."}
{"id": "1167941", "revid": "122071602", "url": "https://it.wikipedia.org/wiki?curid=1167941", "title": "Norcino", "text": "Il termine norcino indica colui che macella il maiale e si occupa di lavorarne le carni, ma pu\u00f2 riferirsi anche al gestore della norcineria, ovvero la bottega dove si preparano e si vendono tutti i prodotti derivati dalla lavorazione delle carni di maiale.\nIn alcune zone \u00e8 ancora viva la tradizione, autorizzata dalle autorit\u00e0 sanitarie, di chiamare il norcino perch\u00e9 macelli il maiale tra le mura domestiche. Il costume, presso le case e fattorie di contadini, di allevare comunque almeno un maiale, anche se questa attivit\u00e0 zootecnica non faceva parte delle attivit\u00e0 agricole della famiglia, molto diffusa in passato, fece s\u00ec che il norcino fosse un ambulante che veniva \"ingaggiato\" nel periodo in cui tradizionalmente si uccideva il maiale, cio\u00e8 tra il giorno di sant'Andrea (30 novembre) e quello di sant'Antonio Abate (17 gennaio).\nOrigini.\nI norcini conosciuti nell'antica Roma come esperti nell'arte di castrare i porci e lavorarne le carni avevano una notevole abilit\u00e0 manuale che li rendeva idonei anche a piccoli interventi quali incidere ascessi o cavare denti o steccare qualche frattura. \nNel Medioevo, da Norcia e dai paesi e frazioni vicine come Abeto e Todiano, i \"norcini\" erano gli addetti alla macellazione e all'insaccamento della carne di maiale, che si spostavano stagionalmente in varie localit\u00e0 dell'Italia centrale per smerciare gli insaccati e scannare i suini nelle citt\u00e0 e nelle campagne. Vista la loro dimestichezza coi coltelli, non era infrequente che il popolo minuto si rivolgesse a essi per semplici operazioni di chirurgia, al posto dei pi\u00f9 costosi cerusichi. Si poteva trattare dell'asportazione di tumori o interventi per ernia e per cataratta, e furono anche molto richiesti per la castrazione dei bambini che dovevano essere avviati alla carriera lirica o teatrale come \"voci bianche\", ma naturalmente ci\u00f2 non pot\u00e9 evitare la scarsa considerazione di cui godettero in campo medico.\nFino ai primi del Novecento era tipico a Norcia la domenica il reclutamento dei nuovi norcini (tipica la frase \"sentimp\u00f2\"), introdotti alla professione dopo un periodo di apprendistato presso altre norcinerie. \nLa famiglia pi\u00f9 importante di norcini a Roma \u00e8 stata quella degli Alibrandi, dalla quale provennero i titolari dei pi\u00f9 famosi negozi di macelleria suina di Roma.\nTeatro.\nLa maschera del Norcino ha avuto una parte significativa nella Commedia dell'arte italiana, al pari di altre maschere pi\u00f9 conosciute come Pulcinella, Arlecchino, ecc. \nViene citata anche in opere recenti quali:\nIl \"norcino\" in Friuli.\nIn Friuli l'attivit\u00e0 del \"norcino\" era, ed \u00e8, cos\u00ec importante che nella lingua friulana il termine \"norcino\" viene tradotto in \"purcit\u00e2r\" che deriva dal nome \"purcit\", maiale, ed esiste un verbo specifico che indica l'uccisione e la seguente lavorazione delle carni del suino, cio\u00e8 \"purcit\u00e2\"."}
{"id": "1167943", "revid": "122687088", "url": "https://it.wikipedia.org/wiki?curid=1167943", "title": "Shigella dysenteriae", "text": "La Shigella dysenteriae \u00e8 un enterobatterio gram negativo asporigeno, anaerobio facoltativo, invasivo.\nTale batterio \u00e8 in grado di produrre una potente esotossina detta tossina di Shiga necrotizzante sulle mucose intestinali.\n\u00c8 l'agente della dissenteria bacillare nota come Shigellosi."}
{"id": "1167944", "revid": "326822", "url": "https://it.wikipedia.org/wiki?curid=1167944", "title": "E Se Ingrasso... Ciccia", "text": ""}
{"id": "1167951", "revid": "116305567", "url": "https://it.wikipedia.org/wiki?curid=1167951", "title": "Hippuritoida", "text": "Le rudiste (Rudistes), note anche come ippuritoidi (Hippuritoida ), sono un ordine estinto di molluschi Bivalvi dalla conchiglia spessa, ineguale, quasi sempre bentonici fissi. Appaiono nel Giurassico superiore, hanno il loro apogeo nel Cretaceo e si estinguono alla fine di questo periodo nell'oceano Tetide.\nCaratteristiche.\nSono forme peculiari dell'ambiente di piattaforma carbonatica, nell'ambito della quale costituiscono veri e propri corpi di scogliera organogena.\nLa loro fissit\u00e0 e l'estremo adattamento agli ambienti di reef hanno spesso fatto perdere alle Rudiste ogni tipo di somiglianza con gli altri Bivalvi.\nSi dividono in 11 famiglie:\nLe Rudiste sono caratteristiche delle facies di reef e piattaforma carbonatica della provincia mesogea in Eurasia, Africa e America; non se ne conoscono in Australia e i Diceratidi sono sconosciuti in America. Relativamente poco modificati rispetto ai bivalvi pi\u00f9 tipici, questi ultimi appartengono all'Oxfordiano.\nMorfologia.\nLa conchiglia \u00e8 molto spessa, ritorta, arrotondata e poco ornata, pi\u00f9 o meno inequivalve. La valva libera \u00e8 spesso opercolare. \"Diceras\" e \"Heterodiceras\" sono frequenti nelle facies di piattaforma carbonatica del Giurassico superiore.\nNei Requienidi, la valva fissa \u00e8 fortemente arrotolata, mentre la valva libera \u00e8 per lo pi\u00f9 opercolare. Nei Monopleuridi, la conchiglia \u00e8 spesso dello stesso tipo, ma talvolta anche tubolare. I generi \"Requienia\", \"Matheronia\", \"Toucasia\" e \"Monopleura\" hanno un ruolo notevole nelle facies di tipo urgoniano.\nCaprotinidi e Caprinidi sono spesso raggruppati sotto il nome di Rudiste a canali, per la presenza nel guscio di un sistema di cavit\u00e0 e di canali. Solitamente i Caprotinidi non hanno canali, ma semplici cavit\u00e0. I Caprinidi hanno sempre un sistema di canali la cui disposizione \u00e8 pi\u00f9 o meno complicata. \"Policonites\", \"Horiopleura\" e \"Caprotina\" (Caprotinidi), da una parte, \"Caprina\", \"Plaegioptychus\" e \"Ichthyosarcolithes\" (Caprinidi), dall'altra, sono frequenti in Francia.\nLe Rudiste in senso stretto (Ippuritidi e Radiolitidi) sono caratterizzate da un'estrema deformazione della conchiglia. La valva fissa \u00e8 cilindro-conica o a forma di cono pi\u00f9 o meno appiattito. La valva libera, piatta, \u00e8 opercolare.\nGli Ippuritidi hanno una valva libera piatta, percorsa da pori e che pu\u00f2 presentare due piccole aperture, gli \"osculi\". La valva fissa \u00e8 conica o cilindro-conica, liscia o con costolature, con tre solchi longitudinali che corrispondono interiormente a tre pieghe del guscio: la cresta del legamento e i \"pilastri\". Vi sono opinioni diverse sul ruolo dei \"pilastri\", dato che i moderni Bivalvi ne sono tutti sprovvisti. Gli ippuriti compaiono con tutte le loro caratteristiche nel Turoniano e in seguito si modificano poco. Sono organismi coloniali che vivevano in condizioni analoghe a quelle del polipi e formano dei banchi.\nCome fossili, gli ippuriti, sono molto utili poich\u00e9 permettono di stabilire delle scale stratigrafiche locali nella regione mediterranea.\nI Radiolitidi hanno una valva fissa conica, pi\u00f9 o meno svasata. La valva libera \u00e8 piatta o conica. Il guscio \u00e8 molto spesso, con struttura celluloprismatica. L'ornamentazione \u00e8 formata da creste e da collaretti trasversali o da rilievi longitidinali, o da una combinazione di entrambi. Perlopi\u00f9 esistono due zone con ornamentazione un po' diversa, le \"bande sifonali\", assimilate ai pilastri degli ippuriti. I Radiolitidi sono esistiti dall'Aptiano-Albiano (Cretacico inferiore) fino alla fine del Cretaceo.\nBarriere di rudiste.\nLe rudiste, nel corso del Cretaceo, svilupparono abitudini di scogliera e furono tra i principali organismi a costituire barriere nei mari di fine Mesozoico. Non si sa effettivamente se le rudiste fossero veri e propri organismi costruttori, ma di certo l'habitat era quello di barriera. Questi animali furono tra i molti gruppi ad estinguersi alla fine del Cretaceo. Altri molluschi che scomparvero in quell'estinzione di massa furono gli inocerami (\"Inoceramus\")."}
{"id": "1167953", "revid": "57342", "url": "https://it.wikipedia.org/wiki?curid=1167953", "title": "Nino Defilippis", "text": "Professionista dal 1952 al 1964, vinse nove tappe al Giro d'Italia, sette al Tour de France e due alla Vuelta a Espa\u00f1a, un Giro di Lombardia, due titoli nazionali e la medaglia d'argento ai Campionati del mondo di Berna nel 1961.\nEra soprannominato \"Cit\", \"piccolo\" in lingua piemontese. Nonostante le caratteristiche da passista veloce, riusc\u00ec ad essere competitivo anche nella classifica generale dei Grandi Giri, concludendo al terzo posto nel Giro d'Italia 1962, al quinto nel Tour de France 1956 e al settimo nel 1957. Nel 1956 riusc\u00ec a conquistare la classifica scalatori della Vuelta a Espa\u00f1a, nell'edizione vinta dal compagno di squadra Angelo Conterno.\nCarriera.\nNato a Torino da padre pugliese, di Rutigliano, e madre astigiana, di Berzano di San Pietro, proprietari di un pastificio, nonostante la passione per il calcio (era tifoso del ) si dedic\u00f2 presto al ciclismo. Da dilettante corse con l'Ausonia e con la Sassi, poi debutt\u00f2 nel professionismo con la Legnano di Eberardo Pavesi a nemmeno vent'anni di et\u00e0, nel 1952.\nGi\u00e0 al primo anno tra i \"pro\" colse subito importanti successi. In quella stagione si aggiudic\u00f2 infatti una tappa al Giro d'Italia, vestendo anche per due giorni la maglia rosa (il pi\u00f9 giovane a indossarla nella storia del Giro), e a seguire fece suo il Trofeo Baracchi in coppia con Giancarlo Astrua. L'anno successivo colse invece la vittoria della Tre Valli Varesine. Passato alla Torpado, nel 1954 si aggiudic\u00f2 un'altra tappa al Giro d'Italia e i giri del Piemonte e dell'Emilia, vittoria quest'ultima che ripet\u00e9 anche l'anno successivo insieme ad una nuova tappa del Giro d'Italia. Nel 1956 pass\u00f2 alla Bianchi e vinse in due anni cinque tappe al Tour de France e una alla Vuelta a Espa\u00f1a, corse a cui partecip\u00f2 con la rappresentativa nazionale.\nDal 1958 inizi\u00f2 una lunga militanza nella Carpano, che termin\u00f2 sei stagioni dopo, nel 1963. Vinse subito due tappe al Giro d'Italia, una tappa alla Paris-Nice, una al Giro di Sardegna e al Tour de Suisse, cui seguirono i successi nelle classiche italiane: Giro del Piemonte, Giro del Lazio e soprattutto Giro di Lombardia; per quest'ultima vittoria Carlo Bergoglio del quotidiano torinese \"Tuttosport\" titol\u00f2 \u00abGrandezza del \"Cit\"\u00bb. L'anno dopo Defilippis ripet\u00e9 le vittorie al Giro di Sardegna e al Giro d'Italia, in cui vinse la dodicesima tappa, mentre nel 1960 torn\u00f2 a vincere al Tour de France, conquistando due tappe, e alla Tre Valli Varesine, valida come prova unica del campionato italiano su strada.\nNegli ultimi anni di carriera vinse ancora tre tappe al Giro d'Italia e una alla Vuelta a Espa\u00f1a, un Giro del Lazio, un Giro del Veneto e un secondo titolo nazionale su strada. Da ricordare, nel 1961, la medaglia d'argento, alle spalle di Rik Van Looy, ai campionati del mondo 1961. Sempre nel 1961 concluse al secondo posto il Giro delle Fiandre: in quella corsa super\u00f2 in volata il britannico Tom Simpson, smise di pedalare ed esult\u00f2, pensando di aver vinto; lo spostamento della striscia d'arrivo, al terzo e ultimo giro del circuito, alcuni metri pi\u00f9 avanti rispetto ai primi due passaggi, gli cost\u00f2 per\u00f2 la vittoria, che and\u00f2 a Simpson, abile a risorpassarlo. Attivo anche su pista, prese parte alla Sei giorni di Milano nel 1961 (nono), 1962 (nono) e 1964 (settimo).\nRitiratosi dalle competizioni al termine del 1964, fu commissario tecnico della nazionale ai campionati del mondo 1973, anno della vittoria di Felice Gimondi, e a quelli dell'anno successivo. Abbandonato il ciclismo, fu imprenditore, prima nel settore dell'indotto auto e poi di nuovo con un pastificio. Da lungo tempo malato di cancro, \u00e8 morto a Torino il 13 luglio 2010."}
{"id": "1167960", "revid": "124626984", "url": "https://it.wikipedia.org/wiki?curid=1167960", "title": "Dinamite", "text": "La dinamite \u00e8 un esplosivo brevettato dal chimico e ingegnere svedese Alfred Nobel nel 1867 a Geesthacht, in Germania. L'etimologia del termine deriva dal greco antico \"\u03b4\u03cd\u03bd\u03b1\u03bc\u03b9\u03c2\", \"d\u00fdnamis\", \"forza\". Alfred Nobel don\u00f2 gran parte dei soldi ricavati dalla scoperta per fondare il premio che porta il suo nome.\nDescrizione.\nSi tratta di un preparato destinato a causare un'esplosione, considerato pi\u00f9 sicuro (poich\u00e9 pi\u00f9 stabile) degli altri esplosivi in uso all'epoca della sua scoperta. Al tempo, era infatti in uso la pericolosissima nitroglicerina, sintetizzata dal chimico italiano Ascanio Sobrero nel 1847, un liquido instabile molto sensibile alle scosse e alle variazioni termiche. La dinamite \u00e8 un derivato della nitroglicerina che, miscelata con sostanze assorbenti neutre come la farina fossile e la silice o attive come la segatura e la cellulosa, d\u00e0 origine a una miscela solida stabile a temperatura ambiente.\nNel tempo, per\u00f2, si riscontr\u00f2 una non trascurabile probabilit\u00e0 di rilascio della nitroglicerina: se la dinamite veniva esposta a basse temperature, la nitroglicerina si dilatava e fuoriusciva dai candelotti, creando gravi problemi di trasporto e manipolazione a causa del pericolo di esplosioni. Presentatosi questo problema, la ricerca si volse alla preparazione di esplosivi pi\u00f9 sicuri come quelli plastici.\nNel periodo in cui la dinamite fu il migliore esplosivo in commercio, il brevetto registrato da Nobel crebbe di valore e fu accompagnato da una successiva serie di brevetti minori, venendo largamente usato nell'industria mineraria e nelle cave, in edilizia, nelle demolizioni e, in misura minore, in campo bellico."}
{"id": "1167963", "revid": "363629", "url": "https://it.wikipedia.org/wiki?curid=1167963", "title": "Gram negativo", "text": ""}
{"id": "1167967", "revid": "110157", "url": "https://it.wikipedia.org/wiki?curid=1167967", "title": "Pieve di San Giovanni Battista a Galatrona", "text": "La pieve di San Giovanni Battista a Galatrona \u00e8 un edificio sacro che si trova in localit\u00e0 Galatrona, a Bucine.\nStoria e descrizione.\nSorta probabilmente in epoca paleocristiana, citata per la prima volta nel 963, ebbe grande importanza tanto che nel XIV secolo contava undici chiese suffraganee. L'edificio attuale, rimaneggiato nel corso dei secoli, \u00e8 a tre navate concluse da una scarsella quadrangolare. La copertura \u00e8 a capriate lignee e il paramento murario della facciata \u00e8 realizzato con piccoli conci e bozze di pietra alberese ed arenaria montati a filaretto. Il campanile a vela con tre luci \u00e8 stato innalzato su quello originario. Sopra il portale \u00e8 una finestra architravata con lo stemma Piccolomini (1619). All'interno \u00e8 conservato un ricco arredo invetriato costituito da un fonte battesimale, un ciborio a tempietto e un \"San Giovanni Battista\", eseguiti da Giovanni della Robbia, probabilmente con l'intervento del figlio Marco, tra il 1517 ed il 1521."}
{"id": "1167970", "revid": "21981", "url": "https://it.wikipedia.org/wiki?curid=1167970", "title": "Ferrovia Portomaggiore-Bologna", "text": ""}
{"id": "1167973", "revid": "1573940", "url": "https://it.wikipedia.org/wiki?curid=1167973", "title": "Rattus burrus", "text": "Il ratto delle Nicobare (Rattus burrus ) \u00e8 un roditore della famiglia dei Muridi endemico delle isole Nicobare.\nDescrizione.\nRoditore di medie dimensioni, con la lunghezza della testa e del corpo tra 195 e 225\u00a0mm, la lunghezza della coda tra 193 e 215\u00a0mm e la lunghezza del piede tra 42 e 43\u00a0mm.\nLe parti superiori sono brunastre, cosparse densamente di peli nerastri. I fianchi sono pi\u00f9 chiari. Le parti inferiori sono grigiastre. Le parti interne degli arti sono giallo-crema. I piedi sono ricoperti di piccoli peli biancastri e brunastri. Le orecchie sono marroni scure. La coda \u00e8 pi\u00f9 lunga della testa e del corpo, \u00e8 uniformemente marrone scura, ricoperta di piccoli peli scuri e con circa 8 anelli di scaglie per centimetro. Le femmine hanno 2 paia di mammelle pettorali e 3 paia inguinali.\nBiologia.\nComportamento.\n\u00c8 una specie terricola.\nDistribuzione e habitat.\nQuesta specie \u00e8 diffusa nelle Isole Nicobare: Gran Nicobar, Piccola Nicobar e Trinket.\nVive nelle foreste tropicali sempreverdi e semi-sempreverdi.\nStato di conservazione.\nLa IUCN Red List, considerato l'areale limitato e il continuo declino nella qualit\u00e0 del proprio habitat, classifica \"R.burrus\" come specie in pericolo (EN)."}
{"id": "1167976", "revid": "773636", "url": "https://it.wikipedia.org/wiki?curid=1167976", "title": "Santuario di Santa Maria della Ginestra", "text": "Il santuario di Santa Maria della Ginestra \u00e8 un edificio sacro che si trova in localit\u00e0 L\u00e8vane, a Bucine.\nLa chiesa fu costruita probabilmente intorno ad una maest\u00e0 viaria ed \u00e8 documentata dal XIII-XIV secolo. Il luogo \u00e8 da sempre dedicato al culto mariano, forse da collegarsi alla vicinanza di una fonte, le cui acque erano ritenute miracolose, in particolare per l'allattamento. Nel corso dei secoli il santuario ha subito vari interventi, tra i quali la ricostruzione del 1675 e la ristrutturazione del 1902 con l'aggiunta dell'abside, del campanile e del portico.\nAd aula unica, presenta sulla facciata tracce d'intonaci quattro-cinquecenteschi. L'interno, coperto da capriate lignee, conserva sul seicentesco altare maggiore un affresco raffigurante la \"Madonna della Cintola\", opera fiorentina collocabile tra la fine del XIV secolo e gli inizi del XV."}
{"id": "1167980", "revid": "339392", "url": "https://it.wikipedia.org/wiki?curid=1167980", "title": "Garc\u00eda II di Navarra", "text": ""}
{"id": "1167985", "revid": "125622105", "url": "https://it.wikipedia.org/wiki?curid=1167985", "title": "Vueling", "text": "Vueling Airlines S.A. (), commercialmente Vueling, \u00e8 una compagnia aerea a basso costo spagnola di International Airlines Group con sede a El Prat de Llobregat, avente come \"hub\" principale l'Aeroporto di Barcellona, come \"hub\" secondario Roma-Fiumicino, e 22 basi operative. In totale opera su pi\u00f9 di 360 rotte per 155 destinazioni in Europa, Nord Africa e Medio Oriente.\nLe basi operative annuali sono: Alicante, Amsterdam, Firenze, Bilbao, La Coru\u00f1a, Madrid, M\u00e1laga, Oviedo, Palermo, Palma di Maiorca, Parigi-Orly, Santiago di Compostela, Siviglia, Valencia. Ibiza \u00e8 una base stagionale estiva.\nIl suo nome deriva dalla parola spagnola \"vuelo\", che in spagnolo significa \"volo\", e dal suffisso inglese \"-ing\", traducibile all'italiano \"-ndo\", che viene usato nella lingua anglosassone solitamente per porre i verbi al gerundio, ovvero \"volando\".\nCon un \"load factor\" superiore al 77%, nel 2012 ha trasportato oltre 14,8 milioni di passeggeri, registrando cos\u00ec un incremento del 20,1% sul 2011 che le ha permesso di diventare la seconda compagnia aerea spagnola dopo Iberia.\nStoria.\nPrimi anni.\nVueling fu fondata a febbraio 2004 e inizi\u00f2 le operazioni il 1\u00ba luglio dello stesso anno con il volo tra Barcellona e Ibiza. La flotta iniziale consisteva in soli due Airbus A320 entrambi basati all'Aeroporto di Barcellona che volavano a Parigi, Bruxelles, Palma di Maiorca e Ibiza.\nInizialmente i maggiori azionisti di Vueling erano Apax Partners (40%), Inversiones Hemisferio-Grupo Planeta (30%), il \"team\" di gestione di Vueling (23%) e JetBlue Airways (7%).\nNei primi anni il direttore generale della societ\u00e0 era L\u00e1zaro Ros, mentre Carlos Mu\u00f1oz era l'amministratore delegato. Nel novembre del 2007 Vueling ha nominato come amministratore delegato Lars Nygaard, gi\u00e0 direttore di Spanair, in sostituzione di Carlos Mu\u00f1oz, che rimase in qualit\u00e0 di membro del consiglio di amministrazione.\nNel 2005 la compagnia apr\u00ec una seconda base a Madrid e nel 2007 venne aperta la prima base internazionale all'Aeroporto di Parigi-Charles de Gaulle che venne presto trasferita all'Aeroporto di Parigi-Orly. Nel mese di dicembre dello stesso anno venne aperta una quarta base a Siviglia.\nProblemi finanziari.\nIl 2007 fu un anno difficoltoso per Vueling: a seguito della cessione di Apax Partners della propria quota del 21% nel mese di giugno, a giugno e agosto seguirono due ricapitalizzazioni. Due amministratori e il presidente si dimisero poco prima della seconda ricapitalizzazione, citando le difficolt\u00e0 nella strategia commerciale. Le azioni della societ\u00e0 furono temporaneamente sospese.\nCi\u00f2 ha portato Barbara Cassani, ex amministratrice delegata dell'ormai defunta compagnia aerea a basso costo britannica Go Fly, a entrare in Vueling in qualit\u00e0 di presidente del consiglio di amministrazione, nel mese di settembre 2007. La compagnia aerea ha poi intrapreso un processo di ristrutturazione e pubblicato il suo primo profitto a met\u00e0 del 2009.\nFusione con Clickair.\nNel giugno 2008 Vueling e la rivale Clickair annunciarono l'intenzione di fondersi. Lo scopo era quello di creare un'unica compagnia aerea dalle migliori prestazioni per competere nell'agguerrito mercato aereo spagnolo in grado di battere gli alti costi del carburante avendo Iberia come \"partner\" commerciale. La compagnia avrebbe mantenuto il nome di Vueling facendo per\u00f2 scomparire il marchio Clickair e Alex Cruz, l'AD di quest'ultima sarebbe diventato amministratore delegato della \"nuova\" Vueling.\nIl progetto di fusione fu verificato dall'antitrust europeo e venne fuori che la fusione avrebbe portato vantaggi significativi al nuovo gruppo in 19 rotte. Per l'approvazione del progetto di fusione, Vueling avrebbe dovuto liberare slot all'Aeroporto di Barcellona e in altri scali europei.\nIl 15 luglio 2009 la fusione tra Vueling e Clickair fu completata. Spar\u00ec il marchio Clickair, venne mantenuto quello di Vueling e tutti i voli e gli aerei Clickair passarono sotto il marchio Vueling. Divent\u00f2 nel 2009 la seconda compagnia aerea spagnola con oltre 50 destinazioni servite e 8,2 milioni di passeggeri trasportati. Nel 2010 volarono con Vueling 11 milioni di passeggeri, che salirono a 12,3 milioni nel 2011 e 14,8 milioni nel 2012.\nSviluppi recenti.\nNel novembre 2010 Vueling annunci\u00f2 l'apertura di una seconda base internazionale all'Aeroporto di Tolosa, che venne aperta nell'aprile 2011 insieme alla terza base all'Aeroporto di Amsterdam.\nA gennaio 2011 la rapida espansione di Vueling port\u00f2 la compagnia ad aggiungere nove aerei alla flotta, inclusi 3 Airbus A319. I restanti sei aerei, tutti Airbus A320, vennero consegnati tra aprile e giugno del 2011. Entro la fine dell'anno arrivarono due ulteriori A320.\nIl 21 marzo 2012 Alex Cruz annunci\u00f2 l'apertura di una nuova base internazionale, dopo la recente chiusura di quella di Tolosa, all'Aeroporto di Roma-Fiumicino. La base venne aperta solo quattro giorni dopo, il 25 marzo, con un solo aereo basato e la possibilit\u00e0 di aggiungere nuove rotte. Ci\u00f2 si rivel\u00f2 veritiero: nel novembre 2013 la compagnia ha annunciato che a partire da aprile 2014 l'Aeroporto di Roma-Fiumicino sarebbe divenuto l'\"hub\" secondario della compagnia dopo Barcellona, basandovi otto aeromobili e operando pi\u00f9 di 25 rotte.\nIl 5 dicembre 2012 Vueling decise di aprire la terza base internazionale all'Aeroporto di Firenze-Peretola a partire dal 31 marzo 2013, dove verr\u00e0 basato un A319 e dal quale verranno operate 7 rotte internazionali.\nAllo stesso tempo vengono annunciate numerose altre rotte dall'Aeroporto di Barcellona che porteranno la compagnia a servire oltre 100 destinazioni da aprile 2013. La compagnia permetter\u00e0 connessioni a El Prat rafforzandone il ruolo di \"hub\".\nProgrammi \"frequent flyer\".\nVueling offre ai suoi clienti due programmi \"frequent flyer\": \"Punto\", che permette di collezionare punti da utilizzare sui voli Vueling e \"Iberia Plus\", nonch\u00e9 di usufruire dei servizi del \"frequent flyer\" di Iberia.\nFlotta.\nLa flotta di Vueling a novembre 2021 consiste nei seguenti aeromobili:\nIl 14 giugno 2019, il CEO del Gruppo IAG, di cui Vueling fa parte, ha annunciato un ordine di 200 Boeing 737 MAX, di cui una parte sar\u00e0 destinata alla low-cost spagnola.\nDati di traffico.\nGli indicatori chiave della compagnia vengono mostrati nella tabella qui di seguito:\nImmagine.\nNel 2009 Vueling per il secondo anno consecutivo cooper\u00f2 con MTV durante la stagione estiva. Due Airbus A320 EC-KDG e EC-KDH furono dipinti in una livrea speciale dedicata all'emittente televisiva. La livrea speciale disegnata da Custo Dalmau fu rimossa alla fine del 2009. EC-KDG fu ridipinto nella livrea MTV nel 2010 tornando in livrea classica Vueling nel 2011 ma con tema il DJ francese David Guetta. Alla fine del 2011 la livrea venne rimossa e l'accordo con MTV termin\u00f2.\nVueling \u00e8 uno degli sponsor dell'Eurovision Song Contest 2022."}
{"id": "1167986", "revid": "599013", "url": "https://it.wikipedia.org/wiki?curid=1167986", "title": "Garc\u00eda II Jimenez", "text": ""}
{"id": "1167989", "revid": "17351", "url": "https://it.wikipedia.org/wiki?curid=1167989", "title": "Fiat G212", "text": ""}
{"id": "1167993", "revid": "17351", "url": "https://it.wikipedia.org/wiki?curid=1167993", "title": "G.212", "text": ""}
{"id": "1167994", "revid": "17351", "url": "https://it.wikipedia.org/wiki?curid=1167994", "title": "G212", "text": ""}
{"id": "1167995", "revid": "17351", "url": "https://it.wikipedia.org/wiki?curid=1167995", "title": "G-212", "text": ""}
{"id": "1167996", "revid": "22475", "url": "https://it.wikipedia.org/wiki?curid=1167996", "title": "Memoriale sovietico (Tiergarten)", "text": "Il Sowjetisches Ehrenmal (\"Memoriale per i soldati sovietici\") \u00e8 un imponente monumento di Berlino. Si trova lungo la Stra\u00dfe des 17. Juni, a circa 200 metri dalla Porta di Brandeburgo.\nStoria.\nFu inaugurato il 7 novembre 1945, in occasione dell'anniversario della Rivoluzione Russa, per commemorare i soldati sovietici caduti durante la battaglia di Berlino. La colonna fu progettata da Nicolai W. Sergijewski.\nSulla colonna centrale del monumento campeggia la scritta \"\u0412\u0435\u0447\u043d\u0430\u044f \u0441\u043b\u0430\u0432\u0430 \u0433\u0435\u0440\u043e\u044f\u043c \u043f\u0430\u0432\u0448\u0438\u043c \u0432 \u0431\u043e\u044f\u0445 \u0441 \u043d\u0435\u043c\u0435\u0446\u043a\u043e \u0444\u0430\u0448\u0438\u0441\u0442\u0441\u043a\u0438\u043c\u0438 \u0437\u0430\u0445\u0432\u0430\u0442\u0447\u0438\u043a\u0430\u043c\u0438 \u0437\u0430 \u0441\u0432\u043e\u0431\u043e\u0434\u0443 \u0438 \u043d\u0435\u0437\u0430\u0432\u0438\u0441\u0438\u043c\u043e\u0441\u0442\u044c \u0421\u043e\u0432\u0435\u0442\u0441\u043a\u043e\u0433\u043e \u0421\u043e\u044e\u0437\u0430\", tradotto \"Gloria eterna agli eroi caduti in battaglia con gli invasori fascisti tedeschi per la libert\u00e0 e l'indipendenza dell'Unione Sovietica\".\nAncora oggi circola la leggenda secondo la quale il memoriale sarebbe stato realizzato riciclando il marmo ottenuto dallo smantellamento della \"Nuova Cancelleria del Reich\" costruita da Albert Speer per Hitler. L'idea di un tale riutilizzo dalla forte carica simbolica continua a risultare affascinante. In realt\u00e0 le prove documentali dimostrano una diversa e pi\u00f9 prosaica origine del materiale, peraltro di qualit\u00e0 diversa dal marmo impiegato nella Cancelleria.\nLa figura in bronzo in cima alla colonna fu realizzata da Lew Kerbel. La colonna \u00e8 affiancata ai lati dai primi due carri armati entrati nella citt\u00e0. Il monumento ospita anche un cimitero per circa 2.500 caduti sovietici."}
{"id": "1167997", "revid": "17351", "url": "https://it.wikipedia.org/wiki?curid=1167997", "title": "Fiat G-212", "text": ""}
{"id": "1168004", "revid": "62004", "url": "https://it.wikipedia.org/wiki?curid=1168004", "title": "Roma Maxima", "text": "La Roma Maxima, gi\u00e0 Giro del Lazio, \u00e8 una corsa in linea maschile di ciclismo su strada che si \u00e8 svolta pressoch\u00e9 annualmente nella regione del Lazio, in Italia. Nel 2005 era entrata a far parte del calendario dell'UCI Europe Tour, classe 1.HC. Nata nel 1933 come \"Giro del Lazio\" e svoltasi fino al 2014, nelle ultime due edizioni aveva adottato la denominazione di \"Roma Maxima\".\nStoria.\nLe prime quattro edizioni furono disputate a tappe.\nNel 1937, 1941, 1959 e 1966 la gara fu inoltre valida come Campionato Nazionale Italiano, con le vittorie di Gino Bartali, Adolfo Leoni, Diego Ronchini e Michele Dancelli.\nNel 1938 non venne organizzato, e spesso \u00e8 confuso con il \"Giro del Lazio/G.P. Guzzi\". Negli anni del regime fascista assunse diversi nomi: \"G.P. Roma\" nel 1940 e 1941, e \"Giro delle 4 Province\" nel 1945. Nel 1949 vennero disputate due prove, una in linea chiamata anche \"Trofeo Coro Sport\" vinta da Annibale Brasola, e una a tappe, vinta da Luciano Frosini. L'anno successivo non venne organizzata.\nNel 1957 venne disputata come cronometro individuale di 116\u00a0km, mentre l'edizione seguente vennero disputate due prove, una in linea ed una cronometro a squadre. All'inizio del XXI secolo, dopo una pausa quadriennale dal 2009 al 2012, la corsa rinacque brevemente nel biennio 2013-2014 col nuovo nome di \"Roma Maxima\", spostando al contempo la sua cadenza temporale da settembre al mese di marzo.\nAlbo d'oro.\n\"Aggiornato all'edizione 2014\"."}
{"id": "1168012", "revid": "628767", "url": "https://it.wikipedia.org/wiki?curid=1168012", "title": "Repubblica Sovietica Ungherese", "text": "La Repubblica Sovietica Ungherese (), anche detta Repubblica dei Consigli dell'Ungheria (\"Magyarorsz\u00e1gi Szocialista Sz\u00f6vets\u00e9ges Tan\u00e1csk\u00f6zt\u00e1rsas\u00e1g\"), \u00e8 stata la forma di governo dell'Ungheria dal 21 marzo 1919 fino all'inizio di agosto dello stesso anno e succedette alla Repubblica Democratica di Ungheria. Il capo del governo era il socialdemocratico S\u00e1ndor Garbai, ma ben pi\u00f9 forte fu l'influenza del ministro degli esteri, il comunista B\u00e9la Kun. Incapace di raggiungere un accordo con la Triplice intesa pur mantenendo il blocco economico dell'Ungheria, tormentata dai paesi vicini per controversie territoriali e investita da un profondo cambiamento sociale interno, la repubblica fall\u00ec nei suoi obiettivi e fu abolita dopo pochi mesi dalla sua esistenza.\nLa presentazione della nota Vyx port\u00f2 alla caduta del governo K\u00e1rolyi, ormai scevro di un sostegno significativo, e alla proclamazione della Repubblica Sovietica il giorno successivo, 21 marzo 1919. La sua figura principale era il comunista B\u00e9la Kun, nonostante il fatto che la maggioranza del nuovo governo fosse socialista. Apparentemente democratico, il nuovo sistema concentrava effettivamente il potere nel nuovo consiglio direttivo, che lo esercitava in modo autoritario a nome, in teoria, della classe operaia.\nIl nuovo regime non riusc\u00ec a raggiungere un accordo con l'Intesa che avrebbe portato alla revoca del blocco economico, al miglioramento dell'assetto dei nuovi confini o al riconoscimento del nuovo governo da parte delle potenze vittoriose della prima guerra mondiale. L'esercito fu riorganizzato e si tent\u00f2 di recuperare i territori perduti per mano dei paesi vicini, obiettivo che suscit\u00f2 ampio sostegno da parte di tutte le classi sociali, non solo di quelle pi\u00f9 favorevoli al neonato regime. Da parte loro, i paesi vicini usarono la lotta contro il comunismo, prima contro il governo di K\u00e1rolyi e poi contro la repubblica sovietica, come giustificazione delle loro ambizioni espansionistiche. All'inizio, grazie al sostegno per ragioni patriottiche degli ufficiali conservatori, le forze repubblicane avanzarono contro i cecoslovacchi in Slovacchia, dopo aver subito una sconfitta a est per mano dell'esercito romeno alla fine di aprile, che port\u00f2 a una ritirata sulle rive del Tibisco. A met\u00e0 giugno fu proclamata la nascita della Repubblica Sovietica Slovacca, che dur\u00f2 due settimane, fino al ritiro magiaro su richiesta dell'Intesa. Il 20 luglio la repubblica scagli\u00f2 un nuovo attacco alle postazioni rumene. Dopo alcuni giorni di anticipo, i rumeni riuscirono a fermare l'offensiva, a sfondare il fronte e a raggiungere la capitale ungherese, pochi giorni dopo la fine della repubblica sovietica, abolita il 2 agosto.\nI capi di governo ungheresi applicarono misure dottrinali sia in politica estera che interna che gli fecero perdere il favore della maggioranza della popolazione. Il tentativo del nuovo esecutivo di cambiare profondamente lo stile di vita e il sistema di valori della popolazione si rivel\u00f2 un clamoroso fallimento: lo sforzo di convertire l'Ungheria che ancora presentava degli strascichi del periodo asburgico in una societ\u00e0 marxista non ebbe successo a causa di una serie di elementi, ovvero mancanza di tempo, di personale amministrativo e organizzativo esperto, nonch\u00e9 inesperienza, sia politica che economica, in alcune delle attivit\u00e0 di manovra. Il tentativo di ottenere le simpatie dei contadini incontr\u00f2 l'indifferenza generale, poich\u00e9 incoraggiare la produzione agricola e rifornire allo stesso tempo le citt\u00e0 non risultava un processo che si poteva completare in un arco di tempo breve. Dopo il ritiro della Slovacchia, si ordin\u00f2 l'applicazione di alcune misure volte a riguadagnare sostegno popolare, senza grosso successo: in particolare, si abrog\u00f2 il divieto di vendita di bevande alcoliche, si pianific\u00f2 la consegna di alcuni appezzamenti a contadini senza terra e si eseguirono dei tentativi per migliorare la situazione monetaria e l'approvvigionamento alimentare. Incapace per\u00f2 di applicarle, tra giugno e luglio la repubblica aveva gi\u00e0 perso l'appoggio della maggioranza della popolazione, il che port\u00f2, insieme alle sconfitte militari, alla sua inesorabile rovina.\nAl fallimento della riforma interna si aggiunse quello della politica estera: l'isolamento politico ed economico dell'Intesa, l'insuccesso militare di fronte ai paesi vicini e l'impossibilit\u00e0 di congiungere le forze con le unit\u00e0 dell'Armata Rossa contribuirono al crollo della repubblica sovietica. Al governo social-comunista successe uno esclusivamente socialista il 1\u00ba agosto; gli esponenti politici lasciarono Budapest recandosi all'estero, mentre il potere tornava nelle mani dell'aristocrazia feudale e nazionalista che lo aveva tenuto il secolo precedente.\nAntefatti.\nFine dell'impero e fondazione della repubblica popolare.\nDopo la sconfitta dell'Impero austro-ungarico nella prima guerra mondiale, il movimento rivoluzionario delle masse composto da operai, soldati e contadini si diffuse in modo tale che la polizia e alcune unit\u00e0 dell'esercito giunsero a sostenerlo. Il trionfo di questa rivoluzione, detta dei crisantemi, port\u00f2 alla nomina di Mih\u00e1ly K\u00e1rolyi come primo ministro con il sostegno del Consiglio nazionale formato dal Partito socialdemocratico (PSD), dal radicale civico nazionale e dal gruppo di K\u00e1rolyi del 31 ottobre. Dopo aver insistito ripetutamente, il rappresentante dell'imperatore in Ungheria, l'arciduca Giuseppe d'Asburgo, si convinse ad accettare la proclamazione della repubblica, invocando poi la costituzione di un Consiglio nazionale. Il nuovo esecutivo, tuttavia, non si dimostr\u00f2 in grado di risolvere i gravi problemi del paese, tra cui l'aumento della disoccupazione, l'alta inflazione e la carestia nelle citt\u00e0; neanche la tanto attesa riforma agraria and\u00f2 in porto. Nonostante lo scioglimento del vecchio Parlamento e la proclamazione del suffragio universale, non si tennero nuove elezioni.\nIl 16 novembre 1918, la Repubblica d'Ungheria fu proclamata con K\u00e1rolyi come presidente ad interim. Questi interruppe la precedente amministrazione e disorganizz\u00f2 l'esercito, spingendo il governo a fare affidamento sui sindacati per impedire la diffusione del caos nel paese. Allo stesso tempo, si dovettero fare i conti con i vari consigli, composti da nazionalisti, operai e soldati o contadini, che proliferarono in tale contesto. Entro la met\u00e0 del mese, si riport\u00f2 parzialmente l'ordine attraverso la promessa di una riforma agraria, che calm\u00f2 le campagne, e la parziale smobilitazione di oltre un milione di soldati, sebbene si dovette mantenere un numero notevole nelle guarnigioni urbane per evitare la loro radicalizzazione: questi soldati non avevano un impiego e mezzi di sussistenza al di fuori delle forze armate. Di fronte a gravi problemi e vecchie rivendicazioni popolari che non si potevano soddisfare nella situazione di crisi del dopoguerra, il Consiglio dei ministri convisse con crescenti proteste, alimentate dai comunisti, che denunciavano il mantenimento delle disuguaglianze nel paese e incoraggiavano le masse contadine e operaie ad assumere il potere.\nFondazione e crescita del Partito Comunista Ungherese.\nIl 24 novembre 1918, B\u00e9la Kun, insieme ai socialdemocratici di sinistra e ai socialisti rivoluzionari, fond\u00f2 il movimento di ispirazione marxista-leninista noto come Partito Comunista Ungherese (\"Magyar Kommunista P\u00e1rt\", in acronimo MKP). In principio di piccole dimensioni, il partito riun\u00ec presto la sinistra oppositrice alla coalizione di governo social-liberale: poich\u00e9 insoddisfatto dei risultati della prima rivoluzione, il partito tent\u00f2 di smuovere il proletariato ungherese per scatenarne una seconda che avrebbe gettato le basi di un sistema socialista. Il quotidiano di riferimento del MKP era il \"V\u00f6r\u00f6s Ujs\u00e1g\" (Il giornale rosso), apparso all'inizio di dicembre chiedendo una rivoluzione socialista e rifiutando l'istituzione di un'assemblea costituente e di una democrazia borghese. In contemporanea, si cerc\u00f2 di ottenere il sostegno delle nuove unit\u00e0 militari che il governo di K\u00e1rolyi prov\u00f2 a formare, ma si incontr\u00f2 l'apatia degli operai e dei contadini, che percepivano le riforme insufficienti per imbracciare con sicurezza nuovamente le armi. Temendo che una guardia rossa sarebbe passata sotto il controllo del consiglio militare di Budapest, guidato dai socialisti, l'MKP decise di rifornire direttamente i suoi sostenitori grazie all'acquisto clandestino di armi consegnate dalle forze tedesche in ritirata ai sensi dell'armistizio di Belgrado. Il successo dei comunisti nei loro tentativi di attirare i soldati rese la presa del potere a marzo praticamente incruenta e la maggior parte delle unit\u00e0 non ostacol\u00f2 la costituzione del nuovo governo. L'agitazione comunista non si limit\u00f2 ai soldati, estendendosi altres\u00ec agli operai, alle minoranze e persino alle truppe dell'Intesa.\nEntro la fine del 1918 e l'inizio del 1919, l'effervescenza e le simpatie rivoluzionarie si polarizzarono verso sinistra, tanto che il numero dei sostenitori dell'MKP aument\u00f2 esponenzialmente. Durante la seconda met\u00e0 di dicembre, socialisti e comunisti iniziarono a contestare il dominio dei sindacati; il gran numero di disoccupati, soldati smobilitati e sottufficiali, e l'enorme aumento dei lavoratori sindacalizzati (mezzo milione nel 1918) favorirono ancor di pi\u00f9 la capillare diffusione di esponenti comunisti. A dicembre, il governo prov\u00f2 inutilmente a prendere il controllo delle unit\u00e0 militari dai consigli militari della capitale, che aveva dovuto legalmente riconoscere pochi giorni prima; questi erano dominati dai socialisti vicini a J\u00f3zsef Pog\u00e1ny. Il 12, una manifestazione di 8.000 soldati armati permise la rimozione del ministro della Difesa che aveva ordinato la manovra fallita.\nSommosse popolari e paralisi governativa.\nLa situazione politica ed economica critica nel paese, senza l'aiuto dell'Intesa, port\u00f2 K\u00e1rolyi a costringerlo alle dimissioni dalla presidenza del governo nel gennaio 1919 e ad assumere quella della Repubblica. I settori pi\u00f9 conservatori del partito di K\u00e1rolyi e della sinistra radicale il Consiglio dei ministri e le due formazioni subirono scissioni. Dopo una grave crisi di governo a met\u00e0 del mese in cui una parte dei socialisti minacciava di lasciarlo per indebolire la fazione comunista e le formazioni borghesi si rifiutavano di governare da sole, fu formato un nuovo gabinetto di coalizione con un maggior numero di ministri socialisti. Il nuovo leader, D\u00e9nes Berinkey, di provenienza socialdemocratica, promise delle riforme, ma ci\u00f2 non soddisf\u00f2 i soviet; il 13 dicembre, il consiglio operaio della capitale il presidente discusse della riforma agraria, trovando per\u00f2 degli ostacoli che resero l'iter legislativo tardivo e lento. All'inizio di gennaio, temendo l'influenza dei comunisti, il comando alleato a Budapest probabilmente sugger\u00ec l'arresto dei rappresentanti russi della Croce Rossa, una delle loro fonti di finanziamento. Nello stesso mese, gli operai presero il controllo di alcune fabbriche come rivendicato dai comunisti, davanti all'impotenza del governo e dei socialisti moderati. Nel nord, il governo represse la rivolta mineraria di Salg\u00e1tarj\u00e1n, fondamentale per rifornire le fabbriche e le ferrovie; si verific\u00f2 un centinaio di morti nella ribellione alimentata dall'MKP. Alla fine di gennaio, i socialisti, nonostante le proteste della loro corrente radicale, decisero di espellere i comunisti dal consiglio operaio della capitale e dai sindacati, sebbene il provvedimento avesse avuto scarso effetto. Il governo dispose la perquisizione della sede comunista e della sua tipografia, dove requis\u00ec tra l'altro le copie del quotidiano di riferimento.\nA febbraio, \u00e8 stato stimato che i simpatizzanti comunisti si attestassero tra i 30.000 e i 50.000 membri. La ramificazione di attivit\u00e0 nei diversi consigli, compresi quelli dei contadini, appariva notevole, sebbene l'influenza in quella degli operai della capitale, eletti il 2 novembre, fosse molto meno dovuta al controllo socialista del corpo. Da parte loro, i socialisti dovettero radicalizzare le loro posizioni per arginare la crescita dei comunisti, che agitavano le truppe chiedendo il controllo delle armi da parte dei consigli o il miglioramento delle condizioni di vita dei soldati. L'influenza socialista stava diminuendo anche nei sindacati, ragion per cui, al loro congresso di febbraio, i socialisti approvarono misure radicali come la nazionalizzazione dei mezzi di produzione ove possibile, l'introduzione di tasse per le classi privilegiate o la soppressione dei centri controrivoluzionari.\nIl 20 febbraio, a seguito di una manifestazione davanti agli uffici del giornale socialista N\u00e9pszava che si concluse con diversi morti e decine di feriti, i dirigenti del partito furono arrestati con la tacita connivenza del governo, al fine tra l'altro di placare i timori dell'Intesa. Una simile strategia imped\u00ec la posizione di sfruttare appieno la attivit\u00e0 di debolezza del governo: il partito aveva pianificato una rivolta finalizzata a un colpo di stato sull'esempio della rivolta spartachista in Germania, ignorando il consiglio di Mosca, e il piano si rivel\u00f2 un disastro. L'arresto e il successivo maltrattamento di alcuni esponenti in prigione, tuttavia, accrebbero la popolarit\u00e0 degli insorti. La stampa comunista continu\u00f2 nel frattempo a circolare in maniera clandestina. Il 21 febbraio si tenne davanti al Parlamento una grande manifestazione di sostegno al partito socialista, anche se il governo non approfitt\u00f2 di questa circostanza per riguadagnare la popolarit\u00e0 perduta. I ministri socialisti erano contrari alla repressione dei comunisti come richiesto dallo stato maggiore della polizia e temevano per il destino della missione della Croce Rossa ungherese, composta da socialisti e arrestata in Russia per rappresaglia. Il 22 febbraio il governo, su richiesta dei ministri socialisti, ripristin\u00f2 la legge che durante la guerra aveva permesso l'internamento di quanti erano ostili allo Stato. Nel frattempo, le speranze dell'esecutivo di ottenere l'aiuto tanto atteso dalle potenze vittoriose erano illusorie.\nLa situazione di crisi continu\u00f2 e l'arrivo della semina scosse le campagne, dove i comunisti denunciarono la mancanza di cambiamenti e il mantenimento dei proprietari terrieri e incoraggiarono i contadini a impossessarsi della terra. Il governo, senza una forza armata leale, non poteva opporsi alla crescente occupazione della terra da parte dei contadini, e le sue misure di riforma apparivano scarse, interessando solo 2.700 proprietari terrieri. All'inizio di marzo, non raggiungendo un accordo con l'Intesa aumentarono i territori occupati dai paesi vicini e l'assenza di misure di socializzazione da parte del governo fece s\u00ec che la corrente radicale dei socialisti aumentasse il loro potere a spese dei moderati, che avevano padroneggiato fino ad allora. Il 3 marzo, il consiglio della capitale ammise nuovamente i comunisti, segno dell'indebolimento dei socialisti nel corpo; di fronte al crescente potere dei circoli di sinistra in tutto il paese, il Consiglio dei ministri si trov\u00f2 impotente, considerando che alcune volte si verificarono casi di insubordinazione. Il 13 marzo la polizia della capitale, ultimo corpo ancora fedele al gabinetto, ammise la presenza dei soldati nelle strade cittadine. Con proteste quasi incessanti da parte di vari gruppi - disoccupati, soldati, vedove di guerra, ecc. - l'esecutivo cerc\u00f2 di rafforzare la sua posizione bandendo finalmente le elezioni per il 13 aprile e facendo affidamento sull'approvazione popolare delle sue misure.\nCreazione della repubblica sovietica.\nProclamazione della repubblica.\nA met\u00e0 marzo, il governo aveva perso ogni sostegno significativo: invece di affiancarsi alla posizione di K\u00e1rolyi, l'Intesa chiese una nuova cessione territoriale (diverse perdite in termini di chilometri quadrati erano accadute dall'autunno dello scorso anno, a causa delle promesse dei paesi vicini dell'Intesa fatte durante la guerra) volte a favorire la creazione di una striscia neutrale tra le truppe rumene e ungheresi, tra l'altro parte di un piano di intervento fallito nella guerra civile russa. La nuova frontiera coincideva in sostanza con quella promessa alla Romania nel trattato di Bucarest con il quale era entrata nella guerra mondiale. In seguito alla presentazione della nota Vyx al governo di K\u00e1rolyi (20 marzo 1920), con cui si richiedeva la concessione di alcune porzioni di territorio a scapito della Romania e in favore dell'Ungheria, il gabinetto decise di respingerla, rassegnare le dimissioni e cedere il potere a un nuovo governo socialista, che contava sulle simpatie del proletariato internazionale e permetteva al paese di far fronte alle richieste dell'Intesa. K\u00e1rolyi ammise che la sua politica di riavvicinamento con l'Intesa era fallita, ma non rivel\u00f2 che il progetto del gabinetto era quello di mantenere K\u00e1rolyi come presidente e formare un nuovo consiglio socialdemocratico; tuttavia, in contemporanea, lo stato maggiore militare approv\u00f2 il sostegno ai comunisti, confisc\u00f2 i veicoli dei ministri e in seguito cedette ai comunisti il controllo della guarnigione della capitale. Di fronte alla presa del comando della citt\u00e0 da parte di Pog\u00e1ny e della guarnigione, la polizia non oppose alcuna resistenza. S\u00e1ndor Garbai annunci\u00f2 alla formazione del consiglio operaio di un governo sovietico composto da socialisti e comunisti e, la sera stessa, intim\u00f2 le dimissioni di K\u00e1rolyi, che accett\u00f2 la richiesta, convinto della necessit\u00e0 di cedere il posto a un gabinetto di sinistra per essere in grado di opporsi all'Intesa. I socialisti avevano inviato una delegazione alla prigione per trattare con gli esponenti comunisti, che si dimostrarono a favore dell'ipotesi di costituzione di un esecutivo di coalizione social-comunista. Per raggiungere questo accordo, il governo rilasci\u00f2 i comunisti fatti prigionieri a febbraio. Nonostante la maggiore forza dei socialisti, si accettarono le richieste dei comunisti, compresa l'istituzione di un sistema di consigli, l'abolizione della propriet\u00e0 privata e la proclamazione della dittatura del proletariato.\nIl 21 marzo 1919, il consiglio dei lavoratori, con nuovi poteri legislativi, ricevette la notizia dell'unione del Partito comunista (guidato da B\u00e9la Kun) e del Partito socialdemocratico e proclam\u00f2 la Repubblica Sovietica ungherese praticamente senza sparare un sol colpo. K\u00e1rolyi, che non era stato informato dei negoziati tra socialisti e comunisti nonostante gli eventuali consigli, ha rifiutato in linea di principio di dimettersi, anche se alla fine ha ceduto.\nComposizione del nuovo gabinetto di governo.\nLa stessa notte in cui Kun fu rilasciato, si riun\u00ec presso l'ex quartier generale dei socialdemocratici per discutere della formazione di un gruppo di governo. Questo comprendeva due commissari comunisti, mentre il resto, per favorire una pi\u00f9 fluida collaborazione, era perlopi\u00f9 socialista con vari vice-commissari comunisti. Kun era responsabile del portafoglio degli affari esteri, mentre l'altro commissario comunista operava presso il ministero dell'Agricoltura. Dei 33 commissari e vice commissari che in origine formarono il nuovo consiglio direttivo, 14 erano comunisti, ma 12 di loro erano vice commissari (la maggior parte era invece socialista). Il governo includeva il ministro per la Rutenia, segno dell'intenzione di lottare per il mantenimento di quell'unit\u00e0 territoriale in mano magiara. Molti dei nuovi leader avevano partecipato in prima persona alla rivoluzione d'ottobre in Russia o erano diventati comunisti nei campi di prigionia russi. Sebbene ufficialmente presieduto da Garbai, un esponente sindacale, Kun appariva di certo la figura di spicco del Consiglio direttivo della nuova repubblica.\nUnione di socialisti e comunisti.\nL'unione dei comunisti con il PSD venne criticata all'estero soprattutto da Vladimir Lenin, il quale aveva altres\u00ec espresso perplessit\u00e0 sulla scelta di imitare i programmi adottati in Russia senza adattarli al contesto magiaro. Il nuovo partito, originariamente chiamato Partito Socialista Ungherese, fu poi ribattezzato \"Partito Social-Comunista dei Lavoratori Ungheresi\".\nLa convivenza tra i gruppi non fu facile: pur essendo il ramo socialista incline a compiere concessioni ideologiche, la frangia pi\u00f9 moderata, in cui figurava il futuro primo ministro Gyula Peidl, chiese gi\u00e0 in data 2 maggio l'abolizione della Repubblica Sovietica. In realt\u00e0, solo la sinistra e il centro del partito socialista parteciparono attivamente alla coalizione, ma la principale differenza tra i due movimenti, tuttavia, non rigurdava gli obiettivi, bens\u00ec le modalit\u00e0 di esecuzione finalizzate al raggiungimento. Dopo la caduta della repubblica in agosto, le differenze tra socialisti e comunisti in relazione alla responsabilit\u00e0 del fallimento si fecero pi\u00f9 acute.\nPrimi provvedimenti legislativi.\nIl primo comunicato del nuovo governo, un misto di nazionalismo disperato e marxismo, fece s\u00ec che molte persone contrarie a quest'ultimo venissero a sostenere il nuovo governo socialista. Di fronte all'alternativa di dover accettare l'ultimatum di Vyx, molti decisero di sostenere il comunismo, cercando di preservare l'unit\u00e0 territoriale del paese. Parte del sostegno popolare al regime appena sorto veniva dalla speranza che il governo comunista di Mosca, che avanzava in Ucraina di fronte ai suoi nemici interni e alle forze dell'Intesa, l'avrebbe sostenuto.\nCostituzione, consigli e sistema di governo.\nPochi giorni dopo, il 3 aprile, il Consiglio direttivo proclam\u00f2 l'emanazione di una nuova Costituzione temporanea, nella quale si riconosceva nelle sue azioni responsabile nei confronti di un nuovo Congresso nazionale, posto all'apice di un sistema di consigli eletti a suffragio quasi universale: la legge suprema garantiva i diritti civili (assemblea, espressione), sociali (istruzione gratuita) e culturali (riconoscimento della cultura e della lingua delle minoranze). In pratica, tuttavia, il nuovo governo ag\u00ec in modo autoritario, come \"la dittatura di una minoranza attiva, a nome del proletariato fondamentalmente passivo\". Il potere era concentrato nel Consiglio direttivo e in alcune entit\u00e0 ad esso favorevoli. Le elezioni dei consigli minori che, a loro volta, avevano eletto il Congresso nazionale, si svolsero il 7 aprile con una lista unica, senza la presenza dell'opposizione, nonostante la possibilit\u00e0 giuridica che essa potesse presentarsi. Ben presto, anche questi consigli furono rimossi dal potere locale da delegati del governo, i quali detenevano il potere reale.\nNonostante i limiti delle elezioni del consiglio, il Congresso nazionale, incontratosi in sede comune per la prima volta il 14 giugno, fin\u00ec per presentare al Consiglio direttivo una critica cos\u00ec dura che ne cost\u00f2 lo scioglimento e il passaggio dei suoi poteri a un comitato permanente favorevole.\nRelazioni internazionali.\nRelazioni con Mosca.\nLa repubblica ricevette qualche sostegno finanziario e consigli da Mosca ma, considerata di interesse secondario rispetto alla Germania, non ricevette la presenza di alcun prominente bolscevico russo, nonostante le richieste di Kun. Budapest aveva comunicazioni telegrafiche con la Russia, ma i suggerimenti dei comunisti russi spesso non ricevevano ascolto in terra magiara.\nNegoziati con l'Intesa.\nDopo aver rifiutato di negoziare con K\u00e1rolyi, la proclamazione della repubblica sovietica fece s\u00ec che l'Intesa si affrettasse a inviare un rappresentante per dialogare con Kun. La richiesta di Kun all'ambasciatore italiano in Jugoslavia, di passaggio in quel momento a Budapest, di discutere le controversie territoriali secondo il principio di autodeterminazione con un rappresentante dell'Intesa, port\u00f2 all'invio di Jan Smuts all'inizio di aprile, nonostante l'opposizione francese. Nonostante la presenza del generale sudafricano, le potenze continuarono a non riconoscere il governo sovietico ungherese.\nJan Smuts arriv\u00f2 nella capitale ungherese il 4 aprile e invit\u00f2 al loro treno i curatori del popolo, che non erano partiti durante la loro permanenza in citt\u00e0. Durante i colloqui, il presidente della repubblica, S\u00e1ndor Garbai, Kun e il socialista Kunfi rappresentavano l'Ungheria, che chiedeva una pace senza annessioni o compensazioni e l'autodeterminazione delle nazionalit\u00e0 del paese. Smuts, da par sua, offriva il tracciamento di una linea di demarcazione pi\u00f9 favorevole agli ungheresi, invece di quella imposta nella nota Vyx, e la creazione di un'ampia fascia neutrale che sarebbe stata occupata dalle truppe dell'Intesa: con la nuova mappa, le principali citt\u00e0 dell'est risultavano tornate in mano ungherese. Smuts asser\u00ec inoltre che la linea non sarebbe stata considerata una demarcazione definitiva, promise la fine dell'embargo al paese e ribad\u00ec il suo invito a Budapest a partecipare alla conferenza di pace. Kun si oppose al ritiro a est, citando la mancanza di controllo governativo delle truppe della Transilvania e l'impopolarit\u00e0 della mossa costituita dalla formazione di una zona neutrale. Il politico si spinse pure oltre, presentando una controproposta basata sullo schema dell'armistizio di Belgrado, che Smuts si rifiut\u00f2 di vagliare. La posizione di Kun si rivel\u00f2 inaccettabile per Smuts, che lasci\u00f2 Budapest per Praga il giorno successivo. Lo stesso giorno, il vice commissario alla Difesa, Tibor Szamuely, ordin\u00f2 che fosse fatta propaganda tra le truppe cecoslovacche e rumene per cercare di impedire loro di opporsi al nuovo esercito proletario, con scarso effetto.\nAl suo ritorno da Budapest, Smuts si interfacci\u00f2 con i capi di Stato austriaci e cecoslovacchi e li inform\u00f2 del fallimento dei negoziati. Immediatamente dopo, il 7 aprile, il ministro della Difesa cecoslovacco ordin\u00f2 un attacco all'Ungheria, sebbene il maresciallo Ferdinand Foch (impegnato in quel frangente con il disegno di un'altra linea di demarcazione tra Polonia e Lituania) diede un contrordine il giorno successivo, mentre ordinava alle forze sotto il comando francese nel sud di mantenere le posizioni difensive e fermare la loro avanzata verso nord. Da parte loro, le autorit\u00e0 magiare valutarono l'opportunit\u00e0 di proclamare un riarmo o continuare il reclutamento su base volontaria, in assenza di un'alleanza militare formale con il governo di Mosca.\nScontri con paesi vicini e corsa al riarmo.\nPrime fasi.\nKun sciolse immediatamente i consigli dei soldati, nonostante il sostegno che gli avevano riservato alla salita al potere, e furono nominati commissari politici e tribunali militari rivoluzionari per cercare di mettere ordine nelle forze armate disorganizzate. I battaglioni operai e le brigate internazionali vennero spediti al fronte e, sostenendo costi enormi, il governo riform\u00f2 l'esercito, che durante la primavera e l'inizio dell'estate riusc\u00ec a recuperare parte dei territori perduti. Questo obiettivo di recupero territoriale ebbe la quasi totale approvazione dell'opinione pubblica, a differenza delle misure di politica interna. Alla fine di marzo, tuttavia, il numero delle truppe appariva ancora insufficiente: Budapest disponeva di appena 18.000 uomini per affrontare i 40.000 cecoslovacchi, altrettanti per affrontare 35.000 rumeni e 13.000 uomini per affrontare a sud 72.000 francesi e serbi.\nAnche se la maggioranza dei contadini avesse ignorato alle richieste di sostegno del nuovo governo, non fu lo stesso per i contadini profughi dei territori occupati dai paesi vicini, specialmente quelli del Banato e della sponda orientale del Tibisco, che tra l'altro avevano in passato combattuto anche operazioni belliche al fianco dell'Armata Rossa. La spina dorsale dell'esercito era composta da contadini, anche se si contavano alcune unit\u00e0 di operai che, sebbene si distinsero positivamente nelle prime settimane di guerra, diedero pi\u00f9 tardi luogo a casi di insubordinazione. Nonostante i proclami internazionalisti del governo, il grosso dei soldati e degli ufficiali combatteva per interessi patriottici.\nAnche un numero significativo di vecchi ufficiali dell'esercito austro-ungarico e rifugiati della classe media si un\u00ec al nuovo esercito, non per simpatia per l'ideologia del regime, ma perch\u00e9 si offriva la possibilit\u00e0 di riconquistare territori perduti. Le ragioni alla base della partecipazione all'armata sovietica erano riassumibili in tre elementi: idee nazionaliste di difesa della patria, oltre che interessi personalistici nel recupero delle proprie abitazioni; grandi opportunit\u00e0 per una rapida promozione in un esercito nuovo di zecca dal quale gli alti ufficiali del vecchio erano stati congedati durante le due repubbliche; necessit\u00e0 di sussistenza in assenza di occupazione e formazione per un altro impiego. Il giovane progetto appena avviato dai palazzi di governo veniva percepito come una fonte di resistenza nazionale contro il tradizionale pacifismo della repubblica democratica. Vari magiari combatterono con determinazione in maggio e giugno, fino a spingere l'evacuazione forzata della Slovacchia da parte di Clemenceau, a quel punto molti di loro abbandonarono a una delle organizzazioni controrivoluzionarie come l'esercito nazionale di Mikl\u00f3s Horthy o altri distaccamenti di ufficiali, provando ad allontanarsi dal governo di Kun.\nA bene vedere, il sentimento anticomunista dei paesi vicini veniva addotto come pretesto per giustificare l'espansione territoriale. La Jugoslavia, soddisfatta dell'occupazione della Baranja e di fronte alla Romania per la spartizione del Banato, si astenne dal confrontarsi con il governo di Budapest.\nProsecuzione dei combattimenti.\nSconfitta in Transilvania nel mese di aprile.\nFino alla fine di aprile, le sette divisioni rumene, composte da pi\u00f9 di 50.000 uomini, affrontarono unit\u00e0 pi\u00f9 piccole della neonata Armata Rossa. In Transilvania le autorit\u00e0 rumene avevano reclutato due divisioni, la 16\u00aa e la 19\u00aa, con soldati locali, principalmente rumeni e sassoni - membri della minoranza tedesca nella regione - gi\u00e0 a febbraio, rafforzandole dopo la proclamazione del Repubblica sovietica a Budapest. In aprile furono create ulteriori divisioni, la 20\u00aa e la 21\u00aa: a met\u00e0 aprile, il comando rumeno disponeva di 64 reggimenti di fanteria, 28 compagnie di cavalleria, 192 batterie di artiglieria, un treno blindato, 3 squadroni di aerei e 2 societ\u00e0 di ingegneria, che gli conferivano una superiorit\u00e0 numerica rispetto alle forze magiare, composte da 35 battaglioni di fanteria, 20 batterie, 2 squadroni di aeroplani, 3 o 4 treni corazzati e qualche membro della cavalleria. In pi\u00f9, questa seconda fazione non disponeva del suo esercito al completo, considerati gli scontri che si stavano svolgendo a sud con i serbi.\nLa mancanza di un'offensiva sovietica russa nel Dnestr dopo la cattura di Odessa e la formazione di una linea difensiva lungo di essa da parte delle truppe dell'Intesa evacuate da questa citt\u00e0 facilitarono l'attacco rumeno alle linee ungheresi mentre le retrovie erano coperte. Il cambio di casacca di alcune unit\u00e0 sovietiche in Ucraina imped\u00ec l'attacco alla Romania; incapace di stringere un patto con l'Intesa, di revocare il suo blocco o di coordinare le azioni militari con i russi, il governo di Budapest era in gravi difficolt\u00e0, tormentato sia da unit\u00e0 rumene che cecoslovacche, che stavano avanzando verso il distretto minerario di Salg\u00f3tarj\u00e1n.\nDopo aver concentrato le proprie forze nella parte settentrionale della linea, i rumeni sferrarono una fruttuosa offensiva il 16 aprile, raggiungendo quattro giorni dopo Nagyv\u00e1rad e tre d\u00ec pi\u00f9 tardi Debrecen. Il 21 si fermarono per riorganizzarsi, dando invece agli osservatori esterni l'impressione che non avrebbero oltrepassato la linea tracciata dall'Intesa; lo stesso giorno, gli ungheresi avevano riorganizzato il comando del fronte per cercare di fermare l'assalto rumeno e compensare il morale basso e la scarsa disciplina dei loro uomini. I commissari politici delle unit\u00e0 persero il controllo delle operazioni militari e il capo di stato maggiore del fronte, Aur\u00e9l Stromfeld, chiese l'invio di ulteriori ufficiali e sottufficiali. L'avanzata rumena, che continu\u00f2 senza il permesso di Parigi, svent\u00f2 i piani di controffensiva del comando magiaro: il 30 del mese, le forze rumene avevano raggiunto il fiume Tibisco su quasi tutto il fronte e stavano procedendo ad assicurarsi il predominio nella zona. Dopo aver rinforzato il fronte con nuovi reggimenti giunti da Budapest e da altre citt\u00e0 industriali, gli ungheresi riuscirono a contrastare i rumeni a Szolnok e ad arrestare la loro avanzata sul fiume Tibisco. Nondimeno, il governo prese in considerazione la resa, consapevole di non avere forze sufficienti per fermare un'ulteriore offensiva aizzata dai rumeni. Le voci secondo cui i rumeni non si erano fermati e stavano avanzando verso la capitale si diffusero il 2 maggio, sebbene infondate; in attesa di rinforzi, riluttanti a disperdere le loro truppe mentre la minaccia russa in Ucraina si acuiva, incapaci di assicurarsi uomini dalle potenze con cui dare un aspetto internazionale alla marcia su Budapest e non disposti ad assistere alla formazione di un governo forte in Ungheria prima del disegno della frontiera comune, i rumeni fermarono la loro avanzata tra il 2 maggio e il 19 luglio. Le unit\u00e0 rumene, tuttavia, avevano subito poche defezioni (circa 600 morti e 50 feriti) nell'offensiva di aprile che li aveva condotti al fiume: ad alcuni soldati fu ordinato di procedere verso est. Va detto che la speranza del Consiglio direttivo non era quella di ottenere una vittoria militare sui paesi vicini, ma piuttosto che lo scoppio della rivoluzione internazionale (in Germania o in Austria) o un'eventuale decisione di Mosca da attaccare una delle potenze confinanti con l'Ungheria avrebbero reso pi\u00f9 concreta la probabilit\u00e0 di ottenere i soccorsi necessari.\nVittoria in Slovacchia e successivo ritiro.\nContemporaneamente, al nord, si stava procedendo all'offensiva cecoslovacca, che il 2 maggio aveva portato i magiari a raggiungere Miskolc; il 10 maggio inizi\u00f2 una controffensiva ungherese che scacci\u00f2 l'avversario al fiume Ipoly. Il 19 maggio, le unit\u00e0 ungheresi presero P\u00e9terv\u00e1s\u00e1ra e il 21 Miskolc, comportando una crescita del morale delle truppe. Il 26 i comandanti cominciarono a pianificare la fase successiva dell'offensiva, rivolta al triplice confine con la Cecoslovacchia e la Romania, con il duplice obiettivo di cercare di entrare in contatto con le unit\u00e0 sovietiche russe e di prendere il controllo di un'area geografica che avrebbe potuto poi scatenare un attacco contro le forze rumene in Transilvania. Le operazioni iniziarono il 29 del mese, con un attacco lungo tutto il fronte e a giugno le unit\u00e0 cecoslovacche dovettero ritirarsi ulteriormente a causa dell'avanzata delle truppe ungheresi. Il 5 le forze magiare stavano gi\u00e0 combattendo nei dintorni di Ko\u0161ice, mentre il comando ungherese studi\u00f2 i preparativi per l'attacco a est, senza abbandonare il fronte settentrionale; nonostante le vittorie, le unit\u00e0 cecoslovacche non erano state definitivamente battute, in virt\u00f9 della scelta tattica dello stato maggiore magiaro di procedere secondo una precisa linea di avanzamento che esponeva comunque a rischi poco prevedibili.\nIl 7 del mese, ad ogni modo, il primo ministro francese Georges Clemenceau, chiese la fine dell'offensiva nel nord contro i cecoslovacchi, mentre il 10 Kun promise di fermare l'avanzata, un giorno prima dell'arrivo delle truppe francesi a Bratislava (). Il 13, un ultimatum emesso da Clemenceau al governo ungherese annunci\u00f2 la disposizione del confine settentrionale, chiese il ritiro delle forze ungheresi a sud di esso e promise in cambio il ritiro delle unit\u00e0 rumene a est. Il 19 il governo accett\u00f2 la proposta che Kun sottoponeva alle richieste di Parigi, nonostante il desiderio dei capi militari di continuare a muoversi verso nord-ovest. Il 24 fu ordinato un cessate il fuoco e il 30 un ritiro. Dopo aver sottratto 2.836 km\u00b2 al nemico, il Consiglio direttivo impose il ritiro delle forze sulle linee tenute a maggio. Il ritiro dalla Slovacchia demoralizz\u00f2 le truppe e numerosi ufficiali, che si erano uniti alle forze comuniste per ragioni nazionaliste. La campagna era costata circa 400.000 vittime alle forze ungheresi secondo le stime francesi: a dirla tutta, l'avanzata ungherese aveva ormai perso la sua vitalit\u00e0 e sarebbe stato difficile mantenere il ritmo dell'offensiva. Il ritiro port\u00f2 alle dimissioni di diversi alti ufficiali, tra cui il colonnello Stromfeld, che rifiut\u00f2 l'abbandono dei territori popolati perlopi\u00f9 da comunit\u00e0 magiare.\nRipresa dei combattimenti ad est e sconfitta definitiva.\nLe autorit\u00e0 rumene, dopo due settimane di silenzio, risposero alla promessa del presidente francese di chiedere la smobilitazione dell'Armata Rossa ungherese prima del ritiro dai territori presi ad aprile. Il 10 luglio inizi\u00f2 una nuova campagna contro le forze rumene a est, che erano superiori per numero, disciplina e armi alle unit\u00e0 ungheresi. L'11 il governo ungherese chiese che fosse mantenuta la promessa di ritiro rumeno, che Parigi rifiut\u00f2 il 14 per quella che considerava una violazione dell'armistizio di Budapest. Clemenceau, avendo rifiutato di ordinare il ritiro rumeno atteso dalle autorit\u00e0 di Budapest, decise di realizzarlo con la forza. Il 12 fu dichiarata la leva militare obbligatoria e cominciarono a dispiegarsi le forze ritirate dal nord, gi\u00e0 in piena disintegrazione interna.\nLe operazioni iniziarono il 20 luglio la vigilia di una manifestazione sindacale europea a favore del governo a Budapest fu un fallimento. Il governo controrivoluzionario di Seghedino comunic\u00f2 il piano di attacco ungherese ai comandanti rumeni: malgrado le incomprensioni, gli ungheresi attraversarono il Tibisco e continuarono ad avanzare fino al 23 luglio, i rumeni contrattaccarono il giorno successivo. Le forze ungheresi cominciarono a ritirarsi il 26 e il giorno successivo tornarono alle posizioni che occupavano prima dell'inizio dell'offensiva. Entro il 30, le unit\u00e0 rumene avevano stabilito le loro prime posizioni oltre il Tibisco e stavano avanzando inarrestabilmente verso la capitale ungherese. Il governo sovietico russo non poteva fermare questa volta i rumeni, come aveva fatto a maggio tramite un ultimatum. Gli ungheresi, che avevano dovuto sciogliere alcune unit\u00e0 gi\u00e0 prive di valore militare oltre ad affrontare la disobbedienza di altre, mancavano di riserve. Le forze di Budapest si stavano ritirando allo sbando, tanto che, il giorno successivo, la situazione militare si fece disperata in virt\u00f9 dell'attacco rumeno lungo tutto il fronte. I dirigenti magiari valutarono la possibilit\u00e0 di lasciare l'esecutivo e formarne uno meno radicale e pi\u00f9 gradito all'Intesa, sperando che ci\u00f2 costringesse i romeni a fermare l'offensiva; questa possibilit\u00e0 non and\u00f2 in porto, ma la disgregazione delle unit\u00e0 imped\u00ec il contrattacco e il ripristino della linea del Tibisco come statuito dal Consiglio dei ministri. Quella notte la 6\u00aa divisione rumena era a meno di due chilometri da Szolnok, un punto strategico localizzato lungo il Tibisco, mentre altre unit\u00e0 espugnarono Tokaj e Tarcal a nord. Budapest ordin\u00f2 una controffensiva nonostante il basso morale delle truppe, contrarie a tale misura, e fece un ultimo appello al proletariato internazionale perch\u00e9 cercasse, a tutti i costi, di fermare l'avanzata rumena. Entro il 1\u00ba agosto, una fetta consistente dei combattenti ungheresi aveva lasciato la linea del fiume, malgrado alcuni decisero di propria iniziativa di effettuare un attacco finale a Szolnok, tra l'altro fruttuoso, ma che comunque non arrest\u00f2 l'avanzata rumena sul resto la parte anteriore. Quel giorno, le unit\u00e0 rumene avanzarono di trenta chilometri, incontrando scarsa resistenza.\nNonostante la riluttanza jugoslava a partecipare alle operazioni contro Budapest, la pressione dell'Intesa alla fine costrinse Belgrado ad accettare di unirsi alla coalizione. La ripresa degli scontri sul fronte rumeno, la rapida sconfitta ungherese, lo sciopero totale dei lavoratori in Jugoslavia il 21 luglio contro l'intervento e la concessione di parte del Banato alla Romania da parte dell'Intesa, fecero s\u00ec, tuttavia, che la Jugoslavia non partecip\u00f2 alle fasi pi\u00f9 critiche vissute dall'esecutivo sovietico.\nMisure economiche e sociali e crisi interna.\nImpegnato nell'avvicinare il popolo ad assumere i tratti tipici di una societ\u00e0 socialista nonostante la guerra con i paesi vicini, il governo avvi\u00f2 l'iter di approvazione di profonde riforme e misure contro coloro che considerava nemici di classe, spesso seguendo ciecamente il modello russo, evento che fece perdere diversi consensi. Queste misure progressiste e la loro applicazione autoritaria alienarono le classi privilegiate, senza con ci\u00f2 accattivarsi le simpatie del proletariato urbano o dei contadini poveri. Il tentativo del nuovo governo di cambiare profondamente il modo di vivere e il sistema di valori della popolazione si rivel\u00f2 un fiasco clamoroso. Lo sforzo di convertire l'Ungheria che ancora presentava degli strascichi del periodo asburgico in una societ\u00e0 marxista non ebbe successo a causa di una serie di elementi, ovvero mancanza di tempo, di personale amministrativo e organizzativo esperto, nonch\u00e9 inesperienza, sia politica che economica, in alcune delle attivit\u00e0 di manovra. L'obiettivo del governo era duplice: da un lato risolvere i problemi sociali da un approccio marxista e, dall'altro, eliminare allo stesso tempo ogni possibile opposizione e garantire la sopravvivenza della dittatura del proletariato. \nA differenza della politica estera della repubblica, dominata da Kun, fu la maggioranza socialista del Consiglio direttivo a indirizzare il grosso delle misure di politica interna.\nPromozione della cultura e controllo della stampa.\nSi esegu\u00ec un intenso sforzo per migliorare il livello culturale della popolazione; i teatri vennero nazionalizzati e la maggioranza dei loro biglietti risultavano controllati dal Commissariato dell'Istruzione, incaricato di consegnarli agli operai a prezzi ridotti. Lo stesso accadde con cinema e musei, che sono stati socializzati. La nazionalizzazione di artisti, scrittori e attivit\u00e0 artistiche, tuttavia, ha portato a critiche di spreco e cattiva gestione. A met\u00e0 giugno, l'ambizioso piano culturale del governo entr\u00f2 in crisi, affront\u00f2 la critica delle campagne e apr\u00ec un buco nell'erario del paese.\nSi limit\u00f2 fortemente la libert\u00e0 di stampa e fu chiuso un gran numero di case editrici per motivi politici, invero gi\u00e0 in affanno nella tarda primavera a causa della carenza di carta. I conflitti con il sindacato dei giornalisti portarono al suo scioglimento per imposizione dell'esecutivo.\nPolitiche giovanili.\nLe misure verso le fasce giovanili, diversamente da altre riforme, ricevettero poche critiche e si basarono sulle moderne pubblicazioni pedagogiche. Lo stigma dei bambini naturali (nati fuori dal matrimonio) fu eliminato, furono approvati controlli medici gratuiti per i bambini, si incoraggi\u00f2 l'igiene in spazi medici e si nazionalizzarono sia i bagni pubblici sia le terme e, in un secondo momento, pure i bagni privati. Fu creato un programma di alloggi nel paese per i bambini delle famiglie povere della citt\u00e0 e ai consigli si affid\u00f2 la supervisione della loro salute. Entr\u00f2 inoltre in azione un programma di tutor specializzati per bambini disabili per scuole e moderne istituzioni per il trattamento di persone con problemi mentali. Si tent\u00f2 di delineare un progetto globale di reintroduzione dei minori asociali, che non fu realizzato per mancanza di tempo.\nIstruzione e religione.\nLe istituzioni educative andarono nazionalizzate il 29 marzo e centralizzate con l'obiettivo di migliorarne l'utilizzo attraverso la pianificazione. Si prov\u00f2 ad avviare un programma per modernizzare e ridefinire il programma scolastico e migliorare l'uso delle strutture disponibili. Delle giornate di festa furono dedicate alla stampa di nuovi manuali, in parte propagandistici, e al miglioramento del personale docente. In concomitanza a tale evento, inizi\u00f2 anche un programma di indottrinamento marxista che non pot\u00e9 terminare a causa della caduta della repubblica sovietica. Nonostante la preoccupazione del governo per il personale docente, questi erano generalmente ostili o passivi nei confronti del nuovo regime. Il Commissariato dell'Istruzione dovette abolire i consigli studenteschi, che avevano portato a notevoli attriti con il corpo docente nelle loro attivit\u00e0 rivoluzionarie, e l'istituzione dell'insegnamento dell'educazione sessuale, introdotta frettolosamente.\nLa religione costitu\u00ec un'altra grossa grana: la nazionalizzazione delle scuole private e religiose (70% di quelle del Paese) e la soppressione dei simboli e delle attivit\u00e0 religiose nelle scuole accentu\u00f2 il rifiuto di quegli insegnanti nei confronti del Consiglio direttivo. Nonostante la difesa della facolt\u00e0 individuale della libert\u00e0 di culto in privata sede e la mancata requisizione della propriet\u00e0 della chiesa, la controversia, con un'immagine basata su casi di eccessi, volse in chiave negativa per il governo.\nRiforme sociali e sanitarie.\nIl programma sociale si caratterizzava sulla scia di quello culturale: vi era grande ambizione negli obiettivi da perseguire, considerando la profondit\u00e0 dei problemi a cui si intendeva ovviare, ma la carenza di personale e dei mezzi per realizzarli risult\u00f2 troppo grande, oltre a dimostrarsi insostenibili i costi, considerando la grave crisi del dopoguerra.\nI titoli nobiliari furono aboliti. Si proclam\u00f2 l'obbligo di lavoro e fu istituito un sistema di assistenza sociale per i disoccupati, che port\u00f2 alla bancarotta dello Stato. Cos\u00ec il governo cerc\u00f2, con entusiasmo ma scarso successo e grandi costi, di combattere il grave problema della disoccupazione.\nIl governo approv\u00f2 misure di miglioramento umanitario e sociale, propagandate sia sulla stampa - obbligata a farlo - sia in una innovativa campagna pubblicitaria a cartelloni alla quale parteciparono importanti artisti dell'epoca. Si viet\u00f2 temporaneamente la vendita e il consumo di alcolici, ritenuti dannosi, ma la pressione delle campagne costrinse a ridurne la portata il 23 luglio. Si tent\u00f2 anche di eliminare la prostituzione; il divorzio fu facilitato e fu proclamata l'uguaglianza legale per le donne. La propaganda controrivoluzionaria utilizz\u00f2 con grande successo sul campo la falsa accusa che il governo intendeva \"socializzare le donne\".\nAnche alcuni medici si prodigarono a sostenere l'ambizioso programma di miglioramento della salute che si intendeva porre in atto: Gli ospedali, tutti nazionalizzati, cos\u00ec come le industrie farmaceutiche, rimasero sotto controllo medico, nonostante i tentativi di trasferire la loro gestione a rappresentanti politici, che il governo respinse. Il diverso trattamento per classe sociale fu abolito negli ospedali e i reparti privati iniziarono a ospitare i malati pi\u00f9 gravi. La differenza nella sepoltura era proibita e il suo costo si standardizz\u00f2 per tutti i cittadini.\nIl provvedimento pi\u00f9 rifiutato nelle citt\u00e0 e che caus\u00f2 maggiore corruzione riguard\u00f2 la socializzazione degli alloggi: poich\u00e9 quasi nessuno and\u00f2 costruito durante la guerra, si cerc\u00f2 di utilizzare quelli disponibili per ospitare la popolazione. Si istitu\u00ec una tassa per i proprietari non lavoratori, le cui case e mobili furono nazionalizzati, non per quelle dei lavoratori. In virt\u00f9 dei regolamenti confusi in materia, la commissione per gli alloggi si ingolf\u00f2 e dovette essere riformato all'inizio di aprile: nonostante i metodi duri di Tibor Szamuely per cercare di riformare la commissione (comprese minacce di morte o l'espulsione di 200.000 persone dalla capitale), porre fine agli abusi e alla corruzione e attuare la riforma, non riusc\u00ec. A luglio il sistema si rivel\u00f2 gi\u00e0 troppo costoso e incapace di porre fine al problema degli alloggi nella capitale.\nPolitica fiscale e del lavoro.\nL'atteggiamento del governo nei confronti dei salari dei lavoratori, che avevano il lavoro garantito dallo stato, \u00e8 passato dal cercare di applicare le vecchie aspirazioni sindacali al dover adattarsi alla dura realt\u00e0 della produzione in calo e di una forza lavoro senza incentivi a lavorare. Il governo abol\u00ec il lavoro a cottimo, stabil\u00ec una settimana lavorativa di 48 ore, aument\u00f2 i salari, introdusse l'assicurazione sociale obbligatoria e promise di garantire a ciascun lavoratore un lavoro. Le riforme sociali, come l'approvazione della giornata lavorativa di otto ore, servizi medici gratuiti, affitti pi\u00f9 bassi o salari pi\u00f9 alti, non placarono la popolazione. Queste misure, a lungo attese dai lavoratori, ebbero effetti controproducenti sulla produzione, che declin\u00f2; grazie a un impiego garantito, uno stipendio indipendente dalla produzione, gi\u00e0 membro della classe dirigente secondo la propaganda governativa, l'operaio ungherese medio smise di produrre al massimo. Ben presto l'inflazione annull\u00f2 gli aumenti salariali e si generarono carenze di alcuni articoli; il governo reag\u00ec cercando di ripristinare vecchie pratiche disapprovate dai lavoratori per cercare di riattivare la produzione, cosa che suscit\u00f2 dei tumulti su scala minore.\nLe tabelle salariali stabilite per i lavoratori agricoli li ponevano in una posizione di svantaggio rispetto a quelli urbani. L'inflazione e la scarsit\u00e0 di manufatti fecero s\u00ec che, sebbene i contadini godessero di redditi superiori a qualsiasi altro periodo della storia, questi non servirono loro ad acquistare pi\u00f9 prodotti di prima, ma meno.\nNonostante il miglioramento delle condizioni dell'assicurazione sociale dei lavoratori, l'applicazione delle misure governative \u00e8 stata disordinata e talvolta contraddittoria per tutto il periodo della repubblica sovietica, con continui cambiamenti.\nIl governo si preoccup\u00f2 altres\u00ec di calmierare i prezzi, sostituendo eventuali entrate fiscali dirette con un'imposta indiretta sui prezzi degli articoli. Anche una simile politica, finalizzata a preservare sempre un basso costo di alcune materie di prima necessit\u00e0, non sort\u00ec effetti efficaci per via dell'inflazione, della riduzione della produzione, del mercato nero e del blocco dell'Intesa, che limitava la quantit\u00e0 di materie prime disponibili.\nNazionalizzazioni e politica economica.\nIl governo sovietico nazionalizz\u00f2 le banche, le industrie e le miniere e le societ\u00e0 di trasporto con pi\u00f9 di venti lavoratori, che erano amministrate da commissari scelti dallo Stato e dai consigli, insieme a societ\u00e0 straniere, condomini, grandi magazzini o fattorie pi\u00f9 grandi di 57 ettari, portando al caos economico. I negozi con pi\u00f9 di dieci lavoratori furono nazionalizzati due giorni dopo, il 22 marzo, allo stesso modo degli alberghi, delle terme e delle compagnie di assicurazione. Gli appartamenti furono socializzati il 26 marzo, lo stesso giorno in cui le banche furono espropriate, nello specifico depositi d'oro, gioielli di un certo valore e valuta estera, mentre la quantit\u00e0 di denaro che poteva essere limitata giornalmente dai conti bancari fu limitata. Ben presto la maggior parte delle societ\u00e0 private finirono nelle mani dello Stato.\nI commissari incaricati della gestione delle fabbriche nazionalizzate, inesperti, non sono riusciti a impedire che la produzione declinasse rapidamente, come nelle miniere. Alla fine di aprile, il servizio ferroviario and\u00f2 ulteriormente ridotto a causa della mancanza di carbone: allo stesso modo, diversi alimenti di base dovettero essere razionati.\nSebbene le ampie misure di nazionalizzazione portassero ingenti entrate al nuovo governo, esso fall\u00ec nella sua amministrazione. Fu creata una vasta burocrazia per gestire le risorse nazionalizzate che, per mancanza di tempo, non pot\u00e9 applicarle al fine di migliorare la produzione nazionale. La produzione industriale nelle citt\u00e0 svantaggiate scese tra il 25% e il 75%, ma pure la diffusa corruzione di un regime in dissoluzione, i problemi monetari e il fallimento della politica agraria contribuirono al fallimento della gestione finanziaria sovietica. Il blocco dell'Intesa e la mala gestione finirono per affondare l'economia.\nPolitica agraria.\nIl Consiglio direttivo si trov\u00f2 ad affrontare anche delle questioni in ambito agrario: la suddivisione dei latifondi avrebbe ottenuto il sostegno della maggior parte dei contadini, ma allo stesso tempo ad un calo della produzione agricola, necessaria a rifornire le citt\u00e0 dove si trovava il grosso degli acquirenti. Dopo un primo momento di esitazione, fu deciso di non distribuire le propriet\u00e0, ma di trasformarle in cooperative nazionalizzate per i senza terra. Questa decisione era dovuta sia a motivi ideologici - la paura di creare un contadino proprietario ostile al comunismo - sia al desiderio e alla necessit\u00e0 di mantenere attivo il settore primario, fondamentale in Ungheria. Questa riforma burocratizzata inefficace, che non godeva del sostegno dei contadini, alla fine fall\u00ec e ridusse molto il sostegno al nuovo regime tra la popolazione rurale.\nIl mantenimento dei piccoli appezzamenti in mani private mentre le grandi aziende agricole venivano convertite in cooperative non soddisfaceva i diversi settori dei contadini: i pi\u00f9 ricchi intendevano acquistare pi\u00f9 terra con i soldi accumulati durante la guerra, possibilit\u00e0 frustrata dal governo decisione e che gener\u00f2 all'avversione per il regime e alla tendenza a mantenere i propri risparmi e prodotti in attesa della sua caduta; i contadini senza terra si trovarono trasformati in impiegati statali con redditi incapaci di far fronte all'inflazione e alla scarsit\u00e0 di beni, disposti ad accettare solo la vecchia moneta imperiale, sempre meno forte. I tentativi dello Stato di alleviare la situazione barattando alcuni oggetti con altri prodotti agricoli favorirono i contadini pi\u00f9 abbienti - quelli con eccedenze commerciali - provocando disillusione e antipatia degli agricoltori poveri nei confronti del governo.\nL'abolizione della tassa sui piccoli appezzamenti, decretata per attirare i piccoli contadini e incoraggiarne la cooperazione nell'approvvigionamento urbano, si dimostr\u00f2 controproducente; la misura infatti fece regredire il processo di nazionalizzazione di tali propriet\u00e0. Il provvedimento produsse anche l'indebolimento dei consigli nelle campagne, privati di fondi e costretti a recarsi a Budapest per finanziare le proprie attivit\u00e0. Un'altra misura disapprovata in agricoltura riguardava il mantenimento dei vecchi caposquadra e allevatori come consulenti tecnici - gli unici disponibili - per le nuove cooperative. Per i contadini, il nuovo regime li costrinse a lavorare per i vecchi padroni senza tentare di cambiare lo status quo, almeno in regioni dove non sembrava stessero semplicemente riprendendo le vecchie pratiche. Anche il personale inviato dal Commissariato all'agricoltura nelle aree rurali appariva estremamente carente, non aveva familiarit\u00e0 con il mondo rurale e spesso si lasciava andare a fenomeni di corruzione.\nL'attacco alle chiese e ai parroci in alcune localit\u00e0 o l'introduzione di una nuova moneta (il \"libro bianco\", perch\u00e9 stampato solo su un lato del disegno della banconota) accrebbero il malcontento delle fasce pi\u00f9 umili, legati alle tradizioni, che in alcune zone sfoci\u00f2 addirittura in ribellioni.\nUna misura finale, l'uso della forza e talvolta del terrore, per sopprimere le attivit\u00e0 controrivoluzionarie nelle campagne, fin\u00ec per eliminare ogni simpatia per il regime sovietico nell'ambito dell'agricoltura. Data la mancanza di approvvigionamento alimentare nelle citt\u00e0, il governo ordin\u00f2 massicce requisizioni di raccolti: nelle aree rurali, si impiegarono bande di giovanissimi militanti comunisti organizzati nei centri urbani, i cosiddetti \"Ragazzi di Lenin\". Le bande di Szamuely, a volte incontrollate nonostante il suo zelo, causavano paura e ostilit\u00e0 con le loro esazioni nelle regioni in cui era stata rilevata l'opposizione, causando un aumento del malcontento generale. I tentativi al governo e all'esercito di eliminare gli eccessi dei gruppi dei pi\u00f9 facinorosi non ebbero efficacia.\nComplessivamente, la mancata distribuzione delle propriet\u00e0 tra i contadini, le requisizioni e il ripristino dei prelievi resero i contadini ostili alla nuova repubblica, i quali innescarono una sequela di rivolte in scala pi\u00f9 o meno ridotta. Agli errori del governo si aggiunsero l'analfabetismo, la brutalit\u00e0 e l'ignoranza prevalenti nelle campagne dopo secoli di dominio aristocratico e l'influenza della Chiesa cattolica, che favor\u00ec l'ostilit\u00e0 verso il nuovo regime. In sintesi, la distanza tra un regime fondamentalmente cosmopolita e pi\u00f9 incline agli interessi urbani e la realt\u00e0 contadina, tradizionalmente ostile alle citt\u00e0 in generale, non favor\u00ec la fiducia nella repubblica sovietica.\nCorruzione.\nNel tempo, la corruzione sempre pi\u00f9 diffusa vanific\u00f2 gran parte delle misure ufficiali e dei tentativi di riforma: lo stesso esecutivo dovette ammettere il deterioramento della morale pubblica e privata, la mancanza di scrupoli per ottenere una vita migliore e il crescente nepotismo, favoritismo, fenomeni di abuso di autorit\u00e0 e casi di furto.\nPopolazione prima della repubblica sovietica.\nSettore primario.\nAll'inizio del XX secolo, l'Ungheria si presentava come una regione prevalentemente agricola e sottosviluppata: il 60% della popolazione era impegnata nel settore primario. Circa il 15% possedeva del terreno anche se non ci viveva, mentre un altro 20% erano lavoratori urbani, circa la met\u00e0 minatori e operai di fabbrica, mentre l'altra met\u00e0 lavorava nel settore dei servizi, che includeva lavoratori domestici e occasionali.\nIl rapporto dei contadini con la repubblica dipese fortemente e inevitabilmente dalla questione della propriet\u00e0 privata. Un decreto datato 3 aprile nazionalizzava propriet\u00e0 grandi e medie (appezzamenti di 75 acri o pi\u00f9) e le convertita in cooperative o fattorie statali, senza dunque ridistribuirle. Le reazioni a questo provvedimento sono difficilmente riassumibili: i pochi proprietari di aziende agricole colpite dall'esproprio (2-3% della popolazione rurale, seppur con notevole impatto generale nella fornitura di prodotti) manifestarono dissensi; un terzo dei proprietari di piccole e medie dimensioni, pur non essendo intaccato dalla riforma, temeva possibili misure successive e disprezzava l'anticlericalismo ufficiale che port\u00f2 alla secolarizzazione delle scuole, allo scioglimento degli ordini religiosi o alla soppressione dell'educazione religiosa nelle scuole, ma si un\u00ec alle organizzazioni rivoluzionarie locali per moderare le sue misure; due terzi dei contadini poveri o dei braccianti a giornata (circa un terzo della popolazione del paese) lavoravano per proprietari di piccole tenute. Di quest'ultima categoria, i pochi organizzati e vicini ai socialisti sostenevano la repubblica e partecipavano attivamente alle istituzioni rivoluzionarie nelle campagne e nell'esercito, tra cui figuravano anche abitanti della parte di Transilvania occupata dalla Romania. Per molti altri, tuttavia, la decisione di non distribuire le terre espropriate caus\u00f2 disillusione nei confronti del regime sovietico.\nLa delusione e le ostilit\u00e0 crebbero nel tempo; alla penuria di prodotti industriali consegu\u00ec la crisi dei prodotti agricoli durante l'estate. La necessit\u00e0 di rifornire le citt\u00e0 e le truppe costrinse il governo ad applicare requisizioni alimentari, che si scontrarono con la resistenza contadina. Il sostegno alla controrivoluzione crebbe tra i contadini pi\u00f9 abbienti, in parte a causa della loro espulsione dagli enti governativi locali a maggio.\nLavoratori urbani.\nI lavoratori delle citt\u00e0 costituivano il principale sostegno della repubblica; la loro concentrazione nei principali agglomerati urbani e la relativa organizzazione conferiva loro una forza maggiore che semplicemente numerica. Il numero di lavoratori sindacalizzati crebbe costantemente dalla fine del 1918, ma mentre i socialisti attiravano principalmente i lavoratori qualificati, i comunisti attraevano quelli non qualificati e i pi\u00f9 marginali. L'unione delle parti rafforz\u00f2 il movimento operaio e sospese temporaneamente le controversie tra le due formazioni.\nPiccola borghesia.\nSebbene in base alle disposizioni legislative solo le aziende con pi\u00f9 di venti lavoratori fossero state nazionalizzate, in numerose occasioni questo limite non and\u00f2 rispettato e le piccole imprese con pochi lavoratori subirono la stessa sorte di quelle pi\u00f9 ampie. Se si pensa al fatto che simili provvedimenti investirono anche banche, industrie, alberghi, farmacie o cinema, oltre che svariati negozi, si comprende per quale motivo accrebbe l'ostilit\u00e0 dei piccoli e medi proprietari nei confronti della repubblica. A queste misure si aggiunsero altre come la confisca dei gioielli o l'alloggio delle famiglie della classe operaia nelle case della classe media.\nAl contrario, nelle campagne, nelle regioni dove venivano rispettate le leggi di nazionalizzazione, alcuni piccoli proprietari, artigiani e commercianti si dichiaravano favorevoli alla piega presa dalla politica ungherese. Anche l'intellighenzia progressista, gli artisti o gli scienziati, gli insegnanti rurali e gli ufficiali sindacali e assicurativi sanitari erano in genere favorevoli.\nAl contrario, ufficiali veterani, poliziotti e gendarmi, nonch\u00e9 sacerdoti delle varie religioni, sostennero fin dal principio i movimenti controrivoluzionari. Gli ufficiali erano un gruppo particolarmente prominente in opposizione al regime comunista e allo stesso tempo nelle sue forze armate: determinati a difendere i vecchi confini ungheresi, molti prestarono comunque servizio nelle unit\u00e0 repubblicane nonostante la loro opposizione ideologica al governo.\nProprietari terrieri e capitalisti.\nLa vecchia \u00e9lite dominante, composta da proprietari terrieri e capitalisti industriali e commerciali, si oppose da subito alla realt\u00e0 sovietica. I suoi principali rappresentanti lasciarono il paese nei primi giorni della repubblica e, a met\u00e0 aprile, fondarono a Vienna il Comitato anti-bolscevico, noto anche come Comitato nazionale ungherese. L'organizzazione riuniva rappresentanti dei partiti politici tradizionali, compreso quello del dimesso Mih\u00e1ly K\u00e1rolyi: pi\u00f9 dell'80% dei membri era di estrazione aristocratica. D'altronde, prima ad Arad e poi a Seghedino, anche l'aristocratico e grande proprietario terriero Gyula K\u00e1rolyi form\u00f2 un governo rivale di Budapest nei primi giorni di maggio. Entrambi i centri controrivoluzionari cercarono di accattivarsi le simpatie dell'Intesa.\nOpposizione e repressione.\nConsiderando l'intera popolazione (meno la minoranza radicale) nemici di classe, il governo avvi\u00f2 una serie di misure per sottometterla, come la presa di ostaggi, la sorveglianza in luoghi pubblici o la tolleranza di bande armate incontrollate come quella del marinaio J\u00f3zsef Cerny, composta da criminali, opportunisti e sostenitori del governo, dediti all'estorsione e all'omicidio e, infine; la formazione dell'\"Ufficio di ricerca politica\" guidato da Ott\u00f3 Korvin: questi esegu\u00ec numerosi arresti, scoprendo inoltre alcuni complotti politici e giustiziando alcuni dei cospiratori. Il governo allest\u00ec delle unit\u00e0 terroristiche, che viaggiavano per il paese a bordo di treni blindati allo scopo di scovare i focolai di rivoltosi sempre pi\u00f9 attivi. Le misure di coercizione, tuttavia, non servirono a rafforzare la posizione di Budapest, ma, al contrario, la privarono del sostegno della classe media e di una fetta del proletariato. Gi\u00e0 tre giorni dopo la proclamazione della repubblica, la legge marziale e la pena di morte furono proclamate per opposizione ai concili. Si instaur\u00f2 un sistema di tribunali rivoluzionari di vaga giurisdizione, verosimilmente formati per giudicare l'opposizione alla repubblica e i cosiddetti nemici del popolo. Una successiva legge a met\u00e0 maggio consent\u00ec processi sommari nelle zone di combattimento, di fatto nell'intero paese, consentendo alle bande di Szamuely di agire in maniera indiscriminata.\nGli elementi pi\u00f9 ostili alla repubblica sovietica abbandonarono il territorio da essa controllato, trasferendosi in Austria o nell'area sotto il controllo militare francese nel sud del paese, si trasferirono nelle loro tenute (nel caso della nobilt\u00e0) o si unirono a circoli loschi. Tuttavia, non furono in grado di raccogliere un sostegno abbastanza forte per affrontare il governo di Kun. A Vienna fu formato il Comitato anti-bolscevico, che richiese pi\u00f9 volte, inutilmente, l'invasione dell'Ungheria da parte delle truppe dell'Intesa. Nel sud, il 5 maggio si form\u00f2 un governo controrivoluzionario ad Arad, presto trasferitosi a Seghedino sotto la protezione francese su richiesta delle autorit\u00e0 rumene, che disprezzavano l'atteggiamento irredentista.\nLe rivolte ebbero luogo nel mese di aprile e a inizio maggio, in coincidenza con le vittorie romene al fronte e uno sciopero dei ferrovieri, che chiedevano la liberazione dal servizio militare e la formazione di un governo esclusivamente socialista, interrompendo le comunicazioni e isolando la capitale. Da met\u00e0 maggio a met\u00e0 giugno, il numero delle rivolte controrivoluzionarie raddoppi\u00f2 rispetto ai mesi precedenti e la loro entit\u00e0 crebbe di gran lunga. L'esecutivo, tuttavia, riusc\u00ec a sopravvivere, stopp\u00f2 l'offensiva rumena del 27 aprile e avvi\u00f2 un contrattacco, nonostante le rivolte contadine in una settantina di villaggi, in cui i ribelli cercarono di prendere il potere e distruggere o riprendere i prodotti requisiti in precedenza.\nIl 21 aprile prese forma la \"Corte di giustizia sommaria\", presieduta da Szamuely, che, insieme a distaccamenti armati, si distribu\u00ec in vari distretti affinch\u00e9 si reprimessero le insurrezioni, in tante occasioni senza incontrare la resistenza dei contadini in rivolta, tranne dove gli ufficiali avevano acceso le proteste. Delle 500 o 600 persone uccise o giustiziate durante la parentesi sovietica in Ungheria, il 73% erano contadini, il 9,9% ufficiali, l'8,2% borghesi e il 7,8% proprietari terrieri, senza contare gli aristocratici tra le vittime.\nIl 5 giugno, 4.000 contadini marciarono su Sopron, ma furono respinti con pesanti perdite dalla guarnigione della citt\u00e0; il 24 giugno esplosero delle rivolte anti-governative sia nella capitale, da cadetti di un'accademia militare, che nelle province, ma furono rapidamente represse. La presenza lavoratori, sostenuti dai soli contadini pi\u00f9 umili, decisamente non bast\u00f2, mentre invece il 24 giugno avvenne il tentativo pi\u00f9 concreto di rovesciare il governo di Kun dall'interno, fallito perch\u00e9 mal coordinato e poco sostenuto. In origine, il colpo di stato avrebbe dovuto godere dell'appoggio dei socialdemocratici e della guarnigione della capitale, che controllavano, e che i controrivoluzionari volevano usare contro il gabinetto di potere per attuare in seguito una controrivoluzione completa. All'ultimo minuto, la controparte socialista si tir\u00f2 indietro e la maggior parte dei cospiratori si rifiut\u00f2 di insorgere senza di essa. Le ridotte unit\u00e0 finalmente disponibili non riuscirono a raggiungere i loro obiettivi e furono travolte dai soldati fedeli alla repubblica sovietica in poche ore. Come conseguenza della rivolta, tuttavia, diversi socialisti abbandonarono il governo, e si pass\u00f2 da trentasei commissari a undici.\nNel frattempo, i rappresentanti alleati a Vienna, senza il sostegno dei rispettivi governi, provarono a rovesciare Kun e a rimpiazzarlo con un nuovo esecutivo socialista guidato da Gyula Peidl.\nDimissioni e dissoluzione della repubblica sovietica.\nAnche in virt\u00f9 della sconfitta militare nell'est, il governo aveva perso da tempo il sostegno dei sindacati. Il 31 luglio, una riunione del consiglio sindacale con 46 esponenti di spicco presenti vot\u00f2 in merito al mantenimento del sistema sovietico: il risultato fu schiacciante, con soli tre voti favorevoli. Il risultato fu immediatamente comunicato a Kun, che il giorno prima si era rifiutato di dimettersi e aveva dichiarato che l'esercito sarebbe stato in grado di sostenere il fronte. Il Consiglio direttivo convoc\u00f2 quindi una riunione straordinaria del Consiglio dei lavoratori e dei soldati di Budapest per il giorno successivo.\nIl 1 \u00b0agosto, il governo rassegn\u00f2 il potere a un esecutivo composto da esponenti sindacali moderati durante la sessione del consiglio centrale dei lavoratori. Gyula Peidl, nuovo primo ministro, rifiut\u00f2 di comparire davanti al consiglio, segno del loro rifiuto del sistema sovietico in quanto non aveva partecipato attivamente. Subito dopo le dimissioni, alcuni dei pi\u00f9 importanti esponenti comunisti decisero di nascondersi, temendo linciaggi. Quella stessa notte, Kun ricevette la conferma che Vienna era disposta a concedere asilo a lui e ad alcuni dei suoi seguaci. Il presidente e alcuni degli ex commissari abbandonarono Budapest in due treni e arrivarono a Vienna nelle prime ore del 2 agosto, dopo essere stati presi d'assalto da folle anticomuniste sulla strada per la stazione nella capitale ungherese.\nIl nuovo governo di Gyula Peidl, controllato dai socialdemocratici, eredit\u00f2 quattro commissari dal precedente gabinetto di Kun, che diventarono ufficialmente di nuovo socialisti. Il 2 agosto, alla prima riunione ufficiale, fu solennemente abolita la repubblica sovietica e ripristinata la repubblica democratica: tra le altre misure, inizi\u00f2 lo smantellamento dell'eredit\u00e0 sovietica. Essendo la guerra romeno-ungherese ancora in corso e constatate le fragilit\u00e0 interne, la notte del 2, le forze rumene giunsero gi\u00e0 a soli 20 km dalla capitale e, il pomeriggio successivo, le prime unit\u00e0 entrarono a Budapest. Privato del controllo effettivo delle poche unit\u00e0 rimaste, il nuovo esecutivo non fu in grado di impedire al grosso delle truppe rumene di entrare nella capitale il 4, le quali non dovettero nemmeno combattere. La Romania cerc\u00f2 invano di ottenere l'approvazione della Jugoslavia e della Cecoslovacchia ad allestire un governo fantoccio a Budapest dopo la sconfitta dei comunisti."}
{"id": "1168019", "revid": "93556", "url": "https://it.wikipedia.org/wiki?curid=1168019", "title": "Rai Way", "text": "Rai Way \u00e8 una societ\u00e0 per azioni del gruppo Rai. Possiede la rete di diffusione del segnale radiotelevisivo della Rai e ha il compito di gestirla e mantenerla.\nLa societ\u00e0 \u00e8 quotata presso la Borsa valori di Milano nell'indice FTSE Italia Mid Cap.\nSedi.\n\"Rai Way\" ha sede legale a Roma, in cui si trova il Centro Nazionale di Controllo della Rete di Trasmissione; a Milano \u00e8 collocato invece il Centro Nazionale di Controllo della Rete di Diffusione. A Torino ha sede presso il Grattacielo Rai, mentre altre sedi territoriali sono presenti in tutta Italia.\nRadio.\nI ripetitori, dislocati su tutto il territorio nazionale, hanno lo scopo di garantire la pi\u00f9 ampia copertura del territorio. Essi diffondono il segnale con trasmissioni analogiche (FM, AM, OM). Vi \u00e8 anche un multiplex attivo in digitale con lo standard DAB+.\nI programmi radio sono trasmessi anche sul digitale terrestre e sul satellite Eutelsat Hot Bird 13\u00b0 est e possono essere ricevuti attraverso la piattaforma Tiv\u00f9sat o qualsiasi decoder che possa ricevere segnali in DVB-S2.\nTelevisione.\nI ripetitori, dislocati su tutto il territorio nazionale, hanno lo scopo di garantire la pi\u00f9 ampia copertura del territorio. \nEssi diffondono il segnale in digitale terrestre, attraverso i seguenti multiplex:\nIn passato erano usati anche questi multiplex:\nRai Way irradia i segnali televisivi anche sui satelliti Eutelsat posizionati a 13\u00b0 Est attraverso la piattaforma Tiv\u00f9sat e limitatamente su Sky Italia.\nDispone di tre transponder con uplink da Roma:\nStoria.\nNasce inizialmente come \"Divisione Trasmissione e Diffusione\" (DTD) di RAI nel gennaio 1999 e il 29 luglio dello stesso anno viene creata la \"NewCo TD S.p.A.\", al fine di poter utilizzare gli impianti, oggetto di concessione radiotelevisiva, anche per i servizi di telecomunicazioni. Tra febbraio e marzo del 2000 si effettua il passaggio di funzioni e personale (propriet\u00e0 degli impianti trasmittenti e di collegamento, 750 dipendenti della divisione tecnica-trasmissione e diffusione-) e il 1\u00ba marzo 2000 \"Rai Way S.p.A.\" diventa pienamente operativa. La rete \"Waynet\" viene completata nel 2003 ed \u00e8 composta da centinaia di stazioni collegate tramite ponti radio digitali con la tecnologia SDH e in fibra ottica. Nel dicembre dello stesso anno la met\u00e0 della popolazione viene raggiunta dalla rete digitale terrestre, completata in meno di due anni. Si \u00e8 occupata del passaggio definitivo dal segnale analogico al digitale nelle regioni italiane, concluso il 4 luglio 2012.\nQuotazione in Borsa.\nDal 19 novembre 2014 \u00e8 quotata ad un prezzo di 2,95 euro per azione, alla Borsa di Milano, con un capitale flottante che si attesta al 30,5%, il restante 69,5% della societ\u00e0 resta alla Rai.\nIl 25 febbraio 2015 EI Towers ha annunciato l'intenzione di lanciare un'offerta pubblica di acquisto ostile che, tuttavia, \u00e8 risultata impossibile, in quanto per legge almeno il 51% del capitale azionario di Rai Way deve rimanere alla Rai.\nAzionariato.\nL'azionariato comunicato alla Consob \u00e8 il seguente:"}
{"id": "1168022", "revid": "400694", "url": "https://it.wikipedia.org/wiki?curid=1168022", "title": "Repubblica sovietica ungherese", "text": ""}
{"id": "1168028", "revid": "196390", "url": "https://it.wikipedia.org/wiki?curid=1168028", "title": "Sleeper hold", "text": ""}
{"id": "1168033", "revid": "729019", "url": "https://it.wikipedia.org/wiki?curid=1168033", "title": "Samuel Hadida", "text": "Biografia.\nSamuel studi\u00f2 a Parigi.\nCre\u00f2, insieme al fratello Victor, la Metropolitan Filmexport nel 1978: la compagnia ebbe un periodo di successo nella distribuzione statunitense di film in lingua francese. Nel 1990 form\u00f2 la Davis-Films, che ha prodotto da allora pi\u00f9 di trenta film di Hollywood, iniziando con \"Una vita al massimo\".\nLa Metropolitan Filmexport \u00e8 il distributore francese per i film della New Line Cinema."}
{"id": "1168034", "revid": "62004", "url": "https://it.wikipedia.org/wiki?curid=1168034", "title": "Kurt Asle Arvesen", "text": "Campione del mondo Under-23 in linea nel 1997 e poi professionista dal 1998 al 2011, \u00e8 stato per cinque volte campione nazionale; in palmar\u00e8s vanta inoltre vittorie di tappa in tutti e tre i Grandi Giri: due successi in frazioni appenniniche al Giro d'Italia, entrambe con arrivo in Emilia-Romagna, una tappa pirenaica al Tour de France e una cronosquadre della Vuelta a Espa\u00f1a.\nDopo il ritiro dalle corse \u00e8 stato direttore sportivo del Team Sky prima, e del team Uno-X poi.\nCarriera.\nNel 1997 vinse la prova in linea Under-23 dei campionati del mondo su strada a San Sebasti\u00e1n precedendo \u00d3scar Freire. Pass\u00f2 professionista con la squadra italiana Asics-CGA nel 1998, dove il suo futuro compagno in CSC Ivan Basso prov\u00f2 come stagista nell'estate dello stesso anno. I due corridori rimasero nella squadra di Davide Boifava anche nel 1999 (Riso Scotti-Vinavil) e nel 2000 (Amica Chips-Tacconi Sport).\nDal 2001 al 2003 corse con il Team Fakta, partecipando al Giro d'Italia 2003 e vincendo la tappa con arrivo a Faenza. Nel 2004 fu messo sotto contratto dal Team CSC di Bjarne Riis; nello stesso anno vinse il Giro di Danimarca e concluse nono nella prova in linea olimpica ad Atene. Nel 2006 colse diversi successi, tra cui il titolo nazionale a cronometro e la cronosquadre della Vuelta a Espa\u00f1a; tra i piazzamenti di quell'anno figurano anche il decimo posto alla Gand-Wevelgem e il secondo posto alla Parigi-Tours. Nel 2007 fece sua la tappa di Fiorano Modenese al Giro d'Italia, battendo in volata l'iridato Paolo Bettini, e, per la seconda volta, la classifica finale del Giro di Danimarca.\nNel 2008, al suo quinto anno nel team danese CSC, ottenne un importante successo all'E3 Prijs Vlaanderen, imponendosi in solitaria, e per la seconda volta trionf\u00f2 nel campionato nazionale in linea, oltre a cogliere due piazzamenti \"Top 10\" primaverili alla Milano-Sanremo ed al Giro delle Fiandre. Nel mese di luglio dello stesso anno vinse una tappa del Tour de France al termine di una lunga fuga con protagonisti anche Alessandro Ballan e Filippo Pozzato. Nel 2009 punt\u00f2 ai titoli nazionali, imponendosi in quello su strada ed arrivando al secondo posto in quello a cronometro.\nNel 2010 pass\u00f2 tra le file della neonata squadra britannica Team Sky. Alla sua prima gara con la nuova squadra, il Tour of Oman, cadde prima dell'inizio ufficiale della seconda tappa fratturandosi la clavicola. Concluse la carriera dopo la Parigi-Tours 2011."}
{"id": "1168036", "revid": "181699", "url": "https://it.wikipedia.org/wiki?curid=1168036", "title": "Comitato di Baranya", "text": "Il comitato di Baranya (in ungherese \"Baranya v\u00e1rmegye\", in croato \"Baranjska \u017eupanija\", in latino \"Comitatus Barany(i)ensis\" o \"Baraniensis\") \u00e8 stato un antico comitato del Regno d'Ungheria, il cui territorio \u00e8 oggi diviso tra Ungheria meridionale e Croazia settentrionale; capoluogo del comitato era la citt\u00e0 di P\u00e9cs.\nGeografia fisica.\nIl comitato di Baranya confinava con gli altri comitati di Somogy, Tolna, Pest-Pilis-Solt-Kiskun, B\u00e1cs-Bodrog e Ver\u0151ce (quest'ultimo in Croazia-Slavonia). Il comitato era limitato a sud dal fiume Drava, che segnava il confine col Regno di Croazia e Slavonia.\nStoria.\nIn seguito al Trattato del Trianon (1920) il territorio fu spartito tra il Regno dei Serbi, Croati e Sloveni (il futuro Regno di Jugoslavia, cui and\u00f2 la porzione sudorientale, e l'Ungheria.\nIl comitato di Baranya non corrisponde esattamente all'attuale provincia di Baranya: quest'ultima sorse nel 1950 (anno della grande riforma amministrativa ungherese) inglobando il distretto di Szigetv\u00e1r (originariamente facente parte del comitato di Somogy).\nDal 1991, anno della dissoluzione della Jugoslavia, la parte ex jugoslava fa parte della Croazia indipendente (regione di Osijek e della Baranja).\nTuttavia, fino al 1995 tale territorio fu governato dalla Repubblica Serba di Krajina, mentre tra nel biennio successivo fu amministrato dalle Nazioni Unite.\nAttualmente vi \u00e8 una minoranza magiara e serba nella Baranja croata e una minoranza croata nella Baranya ungherese."}
{"id": "1168038", "revid": "339392", "url": "https://it.wikipedia.org/wiki?curid=1168038", "title": "S.l.m.", "text": ""}
{"id": "1168042", "revid": "684396", "url": "https://it.wikipedia.org/wiki?curid=1168042", "title": "Balistoides viridescens", "text": "Il pesce balestra titano (Balistoides viridescens (Bloch &amp; Schneider, 1801) \u00e8 un pesce appartenente alla famiglia Balistidae.\nDistribuzione e habitat.\nQuesto pesce \u00e8 diffuso nel Mar Rosso e negli oceani Indiano e Pacifico occidentale. \nPopola le barriere coralline a profondit\u00e0 basse. \u00c8 particolarmente comune nelle lagune degli atolli e in altri ambienti riparati dalle correnti e dalla risacca.\nDescrizione.\nHa l'aspetto tipico dei Balistidae. La colorazione \u00e8 verdastra scura nella parte centrale del corpo con testa e peduncolo caudale chiari. Sull'occhio e sulla bocca sono presenti due fasce pi\u00f9 scure. Le pinne dorsale, caudale ed anale sono giallastre, brune o rossicce con bordi pi\u00f9 scuri.\nRaggiunge i 75 cm di lunghezza.\nComportamento.\nNoto per la sua territorialit\u00e0, diventa alquanto aggressivo e violento se disturbato. Sono stati riferiti attacchi ad operatori subacquei da parte di femmine a guardia delle uova.\nAlimentazione.\nSi nutre di ricci di mare, crostacei, e polipi dei coralli, che cattura rompendo le formazioni calcaree con le robuste mandibole.\nPesca.\nViene pescato e commercializzato nel suo areale. Sono stati riportati casi di ciguatera causati dal suo consumo."}
{"id": "1168046", "revid": "547034", "url": "https://it.wikipedia.org/wiki?curid=1168046", "title": "Pieve di Santa Maria Assunta in Altaserra", "text": "La pieve di Santa Maria Assunta in Altaserra \u00e8 un edificio sacro che si trova a Montebenichi, nel comune di Bucine.\nStoria e descrizione.\nProbabilmente di origine paleocristiana, \u00e8 documentata sin dall'VIII secolo nelle contese tra i vescovi di Arezzo e di Siena. Ricostruita nel XII secolo in stile romanico, dai decimari risulta avere autorit\u00e0 su ben sedici chiese. L'attuale edificio, molto rimaneggiato, con facciata ricostruita nell'Ottocento, si sviluppa su pianta a tre navate concluse da un'abside semicircolare. Le navatelle sono spartite da tre campate di archi che poggiano su pilastri quadrangolari. L'odierna copertura a capanna non corrisponde a quella originaria a quattro spioventi. Nella chiesa si conservano un fonte battesimale in pietra scolpita datato 1596, ed un'acquasantiera del 1574."}
{"id": "1168052", "revid": "1501558", "url": "https://it.wikipedia.org/wiki?curid=1168052", "title": "Coppa delle nazioni africane (calcio a 5)", "text": "La Coppa delle nazioni africane (in inglese Futsal Africa Cup of Nations e fino al 2015 CAF Futsal Championship), detta comunemente Coppa d'Africa, \u00e8 la pi\u00f9 importante competizione calcettistica per selezioni nazionali organizzato dalla Conf\u00e9d\u00e9ration Africaine de Football. Il torneo si svolge dal 1996 ogni quattro anni. Oltre a designare il campione continentale, la manifestazione vale anche come torneo di qualificazione alla fase finale della FIFA Futsal World Cup.\nStoria.\nLe prime due edizioni si sono svolte a Il Cairo dove l'Egitto ospitante \u00e8 diventato campione continentale. L'edizione del 2004 \u00e8 stata caratterizzata dalla rinuncia dell'Egitto all'organizzazione della manifestazione nei propri impianti, costringendo la CAF a variare il regolamento, con gare di andata e ritorno in casa delle singole nazionali. Dal 2008 l'ediozione si svolge regolarmente ogni quattro anni, eccezione fatta nel 2011 quando il Burkina Faso, nazione ospitante, rinunci\u00f2, annullando cos\u00ec la manifestazione."}
{"id": "1168054", "revid": "111668798", "url": "https://it.wikipedia.org/wiki?curid=1168054", "title": "Gary Barber", "text": "Biografia.\nNel 2003 \u00e8 stato eletto il \"miglior produttore\" della Spyglass Entertainment, la sua societ\u00e0 di produzione. Tra i film da lui prodotti si ricordano \"Freejack - In fuga nel futuro\", \"Frequenze pericolose\", \"Una vita al massimo\", \"Pallottole cinesi\", \"Una settimana da Dio,\" \"The Legend of Zorro \"e The Tourist.\nDal 2019 \u00e8 Presidente e Amministratore Delegato di Spyglass Media Group, societ\u00e0 indipendente di contenuti che eredita il vecchio marchio e che \u00e8 stata creata con la Eagle Pictures di Tarak Ben Ammar, Cineworld e la Lantern Entertainment."}
{"id": "1168056", "revid": "767487", "url": "https://it.wikipedia.org/wiki?curid=1168056", "title": "The Concert for Bangladesh", "text": "The Concert for Bangladesh \u00e8 un triplo album ricavato dal concerto di beneficenza per il Bangladesh, tenutosi al Madison Square Garden di New York il 1\u00ba agosto 1971. Bench\u00e9 sia accreditato a \"George Harrison and Friends\", viene a ragione considerato, per l'impegno profuso e il forte coinvolgimento, il quarto album della carriera solista di George Harrison.\nCo-prodotto da Phil Spector con la sua caratteristica tecnica detta \"Wall of Sound\" dal vivo, la pubblicazione dell'album venne posticipata di tre mesi a causa del protrarsi delle negoziazioni tra Harrison e due diverse case discografiche, la Capitol e la Columbia/CBS. Oltre ai partecipanti principali, Harrison stesso, Ringo Starr, Bob Dylan, Eric Clapton, Ravi Shankar, Leon Russell e Billy Preston; i musicisti e i cantanti che parteciparono alle esibizioni dalle quali fu tratto il disco furono i Badfinger, Jim Horn, Klaus Voormann, Alla Rakha, Jim Keltner, Jesse Ed Davis e Claudia Linnear. La confezione originale del triplo LP includeva un libretto di 64 pagine con foto dei concerti; la copertina dell'album, opera di Tom Wilkes, consiste in una fotografia di un bambino denutrito seduto accanto a una ciotola vuota.\nAlla pubblicazione, \"The Concert for Bangladesh\" fu un successo sia commerciale sia di critica, salendo in vetta alle classifiche in molte nazioni, e si aggiudic\u00f2 il premio Grammy Award come album dell'anno nel marzo 1973. Nel 2005 il disco \u00e8 stato ristampato in formato rimasterizzato con una copertina diversa, questa volta raffigurante George Harrison.\nTra le molte recensioni favorevoli e lodi indirizzate a \"The Concert for Bangladesh\", l'autore Tom Moon lo descrisse \"un album da suonare ogni volta che la vostra fede nel potere della musica inizia a vacillare\". I ricavi delle vendite dell'album continuano tuttora ad andare alla George Harrison Fund, fondazione con il patrocinio dell'UNICEF, che nel 2011 raccolse 1.2 milioni di dollari in favore dei bambini del Corno d'Africa, nel corso di una campagna umanitaria in occasione del 40\u00ba anniversario della pubblicazione dell'album.\nIl disco.\nStoria.\nEssendo stato messo al corrente dall'amico Ravi Shankar a proposito della gravit\u00e0 delle condizioni delle popolazioni del Bangladesh, George Harrison organizz\u00f2 in fretta un evento senza precedenti: un concerto di beneficenza con la partecipazione di varie rock star.\nL'impegno profuso da Harrison nell'organizzazione in prima persona dell'evento fu notevole.\nDopo i rifiuti di Paul McCartney (per questioni legate al management dei componenti dei Beatles) e di John Lennon (per il rifiuto da parte di Harrison di un'esibizione in coppia con la moglie Y\u014dko Ono), le star partecipanti furono: George Harrison, Ringo Starr, Ravi Shankar, Leon Russell, Billy Preston, Eric Clapton e Bob Dylan. Riguardo a quest'ultimo () la partecipazione fu in bilico fino all'ultimo, e solo l'amicizia con Harrison riusc\u00ec a dissipare le sue paure.\nIl concerto, l'album e il film ricavato, furono un enorme successo. Bob Geldof ha dichiarato che il concerto per il Bangladesh fu il pioniere dei concerti di beneficenza, compreso il Live Aid da lui organizzato.\nPreparazione album.\nDurante la conferenza stampa tenuta da lui e Shankar a New York il 27 luglio, Harrison afferm\u00f2 che un album dal vivo sarebbe potuto essere pronto per la pubblicazione entro dieci giorni dagli show. Anche se questa stima si sarebbe rivelata troppo ottimista, l'anno seguente, nel tentativo di limitare la diffusione di bootleg, Elvis Presley riusc\u00ec a far pubblicare il suo album \"\" a soli otto giorni dalla registrazione.\nHarrison e il co-produttore Phil Spector iniziarono a lavorare all'album il 2 agosto, ai Record Plant per circa una settimana. Successivamente, Spector raccont\u00f2 che avevano passato \"sei mesi\" a mixare il disco per un totale di quattro ore di musica; in realt\u00e0, il processo dur\u00f2 quasi un mese, come riferito da Harrison al talk-show di Dick Cavett in novembre.\nRegistrazione dei concerti.\nNel 2011, Spector identific\u00f2 due problemi fondamentali che causarono il ritardo nella pubblicazione dell'album dal vivo tratto dai concerti per il Bangladesh, entrambi collegati alla gran fretta con cui i concerti erano stati organizzati: \u00abFu un caos [al Madison Square Garden] - abbiamo avuto tre ore per microfonare la band, poi \u00e8 arrivato il pubblico, e non sapevamo come far ascoltare il pubblico al microfono\u00bb. E invece di avere una \"band normale\", per il concerto fu impiegata una vera e propria orchestra \"Wall of Sound\": due batteristi (Ringo Starr e Jim Keltner), due tastieristi (Billy Preston e Leon Russell), una sezione fiati composta da sei elementi (guidati da Jim Horn), tre chitarristi elettrici (Harrison, Eric Clapton e Jesse Ed Davis), e un trio di chitarre acustiche che dovevano \"percepirsi ma non sentirsi\" (Pete Ham, Tom Evans e Joey Molland), i sette membri del \"Soul Choir\" di Don Nix, insieme al bassista Klaus Voormann e al percussionista Mike Gibbins dei Badfinger. Nella sua recensione del film \"Concert for Bangladesh\" per la rivista \"NME\", John Pidgeon descrisse la scena come \"l'incubo di ogni roadie, microfoni, strumenti, amplificatori e altoparlanti dappertutto\".\nPrima dei concerti veri e propri, ci furono poi le tradizionalmente difficili da registrare esibizioni dei musicisti indiani di Ravi Shankar e Ali Akbar Khan \u2013 i cui sottili toni musicali erano facilmente perdibili in grandi arene affollate di gente.\nPost-produzione.\nConsiderando l'amicizia al primo posto, Harrison aveva promesso ai principali partecipanti al concerto che, se le cose fossero andate male il 1\u00ba agosto, le loro esibizioni sarebbero state escluse da qualsiasi album o film ricavato dai concerti. Harrison invi\u00f2 inoltre un mixaggio preliminare dell'album a Bob Dylan chiedendo il suo benestare. Di tutti i partecipanti, solamente Leon Russell scelse di intervenire, volendo ritoccare il suo medley \"Jumpin' Jack Flash/Youngblood\", che apparentemente remix\u00f2 egli stesso. Le operazioni di post-produzione per le registrazioni al Madison Square Garden furono minime, Harrison raddoppi\u00f2 la sua traccia vocale su \"While My Guitar Gently Weeps\", e tagli\u00f2 alcune parti di \"Wah-Wah\", montando insieme il meglio delle due esecuzioni del pezzo negli show. In aggiunta, \u00e8 possibile che il brano di musica indiana \"Bangla Dhun\" di Shankar &amp; Khan sia stato pesantemente accorciato: Harrison disse che il pezzo dur\u00f2 45 minuti dal vivo, ma la durata della traccia inclusa nell'album \u00e8 di appena 17 minuti circa e nel film, solo di 15.\nIl mixaggio finale, per album e film, venne ultimato a Los Angeles in settembre, agli A&amp;M Studios dove se ne occuparono gli ingegneri del suono Norman Kinney e Steve Mitchell. Nel 2005 Kinney e Mitchell confermarono che la musica proveniente da entrambi i concerti, pomeridiano e serale, fu usata come fonte del materiale per film ed album; inoltre raccontarono che Spector insistette ripetutamente affinch\u00e9 loro alzassero il volume del pubblico, in modo da far sentire maggior entusiasmo ed enfasi nella registrazione. Il secondo show fu migliore dal punto di vista audio e quindi fu preferito come fonte del materiale. Le eccezioni furono le seguenti: \"Wah-Wah\", che inizia con la versione serale e prosegue con la versione pomeridiana al minuto 2:53; l'introduzione da parte della band di Harrison, e \"While My Guitar Gently Weeps\", che provengono entrambe dal primo show; e il medley di Russell, che proviene anch'esso dallo spettacolo pomeridiano sull'album, ma invece nel film, l'audio del frammento \"Youngblood\" proviene dal secondo show.\nOstruzionismo da parte della casa discografica.\nIl 23 agosto, la stampa riport\u00f2 la notizia che dei presunti \"problemi legali\" erano la ragione dietro la posticipazione dell'uscita dell'annunciato album dal vivo \u2013 problemi che si rivelarono essere i disaccordi tra la Capitol Records (distributrice dei dischi Apple negli Stati Uniti) e la Columbia Records (etichetta di Bob Dylan) su chi avesse i diritti per la pubblicazione del disco. La Columbia/CBS fu alla fine acquietata con la proposta di garantire loro i diritti di distribuzione dei nastri in Nord America, e di nastri e dischi nel resto del mondo. \nUn altro scoglio era l'insistenza da parte della Capitol a ricevere un compenso monetario, calcolato intorno ai $400,000, per coprire i costi di produzione e distribuzione del triplo LP. Questa era una posizione dalla quale il presidente della EMI Bhaskar Menon rifiutava di muoversi, mentre Harrison era ugualmente irremovibile sul fatto che, poich\u00e9 tutti gli artisti fornivano i loro servizi gratuitamente e la Apple forniva gratuitamente la confezione dell'album, la casa discografica \"doveva anch'essa rinunciare a qualche cosa\".\nCon il missaggio audio completato a Los Angeles, Harrison pass\u00f2 gran parte del settembre 1971 a New York lavorando al film tratto dal concerto, prima di tornare a Londra. L\u00ec presenzi\u00f2 alla riapertura degli Apple Studios il 30 settembre e produsse il singolo di debutto di Lon &amp; Derrek Van Eaton, oltre a partecipare a un'infruttuosa riunione d'affari con il fisco britannico nel tentativo di chiedere un'esenzione fiscale sui proventi futuri delle vendite dell'album che dovevano andare in beneficenza. Harrison torn\u00f2 a New York il 5 ottobre ed annunci\u00f2 che il disco dal vivo per il Bangladesh sarebbe stato pubblicato il mese successivo.\nNella quarta settimana di novembre \u2013 in piena stagione natalizia (tradizionalmente favorevole per il mercato discografico) e quasi quattro mesi dopo lo svolgimento dei concerti \u2013 Harrison diede voce alla propria frustrazione nel corso del programma \"Dick Cavett Show\". Egli era al programma per promuovere il documentario \"Raga\" su Ravi Shankar, ma si lanci\u00f2 anche in una lamentela circa i problemi che aveva incontrato per colpa dell'interferenza della Capitol e dichiar\u00f2 di voler pubblicare l'album per la Columbia. Lo sfogo attrasse l'attenzione della stampa, che accus\u00f2 la Capitol di \"voler speculare sulla pelle dei profughi bengalesi\", cosa che port\u00f2 la compagnia a fare marcia indietro ed acconsentire alla pubblicazione dell'album secondo i termini di Harrison, per mettere un freno a questa brutta pubblicit\u00e0. Di tutte le etichette coinvolte, solamente la Columbia ricav\u00f2 profitti da \"The Concert for Bangladesh\" \u2013 25 centesimi su ogni copia venduta. Anche se nessuno di questi guadagni and\u00f2 agli artisti, Dylan e la sua casa discografica beneficiarono della pubblicit\u00e0 proveniente dai concerti per il Bangladesh, attraverso la contemporanea pubblicazione della raccolta \"Bob Dylan's Greatest Hits Vol. II\". Degli altri musicisti coinvolti nel progetto, le carriere di Preston (A&amp;M Records) e Russell (Shelter) ebbero un'impennata grazie alla loro partecipazione al concerto.\nUna volta che l'album ebbe una data certa di pubblicazione, i termini finanziari della Apple assicurarono che la maggior parte dei ricavi monetari andassero in beneficenza, ma sarebbe stato difficile per i rivenditori trarre profitto dal punto di vista finanziario. Alcuni rivenditori risposero con \"aumenti senza vergogna del prezzo di vendita al pubblico\" del triplo album, apparentemente dietro indicazione della Capitol. A seguito del protrarsi delle negoziazioni per la pubblicazione del disco, la disaffezione di Harrison nei confronti della EMI/Capitol si fece palese e fu un fattore determinante dietro la sua decisione di firmare un contratto con la A&amp;M Records nel gennaio 1976. I gretti problemi monetari contro i quali si era dovuto scontrare discutendo con le case discografiche, uniti all'apatia con la quale i governi occidentali sembravano interessarsi ai problemi della popolazione del Bangladesh, ispirarono a Harrison la canzone \"The Day the World Gets 'Round\" inclusa nell'album \"Living in the Material World\" del 1973.\nCopertina e grafica.\nLa confezione dell'album fu disegnata dai partner della Camouflage Productions Tom Wilkes e Barry Feinstein, lo stesso team responsabile della grafica di \"All Things Must Pass\". Insieme ad Alan Pariser, sia Wilkes che Feinstein avevano scattato delle fotografie al Madison Square Garden, durante il soundcheck del 31 luglio e durante i concerti stessi il giorno successivo, che sarebbero andate a costituire il libretto a colori da 64 pagine allegato all'album nel formato originale in triplo vinile. Wilkes si occup\u00f2 inoltre della copertina di \"Concert for Bangladesh\" che sarebbe stata utilizzata anche per il manifesto cinematografico del film, la \"spettrale\" immagine di un bambino nudo e denutrito seduto accanto a una ciotola desolatamente vuota, che l'autore Bruce Spizer scrisse era stata presa da un'agenzia di stampa ed abbondantemente ritoccata con l'aerografo da Wilkes. Avendo creato poco tempo prima la provocatoria e simile copertina del singolo \"Bangla Desh\" di Harrison, Wilkes voleva \"catturare la vera compassione umana\" nell'immagine per la copertina del disco.\nIl retro del booklet fotografico mostra una custodia per chitarra aperta con dentro cibo e medicinali, e sotto un paio di biglietti del concerto al Madison Square Garden. Con questa immagine, Wilkes intendeva ispirare un senso di speranza, con l'idea che gli spettatori dei concerti e gli acquirenti dell'album sapessero di stare contribuendo, con il proprio denaro, alla causa dei rifugiati del Pakistan dell'est.\nI tre dischi in vinile furono inseriti in un box set arancione. Tuttavia, nella ristampa in CD del 1991 dell'album, la foto di copertina era su sfondo bianco, replicando la copertina originale del libretto fotografico. Come fatto notare da molti commentatori nel 1991, l'inevitabile ridimensionamento del formato per l'edizione in CD fece perdere gran parte dell'effetto originale delle foto nel booklet, anche perch\u00e9 il numero delle pagine dello stesso fu ridotto a 36.\nUlteriori cambiamenti al design originale della Camouflage si ebbero in occasione della ristampa rimasterizzata dell'album nel 2005 in CD. Nel 1971, la dirigenza della Capitol si era preoccupata del fatto che la copertina dell'album potesse essere troppo \"deprimente\" e quindi non commerciale, secondo quanto riportato da Jon Taplin, che era stato il production manager dei concerti al Madison Square Garden; ma Harrison era stato irremovibile nella sua scelta. Nell'ottobre 2005, quattro anni dopo la morte di Harrison, la versione rimasterizzata di \"Concert for Bangladesh\" apparve con una nuova copertina, questa volta costituita da una sua foto scattata durante i concerti, anche se l'edizione speciale del film in DVD mantenne la grafica originale.\nPubblicazione e riconoscimenti.\n\"The Concert for Bangladesh\" venne pubblicato negli Stati Uniti il 20 dicembre 1971, e il 10 gennaio 1972 in Gran Bretagna, con lo stesso numero di catalogo Apple Records (STCX 3385) in entrambe le nazioni. Il prezzo di vendita per il triplo album venne fissato a $12.98 in America e a \u00a35.50 nel Regno Unito, un prezzo molto alto dovuto a una tassazione aggiuntiva. I prezzi furono criticati, anche se il ricavato delle vendite doveva presumibilmente andare in beneficenza. In maniera simile, il progetto umanitario si trov\u00f2 coinvolto in problemi fiscali, che vennero alla luce dopo la pubblicazione dell'album dal vivo, e furono fonte di frustrazione e stress per Harrison, anche se vari commentatori hanno fatto notare come questi problemi non tolsero nulla al \"clamoroso successo\" del progetto di Harrison &amp; Shankar in favore dei profughi del Bangladesh.\nNonostante il costo elevato, l'album si rivel\u00f2 un immediato successo commerciale. Negli Stati Uniti, trascorse sei settimane al numero 2 della classifica \"Billboard\" Top LPs. In Gran Bretagna, \"The Concert for Bangladesh\" divenne il secondo numero 1 in classifica di Harrison dopo \"All Things Must Pass\". L'album venne certificato disco d'oro dalla RIAA il 4 gennaio 1972 con vendite di oltre 500,000 copie.\nNel marzo 1973, \"The Concert for Bangladesh\" si aggiudic\u00f2 il premio Grammy Award come miglior album dell'anno. In assenza di Harrison, fu Ringo Starr a ritirare il premio durante la cerimonia svoltasi a Nashville. Ringo ritir\u00f2 quattordici premi quella sera, uno per ciascun principale partecipante al concerto.\nNel tempo molti altri personaggi hanno elogiato il ruolo di George Harrison in questo progetto umanitario, primo tra tutti Kofi Annan, ex segretario generale delle Nazioni Unite.\nTracce.\nRistampa del 2005.\nLa ristampa contiene un artwork differente (ora c'\u00e8 George Harrison in copertina), divide l'album in 2\u00a0cd e contiene un inedito: \"Love Minus Zero/No Limit\", eseguita da Bob Dylan durante il concerto pomeridiano.\nAlla ristampa su CD si accompagna la pubblicazione del film su DVD, in versione normale e limitata.\nAccoglienza.\nRecensioni contemporanee.\n\"\u00abSe comprerete un solo LP nel 1972, comprate questo\u00bb\", cos\u00ec scrisse Richard Williams su \"Melody Maker\", facendosi portavoce dell'apprezzamento generale della critica nei confronti del progetto umanitario di George Harrison. Williams si sprec\u00f2 in lodi per ogni traccia dell'album: indic\u00f2 il duetto musicale tra Ravi Shankar e Ali Akbar Khan alla fine di \"Bangla Dhun\" come \"una meravigliosa apertura\" per il concerto; il terzetto di brani di Harrison tratti da \"All Things Must Pass\" furono descritti \"incredibilmente... in qualche modo persino migliori degli originali, con uno spettacolare lavoro alla batteria da parte di Ringo Starr e Jim Keltner, in particolare su \"Awaiting On You All\"\"; Williams inoltre concluse affermando che \"That's the Way God Planned It\" di Billy Preston era \"eccitante\", e il pubblico \"impazzito\" alla fine della canzone.\n\"Rolling Stone\" defin\u00ec il concerto un \"momento cruciale nell'evoluzione del rock 'n' roll\", e Jon Landau dichiar\u00f2: \"\"The Concert for Bangla Desh\" \u00e8 il rock che raggiunge la maturit\u00e0.\" Per il giornalista di \"Rolling Stone\", il vertice dell'album era la traccia finale \"Bangla Desh\", il cui testo era lungi dall'essere \"un'espressione di intenti ma piuttosto una dichiarazione di missione compiuta\". Landau ebbe inoltre parole di apprezzamento per la professionalit\u00e0 dell'intero show, giudicando unico neo, unico \"momento fuori posto\", il medley \"Jumpin' Jack Flash/Youngblood\" di Leon Russell.\nRoy Carr e Tony Tyler sul \"New Musical Express\" furono ugualmente generosi nei confronti del disco definito \"probabilmente il pi\u00f9 grande evento rock and roll al coperto mai tenutosi\"; e conclusero dicendo che, secondo loro, anche solo le cinque canzoni eseguite da Bob Dylan \"giustificavano ampiamente\" il prezzo dell'album. Avendo assistito ai concerti sei mesi prima, Ed Kelleher della rivista \"Circus\" non pot\u00e9 fare a meno di far notare come il disco dal vivo non rendesse pienamente giustizia alla \"magia di quella serata\". Dopo aver definito momenti cruciali del disco l'esecuzione di \"Just Like a Woman\" da parte di Dylan (\"in grado di farvi piangere e ridere di gioia allo stesso tempo\"), il medley di Russell, e \"Here Comes the Sun\" di Harrison, insieme al talento di Shankar; Kelleher ammise la futilit\u00e0 nel voler trovare a tutti i costi i migliori momenti in un album che era \"tutto un capolavoro\".\n\"While My Guitar Gently Weeps\" fu una di quelle tracce che ricevettero maggiori attenzioni, grazie alle \"duellanti\" chitarre di Harrison e Clapton.\nRecensioni moderne.\nSe le varie imperfezioni tecniche del concerto passarono inosservate nelle entusiastiche recensioni dell'epoca nel 1972, \u2013 o persino applaudite in virt\u00f9 della sincerit\u00e0 del momento, come nel caso di Starr che si dimentica le parole del testo di \"It Don't Come Easy\" \u2013 le recensioni dell'album in occasione della ristampa in formato CD sottolinearono la scarsa qualit\u00e0 audio dell'esibizione. Nella sua recensione su AllMusic nel 2001, Bruce Eder not\u00f2 che l'\"imperfetto sound\" non impediva comunque all'album di essere considerato \"un documento unico dal vivo che mostra Harrison vicino al suo meglio\". Altro argomento di discussione, soprattutto tra i biografi di Harrison, fu la presenza di Leon Russell. Alan Clayson descrive l'onnipresenza del cantante e musicista dell'Oklahoma \u2013 \"l'epitome dell'auto-soddisfatorio sessismo del turnista dei Delaney &amp; Bonnie\", aggiungendo poi che egli si mise sotto la luce dei riflettori in maniera cos\u00ec evidente da rischiare che il concerto si trasformasse nel \"The Leon Russell Show\". Anche Simon Leng biasim\u00f2 \"la mania di protagonismo\" di Russell, e lo trov\u00f2 fuori posto tra l'\"ingenuit\u00e0 na\u00eff\" di Billy Preston e la professionalit\u00e0 di Harrison e Shankar, alla quale solo Dylan poteva tenere testa. In \"The Rolling Stone Album Guide\" (1992), Paul Evans assegn\u00f2 al disco tre stellette preferendo l'esibizione di Dylan a quella di Harrison.\n\"The Concert for Bangladesh\" continua comunque ad essere recensito positivamente dalla critica anche a posteriori. Tra i recensori della ristampa del 2005, \"Mojo\" defin\u00ec \"sontuosa\" la rimasterizzazione del suono mentre Richard Ginell di AllMusic scrisse: \"Senza dubbio, questo concerto epocale \u00e8 stato l'evento principale della vita pubblica di George Harrison, un gesto di grande benevolenza che ha catturato il momento storico e, non a caso, ha prodotto una musica entusiasmante come eredit\u00e0 permanente.\" Scrivendo su \"Rolling Stone\" quello stesso anno, Anthony DeCurtis dichiar\u00f2: \"The Concert for Bangladesh\" \u00e8 giustamente ritenuto nella storia del rock il modello per iniziative umanitarie quali Band Aid, Live Aid, Live 8, ecc... Enfatizzando l'idealismo del concerto, tuttavia, \u00e8 facile sottovalutare l'importanza musicale di quest'opera, che \u00e8 una vera gemma.\" Dan Ouellette di \"Billboard\" consider\u00f2 che il disco \"regge bene come raccolta di successi dal vivo\", prima di concludere: \"Ma la rivelazione \u00e8 l'esilarante ed esaltante inizio del concerto, la melodia classica indiana orientale improvvisata \"Bangla Dhun\", con il maestro del sitar Ravi Shankar.\"\nNel libro \"1,000 Recordings to Hear Before You Die\", Tom Moon scrive a proposito di \"The Concert for Bangladesh\": \"un album da suonare ogni volta che la vostra fede nel potere della musica inizia a vacillare.\" \"The Concert for Bangladesh\" \u00e8 inoltre citato nel libro del 2006 di Sean Egan \"100 Albums That Changed Music\" e in \"The Mojo Collection: The Greatest Albums of All Time\"."}
{"id": "1168062", "revid": "1543377", "url": "https://it.wikipedia.org/wiki?curid=1168062", "title": "Peugeot Type 125", "text": "La Type 125 \u00e8 un'autovettura di fascia medio-bassa prodotta nel 1910 dalla casa automobilistica francese Peugeot.\nProfilo.\nIntrodotta nel 1910 e prodotta unicamente in quell'anno, la Type 125 era il primo modello nato dopo la fusione tra la \"Peugeot\" e la \"Les fils de Peugeot Fr\u00e8res\", che in quegli anni produceva vetture con il marchio Lion-Peugeot.\nChiamata a sostituire la Type 118, la Type 125 era disponibile in due varianti di carrozzeria, phaeton e landaulet. Nel caso della phaeton, si trattava di una vettura a due posti pi\u00f9 due posti di fortuna ricavati posteriormente all'interno di un apposito vano apribile ed era la pi\u00f9 sportiveggiante tra le due versioni. La landaulet era invece una versione pi\u00f9 elegante, fatta per chi preferiva il confort alla sportivit\u00e0. Entrambe le versioni montavano un motore bicilindrico sistemato anteriormente. Tale motore aveva una cilindrata di 1148 cm\u00b3 e poteva spingere la vettura ad una velocit\u00e0 massima di 45\u201350\u00a0km/h. Assemblata nelle officine di Audincourt, vicino a Sochaux, la Type 125 fu prodotta in 150 esemplari in totale e con la sua uscita di produzione occorrer\u00e0 attendere ben 9 anni prima di rivedere la sua erede, vale a dire la Peugeot Type 163 del 1919."}
{"id": "1168063", "revid": "68105", "url": "https://it.wikipedia.org/wiki?curid=1168063", "title": "Passeggeri Distratti", "text": ""}
{"id": "1168067", "revid": "1005847", "url": "https://it.wikipedia.org/wiki?curid=1168067", "title": "Service de sant\u00e9 des arm\u00e9es", "text": " \nIl Servizio di salute degli eserciti (Service de sant\u00e9 des arm\u00e9es o SSA) \u00e8 il servizio di sanit\u00e0 militare che si occupa del sostegno medico e sanitario delle forze armate francesi e di tutti gli organismi sotto l'autorit\u00e0 del ministero della difesa francese.\nI medici, farmacisti, dentisti e veterinari ricevono una formazione iniziale a Lione e Bordeaux. In seguito, completano la propria preparazione nella scuola del Val-de-Gr\u00e2ce a Parigi.\nNei ranghi dell'organismo sono presenti anche ufficiali amministrativi e tecnici (OCTASSA), nonch\u00e9 infermieri e personale paramedico."}
{"id": "1168071", "revid": "6923", "url": "https://it.wikipedia.org/wiki?curid=1168071", "title": "Nardi Caravans", "text": "Nardi Caravans \u00e8 stato uno dei marchi italiani di caravan pi\u00f9 importanti, nato a met\u00e0 degli anni sessanta a Torino da Romano Nardi.\nL'inizio.\nNei primi anni la produzione \u00e8 limitata a pochissimi esemplari, realizzati in maniera totalmente artigianale, e solo su ordinazione.\nNel 1966 l'azienda \u00e8 gi\u00e0 presente alla Fiera di Torino, con una rete di 12 concessionari sparsi quasi in tutta Italia. Nel 1967 a catalogo ci sono 7 modelli, le cui dimensioni vanno da 3,10 m a 4,90\u00a0m. La larghezza varia da 1,90\u00a0m per il modello \"Erica\", a 2,00\u00a0m per i restanti modelli. Il peso dichiarato va da 450 kg a 740\u00a0kg circa. La particolarit\u00e0 di queste caravan \u00e8 l'ossatura, realizzata tutta con alluminio anzich\u00e9 legno, isolamento con intercapedine d'aria, carrozzeria esterna in alluminio 10/10.\nGli anni del \"boom\".\nNel 1973 viene presentata una nuova serie di caravan: \"10 d.N.\" (anni 10 dopo Nardi). Questa serie si differenzier\u00e0 dalle altre per una fascia color rame che percorre le due fiancate, e un restyling alla carrozzeria esterna.\nNel 1975 nasce una nuova serie di caravan, la cui base rimarr\u00e0 invariata fino all'ultimo modello prodotto. In fiera viene presentata con lo slogan: \"Nardi vi invita a verificare tutti gli optional che include nel prezzo di acquisto della vostra caravan e a confrontare cosa offre di serie la concorrenza\". \nDa quest'anno vengono anche adottati i freni elettromagnetici, fino ad allora adottati solo da Elnagh. In quest'anno la Nardi si aggiudicher\u00e0 anche la \"Targa Rigodi\" (le caravan per circa due anni dopo usciranno dallo stabilimento con un adesivo, applicato nella parte posteriore, recante la seguente scritta: \u201cUna Nardi \u00e8 la Caravan dell'anno 1976\u201d).\nL'anno seguente vengono apportate ulteriori modifiche stilistiche alla carrozzeria esterna, che adotter\u00e0 2 copribordi color oro lungo fiancate e parte posteriore. Viene sfruttato il doppio pavimento e le pareti ad intercapedine d'aria, e viene adottato un impianto di riscaldamento (Technoflam) che per\u00f2 verr\u00e0 abbandonato l'anno seguente, con l'introduzione del riscaldamento Primus.\nQuesta si riveler\u00e0 una delle scelte che hanno contribuito a far crescere il prestigio di questo marchio. Il riscaldamento funzionava con lo stesso principio dei caloriferi di casa, con una miscela di acqua e antigelo. Una caldaietta situata nel gavone esterno, con una pompa di circolazione, provvedeva a scaldare e mettere in circolo l'acqua all'interno di radiatori disposti nel doppio pavimento. In questo modo si aveva un caldo omogeneo per tutta l'altezza dell'abitacolo, i fenomeni di condensa erano ridotti quasi a zero, e l'aria non era mai troppo secca. Per ovviare ad eventuali problemi di gelo, lungo le tubazioni dell'acqua sanitaria viene anche installata una resistenza elettrica funzionante a 12 V, e tutti i comandi relativi a riscaldamento, pompa acqua, fusibili, resistenza, aspiratore, ecc. vengono raggruppati in un pannello di controllo situato in prossimit\u00e0 della porta d'ingresso.\nSempre con questa filosofia costruttiva nel 1978 al Salone di Torino viene presentata la serie seguente, che mantiene sempre gli stessi nomi per le varie piante interne. Il colore della carrozzeria diventa avorio, le finestre sono fum\u00e9, il gavone esterno ridisegnato, e l'interno totalmente rivisto.\nIl colore dei mobili \u00e8 noce medio scuro, il vano bagno aumenta in spazio, e il piatto doccia arriva fin sotto al lavello. Cambia la tinta di tendaggi e tappezzerie, e per le pareti viene sempre usato il canapone. Tra gli optional, \u00e8 possibile avere un boiler che funziona con la caldaietta Primus. Su questo stile continueranno la produzione approssimativamente fino al 1985/86.\nNardi Futura.\nSempre nel 1978 viene presentata una caravan totalmente innovativa, e al di fuori di qualsiasi schema fino ad allora adottato. Il suo nome \u00e8 \"Nardi Futura\". Come dice il nome, \u00e8 una caravan piena di contenuti tecnici all'avanguardia, tra cui la parete anteriore con gavone integrato nella scocca, disegnata in collaborazione con Pininfarina, linea aerodinamica, carenatura copritimone ed altri particolari.\nI modelli della Futura erano sette: dalla 350 con o senza bagno alla 590. La 470 (disposizione classica all'\"europea\" con dinette matrimoniali contrapposte) aveva un peso di soli 740\u00a0kg. Ovviamente per raggiungere questi traguardi alla Nardi hanno dovettero rinunciare alla famosa costruzione con ossatura in alluminio, e adottarono quindi un sistema in via di sviluppo in quegli anni: pannelli sandwich con isolante iniettato sotto pressa. Questa costruzione consente, tuttora, di coniugare assieme leggerezza e robustezza.\nPer riscaldare la cellula abitativa fu adottato anche qui il collaudato Primus. I radiatori questa volta vengono disposti perimetralmente, la caldaia prende posto nell'ampio gavone anteriore, assieme all'eventuale boiler.\nIl mobilio interno \u00e8 lo stesso che viene impiegato nella tradizionale gamma Nardi.\nLa nuova Futura per via della sua innovativa linea conquista molti sguardi alla fiera di settore del 1978, ma allo stesso tempo viene ritenuta dal pubblico troppo \"diversa\". I clienti Nardi, abituati alla solidit\u00e0 tipica dell'azienda torinese, vedono la Futura come un passo indietro, e non ne rimangono del tutto convinti.\nColoro che non sono ancora clienti Nardi si trovano di fronte ad un prodotto che pu\u00f2 essere adatto alle loro tasche, ma non si sentono di testare loro per primi una caravan cos\u00ec diversa dal normale.\nTutto questo si traduce in un insuccesso commerciale, e a risultati di vendita pessimi.\nLa produzione cess\u00f2 pochi mesi dopo la presentazione. Inizialmente si pens\u00f2 di mantenere una piccola linea produttiva per soddisfare gli ordini che arrivarono da alcuni paesi europei, dove la Futura era stata capita maggiormente, ma poi i vertici preferirono chiudere completamente il capitolo.\nPer progettare la Futura furono necessari quasi 3 anni, molte risorse umane ed economiche. Inizialmente la sua linea non era aerodinamica, ed era costruita con un sistema molto simile all'attuale Pual di Hymer: le pareti laterali stampate da macchinari a controllo numerico, ed il giroscocca in alluminio, sempre stampato a controllo numerico. Questa prima idea fu poi abbandonata senza neanche produrne un prototipo per difficolt\u00e0 nella realizzazione degli stampati, ma venne poi ripresa nel 1985 in occasione della progettazione della Nardi Europa. Di quest'ultima alcuni prototipi vennero realizzati, proprio per testare il nuovo stabilimento nato nel Sud Italia.\nLa fine di Nardi Caravans e la nascita di TCD: Turin Caravan Design.\nPur con molti ordini da evadere, e con una grande fama, la Nardi dichiarer\u00e0 fallimento il 12 maggio 1979 e le cause sono ad oggi ancora oscure.\nIl 13 luglio 1979 viene creata, sempre da Romano Nardi col supporto del figlio Armando, la TCD \u2013Turin Caravan Design-. La produzione inizier\u00e0 nella met\u00e0 del 1981, e la linea rimarr\u00e0 sempre uguale, ma il progetto Futura verr\u00e0 abbandonato definitivamente. Dovremo aspettare circa 10 anni per rivedere parte dei contenuti tecnologici che Romano Nardi applic\u00f2 alla Futura, applicati su una caravan prodotta in serie, per l'appunto come la Futura.\nNella tradizionale serie Nardi vengono apportate alcune modifiche al mobilio interno, ed esternamente viene resa pi\u00f9 aerodinamica. Tra gli accessori di serie ci sar\u00e0 il serbatoio fisso dell'acqua con indicatore di livello, boiler Primus, riscaldamento, e tutto il resto che era tradizione Nardi. Vengono per\u00f2 abbandonati i freni elettrici, probabilmente per motivi di costo, ma questi furono abbandonati anche durante la progettazione della Futura, avvenuta pochi anni prima.\nLa nuova gamma sar\u00e0 formata da 6 modelli, che cambieranno per\u00f2 nome: la Monica diventer\u00e0 Laura, la Sabina Cinzia, la Patrizia verr\u00e0 nominata Elena e la Valentina Raffaella. Quest'ultima sar\u00e0 per\u00f2 realizzata solo con disposizione europea a dinette contrapposte, e non pi\u00f9 con dinette centrale trasversale.\nSe esternamente erano identiche (o quasi) alle precedenti Nardi, il metodo di costruzione era profondamente mutato.\nLa nuova TCD non aveva pi\u00f9 a disposizione tutti i macchinari della ex Nardi Caravans per l'assemblaggio delle caravan, ed in parte perse anche personale qualificato. Il telaio a gabbia di alluminio della cellula ad esempio non era pi\u00f9 punzonato con i pannelli della carrozzeria, ma inizialmente i pannelli erano solo accostati, e successivamente rivettati in alcuni punti sotto i fascioni ornamentali d'alluminio. Tale soluzione non era comunque sufficiente a garantire un'ottimale robustezza, e su alcuni esemplari si verificarono fenomeni di \"spanciamento\" dell'alluminio delle pareti.\nLa verniciatura non venne pi\u00f9 eseguita con vernici bicomponenti di tipo automobilistico, ma con vernici comuni, molto meno resistenti alle intemperie.\nLa TCD non poteva neanche contare su una grande stabilit\u00e0 economica, questo la costrinse a dover cambiare spesso fornitori e quindi componentistica. Su alcune caravan capit\u00f2 anche che venissero montati piedini di stazionamento sottodimensionati.\nVenne anche abbandonata la particolare porta d'ingresso con speciale telaio brevettato Nardi, e ne fu adottata una standard.\nLa manodopera non era una delle pi\u00f9 qualificate, ed era sovente che i pannelli di lana di vetro durante l'assemblaggio non fossero fissati correttamente nell'intercapedine, causando poi punti della caravan con basso isolamento.\nIl gavone anteriore non viene pi\u00f9 realizzato in alluminio, ma in vetroresina.\nIn ogni caso nei primi anni di commercializzazione (fino al'82 circa) le vendite non andranno poi cos\u00ec male.\nDal 1983 in poi molti costruttori, specialmente tedeschi, iniziarono a presentare sulle caravan soluzioni innovative, in parte gi\u00e0 presentate da Nardi con la Futura, in parte di nuova progettazione. Anche la linea estetica delle caravan mut\u00f2, e la Nardi, ora TCD, pur avendo una linea affascinante, inizi\u00f2 a sentire il peso delle linee stilistiche ormai obsolete e passate. Le vendite quindi iniziarono ad accusare una flessione negativa, dovuta anche alla crisi del settore in Italia.\nLa risposta a questo doveva essere un insolito progetto di camper e roulotte creato industrialmente, con pareti stampate. L'interno anche presentava numerose innovazioni, cos\u00ec come lo speciale telaio ad assetto variabile. Di questa caravan (il camper era ancora in fase di progettazione) ne venne realizzato un unico esemplare, per testare il nuovo stabilimento creato nel Sud Italia, costruito grazie a fondi statali per incentivare il Mezzogiorno. Per alcuni motivi, ancora oscuri, la produzione non inizi\u00f2 mai, e la TCD chiuse i battenti.\nAltre produzioni.\nLa Nardi lavor\u00f2 anche alla progettazione di veicoli ricreazionali per particolari usi.\nTra i vari progetti, c'era un'insolita caravan a ralla con motrice, progettata per camminare sulla sabbia. Al suo interno, delle pareti estensibili aumentavano lo spazio interno. Era allestita con sala riunioni, camere private, e particolari accessori per il comfort. Commissionato da un politico di un paese africano, non and\u00f2 in porto per la morte prematura di quest'ultimo.\nIl montante della porta di ingresso delle Nardi fu oggetto di anni di studio. La sua particolare conformazione con doppia guarnizione non faceva passare spifferi d'aria, e la particolare guarnizione interna non trasmetteva condensa all'interno dell'abitacolo.\nLa cellula era ancorata ad un pianale realizzato in scatolato di lamiera, trattato contro la ruggine con gli stessi metodi che oggi vengono utilizzati per le auto.\nGi\u00e0 alla fine degli anni settanta venivano dati 1 anno di garanzia per la caravan e gli accessori, e due anni per il sistema di riscaldamento Primus-Sievert.\n100 caravan Nardi nella fine degli anni 70 partirono per il Medio Oriente."}
{"id": "1168073", "revid": "1347902", "url": "https://it.wikipedia.org/wiki?curid=1168073", "title": "Altair (veicolo spaziale)", "text": "Altair, noto precedentemente come Lunar Surface Access Module (LSAM) era un veicolo progettato per l'allunaggio che avrebbe dovuto riportare gli astronauti sulla luna attorno al 2020. Faceva parte del progetto NASA chiamato Constellation. Il 1\u00ba febbraio 2010 il Presidente degli Stati Uniti d'America, Barack Obama, annunci\u00f2 l'intenzione di cancellare il programma a partire dall'anno finanziario 2011. A differenza dei razzi Ares I e Ares V che verranno sostituiti dallo Space Launch System.\nDescrizione.\nIl modulo lunare Altair, simile al modulo lunare Apollo, era costituito da due stadi: uno stadio di discesa, che conteneva la maggior parte del carburante, gli alimentatori di energia e l'ossigeno per l'equipaggio, e uno stadio di salita che ospitava gli astronauti, l'equipaggiamento per il supporto vitale e il carburante per il motore del modulo di salita. A differenza del modulo Apollo, poteva far allunare tutto l'equipaggio presente nel modulo Orion che sarebbe rimasto senza equipaggio in orbita lunare. Era possibile anche far scendere il modulo senza equipaggio, ma senza inviare gli astronauti con Orion.\nErano presenti due boccaporti \u2014 uno posizionato in alto per l'attracco e il trasferimento interno tra Orion e il modulo lunare, e un altro per uscire sulla superficie. A differenza dell'Apollo, era presente una camera d'equilibrio simile a quella presente sullo Space Shuttle e sulla stazione spaziale tra la cabina e il portello principale. Essa permetteva agli astronauti di mettere e togliere le tute spaziali senza far entrare polvere lunare nella cabina e mantenendo la pressione interna del veicolo: il modulo lunare dell'Apollo richiedeva invece che tutta la cabina venisse depressurizzata prima di uscire sulla superficie. Inoltre un astronauta con un malfunzionamento alla tuta poteva tornare sul veicolo senza far terminare l'esplorazione al resto dell'equipaggio.\nPropulsione.\nEntrambi gli stadi usavano la tecnologia del combustibile criogenico, mentre il modulo lunare Apollo utilizzava combustibile ipergolico, ovvero sostanze chimiche che bruciano a contatto tra loro, senza la necessit\u00e0 di un meccanismo di accensione e in grado di essere immagazzinate indefinitamente. Il combustibile criogenico, come quello ipergolico, permetteva di evitare l'uso delle pompe di alimentazione, maggiormente soggette ad avarie.\nI requisiti delle missioni imponevano al veicolo la capacit\u00e0 di allunare su un sito nella regione polare e di rallentare il modulo lunare e Orion per l'inserimento in orbita. Infatti il propulsore della navetta Orion non disponeva del carburante sufficiente per effettuare questa operazione. Il lander usava quattro motori RL-10 modificati (usati nel secondo stadio del razzo Atlas V) che usano idrogeno e ossigeno liquidi per la fase di discesa e un singolo motore RL-10 per il ritorno su Orion.\nIn origine era previsto l'uso di ossigeno e metano liquidi, infatti in previsione delle future missioni su Marte era stato proposto l'uso di reattori di Sabatier per convertire l'anidride carbonica presente sul pianeta in metano utilizzando idrogeno (raccolto o trasportato dalla Terra). Tuttavia i costi eccessivi e l'attuale immaturit\u00e0 della tecnologia dei razzi a ossigeno/metano aveva costretto la NASA ad attenersi all'uso di carburante criogenico.\nAssemblaggio in orbita.\nA causa delle dimensioni e del peso di Altair e del Earth Departure Stage associato, venivano lanciati in orbita bassa terrestre attraverso il vettore Ares V, seguito dal modulo Orion inviato con il vettore Ares I in un lancio separato. Dopo il rendezvous e l'aggancio con Altair, l'equipaggio effettuava la configurazione della navetta combinata Orion/LSAM e veniva acceso l'Earth Departure Stage per spingere le due navette verso la Luna."}
{"id": "1168074", "revid": "1573940", "url": "https://it.wikipedia.org/wiki?curid=1168074", "title": "Rattus fuscipes", "text": "Rattus fuscipes () \u00e8 un roditore della famiglia dei Muridi endemico dell'Australia.\nDescrizione.\nDimensioni.\nRoditore di medie dimensioni, con la lunghezza della testa e del corpo tra 100 e 205\u00a0mm, la lunghezza della coda tra 100 e 195\u00a0mm, la lunghezza del piede tra 30 e 40\u00a0mm, la lunghezza delle orecchie tra 18 e 25\u00a0mm e un peso fino a 225\u00a0g.\nAspetto.\nLa pelliccia \u00e8 lunga. Le parti superiori sono grigio-brunastre, mentre le parti inferiori sono biancastre, con la base dei peli grigio scura. Il muso \u00e8 allungato. Le zampe sono bianco-grigiastre. La coda \u00e8 pi\u00f9 corta della testa e del corpo, uniformemente bruno-nerastra e ricoperta da 12-17 anelli di scaglie per centimetro. Le femmine hanno 4 o 5 paia di mammelle. Il cariotipo \u00e8 2n=38 FN=58-60.\nBiologia.\nComportamento.\n\u00c8 una specie terricola. Costruisce sistemi di cunicoli e tane particolarmente in aree con un denso sottobosco di arbusti e felci.\nRiproduzione.\nLe femmine danno alla luce circa 5 piccoli alla volta pi\u00f9 volte durante l'anno se le condizioni ambientali sono favorevoli.\nDistribuzione e habitat.\nQuesta specie \u00e8 diffusa lungo le coste del Queensland, Nuovo Galles del Sud, Victoria e Australia Meridionale sud-occidentale. \u00c8 inoltre presente in diverse isole costiere tra le quali l'isola dei Canguri.\nVive in savane alberate sub-alpine, boscaglie costiere, brughiere costiere, foreste di Eucalipto e foreste tropicali umide.\nTassonomia.\nSono state riconosciute 4 sottospecie:\nStato di conservazione.\nLa IUCN Red List, considerato il vasto areale, la popolazione numerosa e la presenza in diverse aree protette, classifica \"R.fuscipes\" come specie a rischio minimo (LC)."}
{"id": "1168077", "revid": "762947", "url": "https://it.wikipedia.org/wiki?curid=1168077", "title": "Sonata F.A.E.", "text": "La Sonata F.A.E. (\"F.A.E.-Sonate\") \u00e8 una sonata per violino e pianoforte composta tra il 15 e il 28 ottobre 1853 da Robert Schumann, Albert Dietrich e Johannes Brahms. La sonata \u00e8 stata scritta per il violinista, e amico dei tre compositori, Joseph Joachim.\nSchumann in un suo scritto parla di \"FAE Sonaten\u00fcberraschung\" (\"sorpresa della Sonata FAE\"), mentre Dietrich nelle sue memorie su Brahms scrive: \"In un'occasione ci si aspettava la visita di Joachim. E Schumann, in un momento d'allegria, ci sugger\u00ec che avremmo dovuto comporre insieme una sonata per violino e pianoforte. Joachim avrebbe dovuto poi indovinare il compositore di ciascun movimento\".\nNon si sa molto sulla genesi della sonata. Tutto quello che \u00e8 noto lo si apprende da ci\u00f2 che Schumann scrive nel suo \"Haushaltbuch\" sui movimenti II e IV che egli ha composto:\nNon vengono fornite altre informazioni sui movimenti I e III composti da Dietrich e Brahms.\nSul frontespizio della Sonata si legge: \"F.A.E. / In Erwartung der Ankunft des / verehrten und geliebten Freundes / Joseph Joachim / schrieben diese Sonate / Robert Schumann, Albert Dietrich / und / Johannes Brahms\", e i nomi sono scritti a mano dagli stessi compositori a mo' di firma.\nDato che Joachim doveva indovinare i nomi dei tre compositori gli venne fornita solo una copia dello spartito e non, per ovvi motivi, i manoscritti originali dei movimenti. Questa copia \u00e8 andata perduta, ma un violinista, Heinrich D\u00fcsterbehn, sosteneva di averla posseduta almeno fino al 1936.\nLa sequenza di note F (Fa), A (La) e E (Mi), che richiama la sigla del titolo, usata in maniera esplicita da Schumann e Dietrich, e indirettamente da Brahms, costituisce il fondamento tematico dell'opera. Nelle sue memorie Dietrich scrive: \"Mi era stato assegnato il primo movimento, Schumann aveva composto l'Intermezzo e il Finale, e lo Scherzo di Brahms traeva spunto da un motivo del mio primo movimento\".\nLa sigla \"F.A.E.\" viene ancora oggi interpretata come l'acronimo della frase \"Frei aber Einsam\" (Libero ma solo). Tuttavia non si pu\u00f2 escludere che \"F.A.E.\" fosse originariamente l'acronimo di qualche altra frase o motto.\nNon si conosce la data esatta della prima esecuzione della sonata. Ma dagli scritti di Schumann si evince che potrebbe essere stata eseguita da Clara Schumann e da Joachim il 28 ottobre 1853.\nDopo la morte di Schumann la sonata fu dimenticata. La \"Sonata F.A.E.\" rappresent\u00f2 per Robert Schumann la base su cui costru\u00ec la sua terza sonata per violino e pianoforte (pubblicata da Schott a Londra nel 1956, in occasione del primo centenario della morte del musicista), i cui Intermezzo e il Finale sono ripresi proprio dalla F.A.E."}
{"id": "1168082", "revid": "74754", "url": "https://it.wikipedia.org/wiki?curid=1168082", "title": "Sonata FAE", "text": ""}
{"id": "1168085", "revid": "1318658", "url": "https://it.wikipedia.org/wiki?curid=1168085", "title": "Acido clorosolfonico", "text": "L'acido clorosolforico (o clorosolfonico, nome apparentemente pi\u00f9 diffuso, ma improprio), comunemente chiamato cloridrina solforica \u00e8 una sostanza acida, fortemente corrosiva, usata in alcune reazioni chimiche. Ha formula &lt;chem&gt;SO2(OH)Cl&lt;/chem&gt;, ma \u00e8 spesso indicato anche come &lt;chem&gt;HSO3Cl&lt;/chem&gt;.\nSi presenta come un liquido incolore tendente al giallo, fumante per esposizione all'aria con colorazione bianca, questi fumi sono tossici per inalazione.\nA contatto con l'acqua reagisce molto violentemente scaldandosi e producendo acido solforico e fumi di acido cloridrico gassoso.\nStruttura e propriet\u00e0.\nL'acido clorosolforico \u00e8 una molecola tetraedrica. \u00c8 un intermedio tra cloruro di solforile (SO2Cl2) e acido solforico (H2SO4). Il composto viene raramente ottenuto puro. Esposto a un eccesso di triossido di zolfo, si decompone a dare pirosolforilcloruri:\nSintesi.\nLa sintesi industriale comporta la reazione di acido cloridrico con una soluzione di triossido di zolfo in acido solforico:\nPu\u00f2 anche essere preparato mediante clorurazione di acido solforico (in questo caso con pentacloruro di fosforo):\nQuest'ultimo metodo \u00e8 pi\u00f9 adatto per operazioni su scala di laboratorio.\nApplicazioni.\nL'acido clorosolforico \u00e8 usato per preparare alchilsolfati, che sono utili come detergenti e intermedi chimici:\nUn metodo di sintesi della saccarina inizia con la reazione del toluene con acido clorosolforico per dare i derivati orto e para-toluensolfonil cloruro:\nL'ossidazione dell'isomero orto- d\u00e0 il derivato dell'acido benzoico che viene quindi ciclizzato con ammoniaca e neutralizzato con base per fornire saccarina.\nL'acido clorosolforico \u00e8 stato usato come agente anti-scia nei droni da ricognizione Ryan modello 147 e per produrre schermi antifumo.\nSicurezza.\nL'acido clorosolforico reagisce violentemente con l'acqua per produrre acido solforico e acido cloridrico:\nDevono essere osservate precauzioni, come una corretta ventilazione, associate all'HCl."}
{"id": "1168089", "revid": "599013", "url": "https://it.wikipedia.org/wiki?curid=1168089", "title": "Todd MacCulloch", "text": "Caratteristiche tecniche.\nGiocava nel ruolo di centro, sfruttando i suoi 2,13 metri di altezza. \u00c8 un lungo pi\u00f9 fisico che atletico, con una notevole tecnica nel gioco in post basso (soprattutto in attacco). Si \u00e8 ritirato molto prematuramente, a causa di disturbi neuromuscolari ai piedi.\nCarriera.\nMacCulloch ebbe una carriera collegiale assai promettente, guidando per tre anni consecutivi la NCAA nella percentuale dal campo (sempre sopra il 65%), cosa riuscita fino ad allora soltanto a Jerry Lucas. Raggiunse inoltre medie superiori ai 18 punti e 10 rimbalzi a partita.\nAl draft NBA 1999 venne scelto al 2\u00ba giro di chiamate dai Philadelphia 76ers; nelle sue prime due stagioni a Philadelphia MacCulloch ebbe uno spazio molto limitato. Nel 2002 venne scambiato con i New Jersey Nets, con i quali riusc\u00ec invece a conquistarsi la presenza in campo per pi\u00f9 di 20 minuti a partita; ci\u00f2 gli consent\u00ec di produrre buone cifre, da 9,7 punti e 6,1 rimbalzi di media, contribuendo in modo sostanzioso al raggiungimento delle Finals. Nel 2003 torn\u00f2 a giocare per i 76ers, dove gli venne stavolta concesso un minutaggio di rilievo. Durante i 4 anni di carriera, MacCulloch si era distinto per le buonissime percentuali di tiro (54,1%), spiccando nel 2001 con un 58,9%, primo della NBA.\nNell'estate 2003 \u00e8 stato costretto ad annunciare un ritiro molto prematuro e doloroso, scelta obbligata dalla malattia di Charcot-Marie-Tooth, che ha affetto i suoi piedi impedendogli di proseguire l'attivit\u00e0 agonistica. Attualmente \u00e8 il commentatore ufficiale ai microfoni dei Philadelphia 76ers."}
{"id": "1168092", "revid": "132266", "url": "https://it.wikipedia.org/wiki?curid=1168092", "title": "Phaeton", "text": "Il pha\u00e9ton, a volte italianizzato in faet\u00f2n, \u00e8 un tipo di carrozzeria utilizzata per le vetture d'inizio Novecento.\nOriginariamente destinato alle omonime carrozze aperte a quattro ruote e tiro a uno o a due cavalli, con la nascita dell'automobile il termine \"pha\u00e9ton\" venne utilizzato per indicare un tipo di carrozzeria aperta in uso nel primo ventennio del Novecento. \nIn particolare si trattava di una carrozzeria scoperta, priva di sportelli laterali, nella quale potevano essere inserite una o due file di sedili a due posti. In quest'ultimo caso, la vettura prendeva il nome di \"double pha\u00e9ton\" (\u201cdoppio phaeton\u201d in italiano) ma esistevano anche alcuni modelli carrozzati come \"triple pha\u00e9ton\", con tre file di sedili.\nA partire dai primi anni dieci, con la diffusione delle torpedo, si cominci\u00f2 a creare un po' di confusione tra i due tipi di carrozzeria. Alcune case distinsero tra le due tipologie, mentre altre, in particolare negli USA, continuarono ad utilizzare le denominazioni \"pha\u00e9ton\" e \"double pha\u00e9ton\" anche per le torpedo e, in seguito, per le berline. \nEtimologia.\nIl termine \"pha\u00e9ton\" \u00e8 mutuato dal mito greco di Fetonte, sbalzato fuori dal carro del sole che egli volle guidare senza averne la capacit\u00e0. Proprio dalla configurazione del \"pha\u00e9ton\" nasce il collegamento con la figura di Fetonte, data l'assenza di protezioni laterali che suggeriva il timore di essere proiettati all'esterno, in caso di guida imprudente o imperita."}
{"id": "1168093", "revid": "938", "url": "https://it.wikipedia.org/wiki?curid=1168093", "title": "Jaan Kross", "text": "Biografia.\nNato a Tallinn, Kross frequent\u00f2 l'Universit\u00e0 di Tartu (1938-1945) e si laure\u00f2 in legge. Insegn\u00f2 nella stessa universit\u00e0 fino al 1946 (e poi come professore di Arti Liberali nel 1998).\nKross fu dapprima arrestato dai tedeschi per sei mesi nel 1944 e poi una seconda volta dalle autorit\u00e0 sovietiche di occupazione nel 1946, dovendo subire la deportazione in un gulag in Russia. Dopo il suo ritorno dalla Siberia nel 1954, si afferm\u00f2 come un apprezzato scrittore professionista.\nCarriera e riconoscimenti.\nKross \u00e8 di gran lunga lo scrittore estone pi\u00f9 tradotto e nazionalmente ed internazionalmente conosciuto. Fu candidato parecchie volte per il premio Nobel in letteratura e fu nominato \"scrittore nazionale\" della RSS Estone nel 1985; ha ricevuto il premio di stato delle repubbliche sovietiche nel 1977. Nel 1997 vinse il Premio Herder. Inoltre ha vinto parecchi dottorati Honoris causa e decorazioni internazionali, comprese quelle dei maggiori ordini estoni e tedeschi.\nStile.\nI romanzi e le novelle di Kross sono quasi completamente storici; infatti \u00e8 considerato spesso come il maggiore scrittore che ha rilanciato il genere del romanzo storico. La maggior parte delle sue opere sono ambientate in Estonia e trattano, solitamente, il rapporto fra Estoni, Tedeschi e Russi baltici. Molto spesso, la descrizione che Kross fornisce della lotta storica degli Estoni contro i tedeschi baltici \u00e8 in realt\u00e0 una metafora della lotta contemporanea contro l'occupazione sovietica.\nGeneralmente, \"Il pazzo dello zar\" \u00e8 stato considerato il romanzo meglio riuscito di Kross ed \u00e8 stato tradotto in oltre 20 lingue. Inoltre, molto tradotto \u00e8 il romanzo \"La partenza del professor Martens\" che, a causa dei temi trattati (accademici, e lealt\u00e0 nazionale), \u00e8 molto popolare nelle accademie ed \u00e8 un'importante novella del genere \"professionale\". Il pi\u00f9 recente \"Scavi\", non ancora tradotto in italiano, si occupa del periodo del disgelo dopo la morte di Stalin cos\u00ec come della conquista danese dell'Estonia nel Medioevo. \u00c8 oggi considerato da parecchi critici come uno dei suoi migliori lavori."}
{"id": "1168095", "revid": "1501558", "url": "https://it.wikipedia.org/wiki?curid=1168095", "title": "Nazionale di calcio a 5 dell'Egitto", "text": "La nazionale di calcio a 5 dell'Egitto \u00e8, in senso generale, una qualsiasi delle selezioni nazionali di Calcio a 5 della Egyptian Football Association che rappresentano l'Egitto nelle varie competizioni ufficiali o amichevoli riservate a squadre nazionali.\nQuesta squadra nazionale \u00e8 considerata nettamente la squadra pi\u00f9 forte dell'Africa, anche se non ha mai raggiunto grandissimi risultati nelle edizioni della Coppa del Mondo. Nonostante questo, l'Egitto \u00e8 la prima formazione africana ad aver conquistato punti nel mondiale (Egitto-Australia 8-2 del 26 novembre 1996 a Murcia) nonch\u00e9 la prima ad essersi qualificata al secondo turno (secondo posto con 6 punti dietro all'Olanda nel girone B dei Mondiali di Guatemala 2000). Quest'ultimo risultato ha permesso all'Egitto di entrare nel novero delle otto pi\u00f9 forti formazioni del mondo, risultato non ripetutosi quattro anni dopo quando la formazione africana si \u00e8 dovuta arrendere nel primo girone di qualificazione alla Spagna campione del mondo in carica, ed all'Ucraina vicecampione d'Europa.\nI trofei continentali.\nL'Egitto, grazie ad una qualit\u00e0 dimostrata sin dal 1996 a livello mondiale, \u00e8 stato individuato come paese traino del movimento africano del calcio a 5, lo dimostra la decisione della Conf\u00e9d\u00e9ration Africaine de Football di designare l'Egitto, e soprattutto il Cairo come citt\u00e0 ospitante per le fasi finali delle competizioni continentali del 1996, 2000 e 2004. Le prime due svoltesi a gironi hanno visto i padroni di casa vincere il trofeo. La terza edizione, per difficolt\u00e0 organizzative, non si \u00e8 potuta svolgere nel paese arabo, la Federazione africana ha deciso la variazione del regolamento in funzione di gare di andata e ritorno a casa delle singole nazionali. Pur non beneficiando del fattore campo l'Egitto ha conquistato per la terza volta l'alloro continentale."}
{"id": "1168096", "revid": "1573940", "url": "https://it.wikipedia.org/wiki?curid=1168096", "title": "Rattus lutreolus", "text": "Rattus lutreolus () \u00e8 un roditore della famiglia dei Muridi endemico dell'Australia.\nDescrizione.\nDimensioni.\nRoditore di medie dimensioni, con la lunghezza della testa e del corpo tra 120 e 200\u00a0mm, la lunghezza della coda tra 80 e 145\u00a0mm, la lunghezza del piede tra 27 e 35\u00a0mm, la lunghezza delle orecchie tra 15 e 20\u00a0mm e un peso fino a 160\u00a0g.\nAspetto.\nLa pelliccia \u00e8 lunga, densa e cosparsa di lunghi peli scuri, particolarmente sul dorso. Le parti superiori variano dal bruno-rossiccio al nerastro, mentre le parti inferiori sono grigio-giallastre. Gli occhi sono relativamente piccoli. Le orecchie sono corte, rotonde e grigio scure. I piedi sono marrone scuro, con la pianta nerastra. La coda \u00e8 pi\u00f9 corta della testa e del corpo, \u00e8 uniformemente grigia scura o nerastra, praticamente priva di peli e rivestita da 9-13 anelli di scaglie per centimetro. Le femmine hanno 5 paia di mammelle. Il cariotipo \u00e8 2n=42 FN=60.\nBiologia.\nComportamento.\n\u00c8 una specie terricola e notturna, sebbene pu\u00f2 essere attiva anche di giorno. Costruisce percorsi attraverso la vegetazioni e estesi sistemi di cunicoli superficiali.\nAlimentazione.\nSi nutre principalmente di steli d'erba e semi.\nRiproduzione.\nLe femmine danno alla luce fino a 5 piccoli diverse volte durante l'anno.\nDistribuzione e habitat.\nQuesta specie \u00e8 diffusa in alcune aree costiere del Queensland centro-orientale e sud-orientale, Nuovo Galles del Sud, Victoria e Tasmania.\nVive in ambienti umidi fino a 1.600 metri di altitudine, sebbene in Tasmania \u00e8 presente in aree alpine, foreste di Sclerofille, praterie di Button grass e foreste umide temperate.\nTassonomia.\nSono state riconosciute 3 sottospecie:\nStato di conservazione.\nLa IUCN Red List, considerato il vasto areale e la popolazione numerosa, classifica \"R.lutreolus\" come specie a rischio minimo (LC)."}
{"id": "1168101", "revid": "48479", "url": "https://it.wikipedia.org/wiki?curid=1168101", "title": "Rede wiccano", "text": ""}
{"id": "1168106", "revid": "647919", "url": "https://it.wikipedia.org/wiki?curid=1168106", "title": "Banda Centrale della Marina Militare", "text": ""}
{"id": "1168118", "revid": "108451362", "url": "https://it.wikipedia.org/wiki?curid=1168118", "title": "Chiostri dei Santi Severino e Sossio", "text": "I chiostri dei Santi Severino e Sossio sono tre chiostri monumentali di Napoli appartenenti al complesso monastico della chiesa dei Santi Severino e Sossio.\nTra i pi\u00f9 importanti della citt\u00e0 sia sotto il profilo artistico che storico, divenendo nel 1835 sede dell'Archivio di Stato di Napoli, i chiostri sono:\nStoria.\nIl primo chiostro edificato nel complesso risale al X secolo ed \u00e8 quello del Platano. Il nome deriva da un bosco di platani che sarebbe stato donato a san Benedetto dal padre di san Mauro, Anicio Equizio. Alcuni ampliamenti risalgono gi\u00e0 agli inizi dell'XI secolo e modifiche pi\u00f9 importanti, ad opera di Giovanni Francesco Mormando, si ebbero nella seconda met\u00e0 del XV secolo. Contemporaneamente a questa fase, venne poi costruito un secondo chiostro, quello \"del Noviziato\".\nTra la fine del XVI e gli inizi del XVII secolo venne costruito invece il chiostro di Marmo, destinato a giardino, con ingresso sulla via.\nNel corso del XVIII secolo l'area del chiostro del Platano venne in parte occupata da nuove celle e nuovi ambienti di servizio, necessari per la crescita della comunit\u00e0 e nel 1715 pilastri in piperno sostituirono le originali colonnine.\nNel 1803 il piano superiore del chiostro del Noviziato venne modificato per ricavarne due piani di ambienti, in parte destinati ad ospitare un istituto scolastico. Nel 1835 ospit\u00f2 gli archivi del regno e il monastero venne abbandonato.\nNel 1901 il chiostro del Noviziato fu dedicato a Bartolomeo Capasso.\nDescrizione.\nChiostro del Platano.\nIl chiostro del Platano \u00e8 costituito da un quadrato con i portici sui lati a otto arcate, sorrette da pilastri in piperno e un piano superiore a loggia. Al centro \u00e8 un platano che secondo la leggenda sarebbe stato piantato dallo stesso san Benedetto e le cui foglie possederebbero virt\u00f9 terapeutiche. La pianta venne abbattuta nel 1959 quando il fusto misurava 8,45 m di circonferenza e poi fatta ricrescere sulla sua stessa radice.\nDue delle quattro pareti dei porticati sono decorate con un ciclo di affreschi di scuola umbro-marchigiana di Antonio Solario e aiuti risalenti all'inizio Cinquecento e riprendenti scene della \"vita di san Benedetto.\" Nel corso della prima met\u00e0 dell'Ottocento le arcate del chiostro furono chiuse con porte di vetro, con lo scopo di proteggere il ciclo del Solario.\nAttualmente \u00e8 in fase di restauro grazie ai fondi del Progetto Unesco per il centro storico di Napoli.\nChiostro di Marmo.\nIl chiostro rinascimentale \u00e8 limitato sui quattro lati da 24 arcate sorrette da colonnine di marmo di Carrara, con capitelli dorici decorati da motivi floreali, mentre il giardino centrale \u00e8 suddiviso da vialetti pavimentati in cotto in quattro aiuole. Su esso affacciano diverse sale, tra cui il refettorio e la sala del capitolo, entrambe affrescate da Belisario Corenzio intorno alla prima met\u00e0 del Seicento, e in origine vi si trovava inoltre la cisterna.\nIl piano sovrastante \u00e8 invece caratterizzato da ampie finestre ad arco su pilastri incastrati in una cornice.\nIn occasione dell'insediamento dell'archivio del regno nell'edificio venne eretta al centro del chiostro una statua raffigurante \"La Teologia\", in marmo, scolpita da Michelangelo Naccherino.\nChiostro del Noviziato.\nIl chiostro del Noviziato si presenta a pianta rettangolare, con portici a trenta arcate su pilastri di piperno; il centro dello spazio \u00e8 ornato con il \"busto di Bartolomeo Capasso\" di Salvatore Cepparulo, sovrintendente dell'archivio dell'ultimo ventennio dell'Ottocento, al quale il chiostro fu dedicato agli inizi del Novecento. Gli ambienti di questo chiostro erano destinati essenzialmente ai novizi, mentre altre sale costituivano invece gli appartamenti del priore.\nNel 1803 il piano superiore venne trasformato in un edificio a due piani, destinato in parte all'alloggio dei religiosi e in parte a scuola."}
{"id": "1168123", "revid": "48479", "url": "https://it.wikipedia.org/wiki?curid=1168123", "title": "Luna Blu", "text": ""}
{"id": "1168124", "revid": "1305772", "url": "https://it.wikipedia.org/wiki?curid=1168124", "title": "Duke", "text": " "}
{"id": "1168127", "revid": "125147505", "url": "https://it.wikipedia.org/wiki?curid=1168127", "title": "Accademia della Guardia di Finanza", "text": "L'Accademia della Guardia di Finanza \u00e8 uno degli enti universitari militari in Italia che aperto ad entrambi i sessi, si occupa della formazione tecnica e della preparazione giuridico-economica degli ufficiali della Guardia di Finanza.\nStoria.\nL'Accademia \u00e8 stata fondata nel 1896 con sede a Caserta, successivamente trasferita a Roma nel 1925 e poi successivamente nel 1984 a Bergamo. Alcuni corsi speciali e di applicazione, dal 1995 al 2021 sono stati svolti a Castelporziano.\nPercorso formativo e piano didattico.\nTre anni di accademia - \"Nomina sottotenente\";\nQuarto anno (1\u00b0 di applicazione) - \"Nomina tenente\";\nQuinto anno (2\u00b0 di applicazione) - \"Laurea magistrale in giurisprudenza\".\nTale percorso \u00e8 dunque articolato su:\nIl piano didattico si sviluppa nelle seguenti aree:\nAttivit\u00e0.\nLa revisione delle attivit\u00e0 addestrative \u00e8 stata operata nell'ottica di un loro generale riequilibrio, razionalizzazione e coordinamento sinergico con il percorso didattico. Sia attraverso le esercitazioni militari interne ed esterne, sia mediante tirocini, viaggi d'istruzione, visite professionali, soggiorni di studio all'estero viene cos\u00ec completata l'acquisizione di specifiche competenze tecnico-operative e valorizzato il processo di assimilazione delle qualit\u00e0 proprie dell'ufficiale e del comandante.\nIl carico didattico sostenibile per tale progetto formativo \u00e8 individuato in un impegno massimo annuale di 2400 periodi circa (ridotti a 2000 per il quinto anno in ragione della pi\u00f9 breve durata del corso). In questo arco temporale, l'allievo dovr\u00e0 svolgere:\nInfrastrutture.\nLe infrastrutture dell'Accademia comprendono pi\u00f9 immobili:\nStemma.\nLo stemma araldico dell'Accademia \u00e8 stato approvato ufficialmente nel 1988. I due grifoni dorati inquartati di verde e reggenti l'uno una spada e l'altro un libro rappresentano, rispettivamente, lo status e la preparazione militare degli allievi e quella negli studi. Il verde e il dorato sono i colori del Corpo, e il grifone ne \u00e8 il simbolo. La torre dorata del secondo quarto \u00e8 simbolo di giustizia e tradizione militare; il suo stile richiamerebbe la torre di Caserta, citt\u00e0 che ha ospitato la prima sede dell'Accademia. Le montagne argentate richiamano invece le origini del Corpo, nato proprio in montagna con lo scopo di vigliare sui confini nazionali. La banda di colore azzurro del terzo quarto rappresenta infine la fascia azzurra simbolo dello status di ufficiale, e la stella dorata il traguardo del grado che gli allievi aspirano a raggiungere."}
{"id": "1168140", "revid": "1982", "url": "https://it.wikipedia.org/wiki?curid=1168140", "title": "Valsavarenche (valle)", "text": "La Valsavarenche (pronuncia fr. - \"Vassava\u00e8ntse\" in patois valdostano standard, \"Ouah\u00e8ntse\" nell'uso locale) \u00e8 una valle laterale della Valle d'Aosta.\nToponimo.\nIl toponimo in patois valdostano standard \u00e8 \"Vassava\u00e8ntse\", mentre localmente \u00e8 \"Ouah\u00e8ntse\". Prende il nome dal torrente Savara, il principale corso d'acqua della vallata.\nGeografia.\nAppartiene al bacino idrografico destro della Dora Baltea e si trova tra la Val di Rh\u00eames e la Val di Cogne. La testata appartiene al massiccio del Gran Paradiso. Una lunga ed imponente cresta di montagne la divide a partire dal punto culmine (il Gran Paradiso) dalla val di Cogne. Questa cresta possiede come vette principali l'Herb\u00e9tet e la Grivola. Meno imponente \u00e8 invece la cresta che la separa dalla Val di Rh\u00eames; qui le vette pi\u00f9 importanti sono il Mont Taou Blanc e la Punta di Bioula.\n\u00c8 solcata dal torrente Savara, tributario di destra della Dora Baltea e la maggior parte della valle si situa all'interno del Parco Nazionale del Gran Paradiso.\nOrografia.\nI monti principali che contornano la valle sono:\nValichi principali.\nLa valle non possiede facili collegamenti con le vallate vicine. I valichi alpini principali sono:\nCentri abitati.\nLa vallata \u00e8 totalmente appartenente al comune omonimo.\nTurismo.\nPer favorire l'ascensione ai monti della valle e l'escursionismo in alta quota la valle \u00e8 dotata di alcuni rifugi alpini e bivacchi:\nLa valle \u00e8 inoltre attraversata dall'Alta via della Valle d'Aosta n. 2."}
{"id": "1168141", "revid": "287204", "url": "https://it.wikipedia.org/wiki?curid=1168141", "title": "Serie B 1938-1939 (pallacanestro maschile)", "text": "Il campionato di Serie B di pallacanestro maschile 1938-1939 secondo livello del 19\u00ba campionato italiano, \u00e8 il 2\u00b0 organizzato dalla Federazione Italiana Pallacanestro sotto questa definizione. \nLe squadre sono divise in tre gironi di cui i primi due A e B a 6 squadre ciascuno ed il C (Sud) di sole 4 squadre: le prime di ogni girone accedono direttamente al girone finale (poule promozione), pi\u00f9 la vincente degli spareggi tra le seconde classificate. Il girone finale si svolge nel giugno del 1939 a Bologna. Le vittorie valgono 2 punti, le sconfitte 1. Sono previsti i tempi supplementari in caso di pareggio.\nPrima fase.\nGirone A.\nClassifica.\nLegenda:\nRegolamento:\nNote:\nGirone B.\nClassifica.\nLegenda:\nRegolamento:\nNote:\nGirone C.\nClassifica.\nLegenda:\nRegolamento:\nNote:\nFinale per la promozione in Serie A.\nLe finali stono state giocate tutte sul campo della Virtus di Bologna in Via Castiglione 26.\nLe partite sono state arbitrate dai seguenti arbitri F.I.P.: Degli Esposti e Ugolini di Bologna, Viti di Firenze e Piergentili di Roma.\nClassifica.\nLegenda:\nRegolamento:"}
{"id": "1168147", "revid": "729019", "url": "https://it.wikipedia.org/wiki?curid=1168147", "title": "Scuola ufficiali carabinieri", "text": "La Scuola Ufficiali Carabinieri \u00e8 un istituto militare, di rango universitario, che cura la formazione e l'aggiornamento permanente dei quadri ufficiali dell'Arma. La sede \u00e8 a Roma in via Aurelia.\nStoria.\nIl primo corso sperimentale si tenne presso la Legione allievi Carabinieri con sede a Torino sulla base della circolare n. 12602 del 25 ottobre 1883 a firma del Comandante Generale. L'esito favorevole diede poi vita al primo embrione di ente formativo per i futuri ufficiali . La costituzione della Scuola ufficiali carabinieri ha avuto luogo con circolare del Comando Generale n. 9-5948 del 17 maggio 1884 allorch\u00e9 venne istituita presso la Legione allievi carabinieri di Torino la Scuola per marescialli d'alloggio aspiranti al grado di sottotenente, divenuta cos\u00ec il primo istituto dei carabinieri per la formazione specifica di ufficiali dell'Arma.\nLa selezione degli ufficiali dalla base traeva origine dall'esperienza di Antico Regime, enfatizzata nel corso del periodo napoleonico. Per quanto riguarda i Carabinieri Reali, a partire dal 1816 si procedette ai primi reclutamenti di ufficiali provenienti dalla truppa.\nLo scopo della scuola venne definito sulla base della esigenza di \"allargare le cognizioni letterarie e scientifiche degli aspiranti ufficiali e dar loro mezzo di perfezionare l'istruzione militare e di impratichirsi nell'equitazione\".\nNel novembre del 1885 la Legione allievi viene trasferita da Torino a Roma e con essa la Scuola aspiranti al grado di sottotenente si sposta nella nuova capitale.\nCon legge 30 dicembre 1906 n. 647 la scuola assume una fisionomia autonoma con la denominazione di \"Scuola allievi ufficiali carabinieri reali\" trovando nuova sistemazione in piazza del Risorgimento, nell'edificio che dal 1925 sarebbe stato - e lo \u00e8 tuttora - \"sede propria, esclusiva e quanto mai degna\" del Museo Storico dell'Arma dei Carabinieri.\nNel 1926 la scuola allievi ufficiali carabinieri reali fu soppressa e i sottufficiali vincitori di concorso furono avviati presso l'Accademia Militare di Fanteria e Cavalleria di Modena, mentre altri corsi di perfezionamento riservati a ufficiali furono tenuti a Firenze nel complesso monumentale del convento di Santa Maria Novella dove aveva sede la Scuola sottufficiali carabinieri reali. Nel 1928 la struttura di formazione prende il nome di Scuola Centrale dei Carabinieri Reali tanto che ancora oggi a Firenze la caserma di piazza Stazione viene denominata \"la centrale\".\nSoltanto il 1\u00ba novembre 1952 fu istituita a Roma la Scuola Ufficiali, nel settecentesco edificio vanvitelliano di via Garibaldi, che successivamente assunse il nome di Scuola di applicazione dell'Arma. A partire dal 1952, dunque la formazione degli ufficiali fu definitivamente separata da quella dei sottufficiali.\nIl 10 novembre 1976 l'istituto - che assumer\u00e0 nuovamente la denominazione di Scuola ufficiali dei carabinieri - trova definitiva sistemazione nel quartiere Aurelio, nella caserma \"Ugo de Carolis\" a Roma, intitolata al nome della medaglia d'oro al valor militare maggiore dei carabinieri Ugo De Carolis, martire delle Fosse Ardeatine.\nLa scuola oggi.\nLa sede attuale \u00e8 un vero e proprio campus universitario dotato di strutture quali aule multimediali, un'importante biblioteca, laboratori di lingua e di informatica, poligono di tiro, palestra e strutture sportive complete, un corpo docente militare e universitario.\nLa scuola cura lo svolgimento:\nPosto alle dipendenza del Comando delle scuole dell'Arma dei Carabinieri, svolge altres\u00ec corsi di formazione ed aggiornamento nelle discipline giuridiche, professionali e linguistiche e svolge corsi formativi od informativi per ufficiali di paesi esteri, anche al di fuori della NATO.\nEventi.\nNella vita della scuola sono ricorrenti le annuali cerimonie di:\nPubblicazioni.\nLa scuola pubblica, on line, sul sito istituzionale dell'Arma, la rivista trimestrale, a carattere scientifico-professionale, \"Rassegna dell'Arma dei Carabinieri\". Il periodico, mezzo di aggiornamento e preparazione specifica dei quadri dell'Arma, si avvale di contributi di appartenenti all'istituzione, al mondo accademico, giudiziario, forense e della cultura in genere, dibattendo tematiche originali sull'evoluzione del pensiero militare e delle discipline giuridiche e tecnico-scientifiche che pi\u00f9 interessano il servizio d'istituto. I fascicoli riportano sempre un editoriale del direttore della rivista - che coincide con il comandante della scuola - ed una rubrica studi nonch\u00e9 notizie della vita dell'istituto e rubriche di legislazione e giurisprudenza e informazioni e segnalazioni."}
{"id": "1168148", "revid": "533647", "url": "https://it.wikipedia.org/wiki?curid=1168148", "title": "Montedoro", "text": "Montedoro (\"Muntidoru\" in siciliano) \u00e8 un comune italiano di abitanti del libero consorzio comunale di Caltanissetta in Sicilia.\nIl paese \u00e8 situato a circa 80\u00a0km a sud-est di Palermo e a circa 20\u00a0km a ovest di Caltanissetta.\nEconomia.\nIl territorio del comune \u00e8 compreso nella zona di produzione del Pistacchio di Raffadali D.O.P..\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "1168150", "revid": "287204", "url": "https://it.wikipedia.org/wiki?curid=1168150", "title": "Serie B 1939-1940 (pallacanestro maschile)", "text": "Il campionato di Serie B di pallacanestro maschile 1939-1940 secondo livello del 20\u00ba campionato italiano, \u00e8 il 3\u00b0 organizzato dalla Federazione Italiana Pallacanestro sotto questa definizione. \nLe ventuno squadre sono divise in quattro gironi: le prime classificate si giocano la promozione agli spareggi, organizzati a Livorno in tre giorni. Salgono in Serie A il G.U.F. Livorno ed il G.U.F. Napoli.\nPrima fase.\nGirone A.\nClassifica finale.\nLegenda:\nRegolamento:\nGirone B.\nClassifica finale.\nLegenda:\nRegolamento:\nNote:\nGirone C.\nClassifica.\nLegenda:\nRegolamento:\nNote:\nGirone D.\nClassifica.\nLegenda:\nRegolamento:\nNote:\nGirone finale per la promozione.\nIl girone finale si svolge a Livorno dal 15 al 17 marzo 1940.\nClassifica.\nLegenda:\nRegolamento:"}
{"id": "1168151", "revid": "125678507", "url": "https://it.wikipedia.org/wiki?curid=1168151", "title": "John Q", "text": "John Q \u00e8 un film del 2002 diretto da Nick Cassavetes con protagonista Denzel Washington.\nTrama.\nJohn lavora come operaio in una fabbrica che, a causa della crisi economica, sta passando un brutto periodo; nonostante le difficolt\u00e0, tuttavia, la famiglia continua ad essere serena e felice.\nDurante una partita di baseball il figlio Michael viene colto da un malore improvviso e gli viene diagnosticata un'insufficienza cardiaca: le uniche soluzioni proposte dai medici sono il trapianto di cuore oppure aspettare che il piccolo si spenga. Il trapianto viene inizialmente sconsigliato perch\u00e9 potrebbe essere troppo pericoloso, ma la famiglia viene infine convinta dal primario a tentare; sorge quindi il problema dell'assicurazione sanitaria, che non copre le spese (circa 250.000 dollari) e che l'ospedale chiede di coprire in contanti.\nDopo aver venduto tutti i suoi beni, aver fatto raccolte fondi e preso in prestito denaro dagli amici, John raggiunge la somma necessaria per tenere il figlio in ospedale ma scopre che questo viene comunque dimesso: il primario non riesce a consolare John che, travolto dalla disperazione, si procura una pistola e sequestra il personale e i pazienti del pronto soccorso.\nVisto il protrarsi dell'infruttuosa trattativa con la polizia per ottenere un cuore nuovo, John decide di uccidersi in modo da consentire ai medici di prelevare il suo stesso cuore; il gesto estremo viene fortunatamente fermato all'ultimo istante dall'arrivo di un organo compatibile, che viene cos\u00ec trapiantato a Michael salvandogli la vita. In seguito John si arrende e viene tratto in arresto, ma diviene una sorta di eroe."}
{"id": "1168152", "revid": "121658", "url": "https://it.wikipedia.org/wiki?curid=1168152", "title": "Italia Wave", "text": ""}
{"id": "1168154", "revid": "1718925", "url": "https://it.wikipedia.org/wiki?curid=1168154", "title": "Chris Gardner", "text": "Durante gli anni ottanta viveva in povert\u00e0 e per un certo periodo si \u00e8 ritrovato senza casa insieme al figlio piccolo Christopher Jr. Il suo libro di memorie, \"La ricerca della felicit\u00e0\", \u00e8 stato pubblicato nel maggio del 2006 e da questo \u00e8 stato tratto il film, per la regia di Gabriele Muccino, \"La ricerca della felicit\u00e0\", di grande successo, con Will Smith nei panni del protagonista.\nBiografia.\nPrimi anni.\nGardner nacque a Milwaukee da Thomas Turner e Bettye Jean Gardner; era il secondo figlio di Bettye Jean: sua sorella maggiore Ophelia era nata dal precedente matrimonio della madre. Ha altre due sorelle pi\u00f9 piccole, Sharon e Kimberly, nate dal matrimonio della madre con Freddie Triplett. L'infanzia di Gardner e delle sue sorelle \u00e8 stata particolarmente difficile, con abusi da parte del padre nei confronti di tutta la famiglia e l'imprigionamento della madre per accuse di frode da parte del padre (poi rivelatesi false).\nNonostante i numerosi problemi, la madre \u00e8 stata la maggior fonte di ispirazione per il giovane Gardner; lei lo incoraggiava a credere in s\u00e9 stesso e gli ripeteva \"puoi contare solamente su te stesso, la cavalleria non sta arrivando\". \u00c8 anche grazie agli anni difficili della sua giovinezza che Gardner ha deciso per il suo futuro di voler evitare alcolismo, abusi domestici, mancanza d'istruzione e simili cose.\nGiovent\u00f9.\nUna volta finite le superiori Gardner si arruol\u00f2 in Marina e venne assegnato per quattro anni a Camp Lejeune in Carolina del Nord. Qui fu assegnato all'hospital corpsman (HM), un centro sanitario specializzato della Marina, dove conobbe il dottor Robert Ellis, un cardiochirurgo che gli offr\u00ec un lavoro nella sua clinica. Dopo il congedo Gardner si trasfer\u00ec a San Francisco a lavorare con Ellis e dal 1974 al 1976 lavor\u00f2 a stretto contatto col dottore, firmando anche come coautore alcuni articoli scientifici pubblicati in riviste specializzate in medicina.\nMatrimonio e primi problemi.\nIl 18 giugno 1977 Gardner spos\u00f2 Sherry Dyson, ma circa due anni dopo decise di lasciare il lavoro ed il suo sogno di diventare un medico per cercare qualcosa di pi\u00f9 remunerativo. La relazione con Sherry si incrin\u00f2, sia a causa di questa decisione che per il fatto che Gardner inizi\u00f2 una relazione con una studentessa in odontoiatria di nome Jackie Medina. Poco dopo lei rimase incinta e Gardner lasci\u00f2 la moglie per mettere su casa con Jackie e prepararsi alla nascita del suo primogenito. Il divorzio divenne legale solo nel 1986. In seguito alla nascita di Christopher Jarrett Medina Gardner Jr. nel 1981, Gardner lasci\u00f2 il lavoro di assistente di laboratorio e divenne venditore di apparecchiature mediche, raddoppiando il suo salario mensile.\nUn momento fondamentale della sua vita avvenne quando incontr\u00f2 casualmente Bob Bridges, un uomo distinto e ben vestito che stava parcheggiando una Ferrari rossa. Incuriosito, Gardner gli chiese che lavoro facesse e lui rispose di essere un broker: da quel momento decise di voler diventare broker anche lui. Bridges lo present\u00f2 a diverse compagnie che organizzavano corsi per futuri broker e, alla fine, Gardner venne accettato dalla E. F. Hutton &amp; Co.. Lasci\u00f2 quindi il lavoro di venditore di apparecchiature mediche per dedicarsi a tempo pieno alla nuova carriera, ma, quando si present\u00f2 in ufficio, scopr\u00ec che il suo nuovo capo era appena stato licenziato. Negli stessi giorni la moglie lo accus\u00f2 di picchiarla (un'accusa che lui ha sempre respinto) e lo lasci\u00f2, portando con s\u00e9 il figlio nella East Coast. Infine, venne incarcerato per dieci giorni in seguito al mancato pagamento di 1.200 dollari di multe per divieto di sosta.\nQuando torn\u00f2 a casa riusc\u00ec a trovare un impiego nel programma di tirocinio per broker della Dean Witter Reynolds, programma che per\u00f2 non prevedeva un salario. Gli unici introiti derivavano dalla vendita delle apparecchiature mediche, ma non erano sufficienti per arrivare a fine mese.\nGli anni pi\u00f9 duri.\nGardner lavor\u00f2 duramente per superare il periodo di prova, arrivando presto in ufficio al mattino e andando via tardi la sera, cercando di fare almeno 200 chiamate al giorno in cerca di clienti. Nel 1982 riusc\u00ec a superare al primo colpo l'esame per la licenza e venne assunto regolarmente a tempo pieno. Pi\u00f9 tardi venne assunto dalla Bear Stearns.\nQuattro mesi dopo essersene andata di casa, Jackie torn\u00f2 a San Francisco per lasciare il figlio con Gardner. Da quel momento Gardner fu costretto a dormire nei posti pi\u00f9 disparati per la continua mancanza di soldi, cercando di risparmiare quanto possibile per riuscire ad affittare un appartamento a Berkeley. Per un intero anno, all'insaputa dei colleghi, visse da senzatetto trascorrendo le notti in motel, aeroporti, parcheggi, nel suo stesso ufficio, sui trasporti pubblici e perfino in un bagno chiuso della BART. Alla fine chiese al reverendo Cecil Williams di lasciarlo pernottare in una struttura dedicata alle donne senza casa (la sua maggior preoccupazione era nei riguardi del figlio piccolo), e questi accett\u00f2 senza esitazione.\nCarriera.\nNel 1987 Gardner riusc\u00ec ad aprire la sua azienda di brokeraggio, con sede a Chicago; la sede legale si trovava nel suo stesso appartamento e l'unico pezzo di arredamento era una scrivania che fungeva anche da tavola da pranzo. Nel 2006 Gardner vendette per diversi milioni di dollari le sue quote dell'azienda e fond\u00f2 la \"Christopher Gardner International Holdings\", con sedi in diverse citt\u00e0 statunitensi."}
{"id": "1168157", "revid": "1543377", "url": "https://it.wikipedia.org/wiki?curid=1168157", "title": "Rattus macleari", "text": "Il ratto di Maclear (Rattus macleari ()) \u00e8 un roditore della famiglia dei Muridi vissuto in epoca storica sull'Isola di Natale.\nDescrizione.\nDimensioni.\nRoditore di grandi dimensioni, con la lunghezza della testa e del corpo tra 222 e 240\u00a0mm, la lunghezza della coda tra 246 e 267\u00a0mm, la lunghezza del piede tra 48,5 e 50\u00a0mm e la lunghezza delle orecchie tra 16,7 e 17,5\u00a0mm.\nAspetto.\nLa pelliccia \u00e8 lunga, densa e ruvida. Il colore generale del corpo \u00e8 bruno-rossastro, il dorso \u00e8 densamente ricoperto di lunghi peli nerastri. La parte interna degli arti \u00e8 grigiastra, mentre il dorso delle zampe \u00e8 marrone scuro. I cuscinetti plantari sono larghi, mentre gli artigli sono corti, ricurvi ed appuntiti. La coda \u00e8 pi\u00f9 lunga della testa e del corpo, \u00e8 nerastra nella met\u00e0 basale e bianca o giallastra all'estremit\u00e0. Ci sono circa 10 anelli di scaglie per centimetro ed \u00e8 ricoperta finemente di piccoli peli grigiastri. Le femmine hanno un paio di mammelle ascellari e un paio inguinali.\nBiologia.\nComportamento.\nSi trattava di una specie notturna e terricola, sebbene fosse un'agile arrampicatrice. Durante il giorno si rifugiava tra le radici degli alberi, nei tronchi caduti o in buche superficiali. Era la specie pi\u00f9 abbondante dell'isola e durante la notte invadeva in grande numero gli accampamenti, penetrando nelle tende, incurante degli uomini, dei quali sembrava non avere paura.\nAlimentazione.\nSi nutriva di frutta e germogli. Durante le spedizioni scientifiche effettuate sull'isola \u00e8 stata osservata nutrirsi di qualsiasi cosa trovava lungo il suo cammino, dalle scarpe agli indumenti lasciati incautamente incustoditi.\nRiproduzione.\nSi riproduceva durante tutto l'anno.\nDistribuzione e habitat.\nQuesta specie \u00e8 vissuta sull'Isola di Natale fino presumibilmente agli inizi del XX secolo.\nViveva nelle foreste tropicali umide dell'isola.\nStato di conservazione.\nLa IUCN Red List, considerato che nessun esemplare \u00e8 stato pi\u00f9 osservato dal 1904 ed ogni successivo tentativo di localizzarlo \u00e8 fallito, classifica \"R.macleari\" come specie estinta (EX).\nAncora abbondante nel 1898, ma dichiarata estinta nel 1908, quando il paleontologo britannico C.W.Andrews fall\u00ec nel tentativo di osservare ancora qualche individuo vivente. Come l'altra specie nativa di ratto, \"Rattus nativitatis\", l'ipotesi di una cos\u00ec repentina estinzione sembra sia quella di un'epidemia trasportata sull'isola dal ratto nero, accidentalmente introdotto dall'equipaggio della S.S.Hindustan, nel 1898. Tale teoria sembra essere avallata dallo stesso Andrews il quale riportava i racconti di un medico locale, che aveva osservato animali morenti, probabilmente appartenenti a questa specie. Recentemente \u00e8 stato ipotizzato anche che uno dei motivi della scomparsa fosse l'ibridazione con il ratto nero, ma oggi \u00e8 evidente che ci\u00f2 non \u00e8 possibile dato la notevole divergenza genetica tra le due specie e che gli individui raccolti nel marzo 1902 dal patologo Durham, appartenevano ad una o l'altra specie."}
{"id": "1168161", "revid": "1318658", "url": "https://it.wikipedia.org/wiki?curid=1168161", "title": "Domus dell'Ortaglia", "text": "Il complesso delle Domus dell'Ortaglia \u00e8 costituito da un gruppo di antiche domus romane rinvenute negli orti (ortaglia) del monastero di Santa Giulia a Brescia.\nEssendo comprese nell'area del monastero, le domus fanno parte del sito seriale UNESCO , dichiarato patrimonio dell'umanit\u00e0 nel 2011.\nCaratteristiche.\nIl sito \u00e8 tra i complessi residenziali romani meglio conservati del Nord Italia, con lastricati in pietra, ambienti di rappresentanza, privati e di servizio, mosaici pavimentali e affreschi parietali in discreto stato di conservazione.\nI vani delle domus che compongono il complesso sono dotati di riscaldamento a parete e a pavimento (ipocausto). La parte principale del complesso \u00e8 composta da due domus distinte, dette \"Domus delle fontane\" e \"Domus di Dioniso\". La ricchezza dei ricchi mosaici e delle pitture murali fa ipotizzare che le due abitazioni appartenessero a cittadini influenti.\nLa storia.\nLe domus erano parte della zona residenziale alle pendici terrazzate del colle Cidneo, racchiusa tra l'area monumentale romana, comprendente il foro e il \"Tempio Capitolino\", e le mura romane.\nLe domus furono utilizzate tra il I e il IV secolo. In seguito subirono un degrado progressivo e furono abbandonate.\nCon l'avvento dei Longobardi, la zona residenziale divenne area demaniale regia, e in seguito \"ortaglia\" del Monastero di Santa Giulia.\nLe domus furono riscoperte, in buono stato di conservazione, tra il 1967 ed il 1971, con ancora il materiale di crollo dei piani superiori che sigillava il pavimento del piano terreno.\nGli interventi di restauro conservativo iniziarono nel 1980 e proseguirono fino al 1992. Nel 2002 vennero completati con l'annessione del monastero al Museo di Santa Giulia. Oggi \u00e8 possibile ammirarle attraverso un percorso espositivo che consente ai visitatori di passare, senza soluzione di continuit\u00e0, dai settori archeologici del museo alle domus.\nLe due domus.\nLa Domus di Dioniso risale all'incirca al II secolo. Essa prende il nome da una raffigurazione del dio greco Dioniso, inserita in un mosaico nel pavimento del triclinio.\nL'abitazione si visita passando attraverso un percorso che si snoda al di sopra dei resti dei pavimenti e dei muri, in cui \u00e8 possibile vedere gli splendidi pavimenti decorati e le pareti dell'antica abitazione. Le raffigurazioni sulle pareti ritraggono paesaggi, uccelli, pesci e maschere teatrali.\nCaratteristica dell'abitazione \u00e8 un affresco che mostra un ippopotamo con un sacerdote di Iside che solleva un candelabro, tipico esempio di arte di moda nel II secolo a Roma.\nProseguendo la visita si arriva alla Domus delle fontane, che deve il suo nome al ritrovamento di notevoli sistemi idrici di incanalamento dell'acqua, che alimentavano anticamente le fontane. \nLa casa si snodava attorno al perno centrale, rappresentato dalla corte, e la stanza che si \u00e8 meglio conservata \u00e8 il soggiorno, di cui si \u00e8 riusciti anche a ricostruire l'antico soffitto crollato.\nIn tutta la domus sono visibili i pavimenti sopraelevati che permettevano la circolazione di aria per regolare la temperatura della casa. I pavimenti sono decorati con colori vivacissimi, come ad esempio la rappresentazione delle quattro stagioni, di cui per\u00f2 \u00e8 giunta intatta solo l'Estate.\nIl pavimento situato nella stanza con volta a botte \u00e8 realizzato in mosaico e decorato con losanghe, fiori e foglie di acanto."}
{"id": "1168162", "revid": "287204", "url": "https://it.wikipedia.org/wiki?curid=1168162", "title": "Spirale del silenzio", "text": "La spirale del silenzio \u00e8 una teoria sviluppata negli anni settanta del Novecento da Elisabeth Noelle-Neumann, fondatrice, nel 1947, dell'Istituto di Demoscopia di Allensbach (\"Institut f\u00fcr Demoskopie Allensbach\") di Magonza. La teoria si occupa dell'analisi del potere persuasivo dei mass media. La tesi di fondo \u00e8 che i mezzi di comunicazione di massa, ma soprattutto la televisione, grazie al notevole potere di persuasione sui riceventi e quindi, pi\u00f9 in generale, sull'opinione pubblica, siano in grado di enfatizzare opinioni e sentimenti prevalenti, mediante la riduzione al silenzio delle opzioni minoritarie e dissenzienti.\nIn particolare, la teoria afferma che una persona singola \u00e8 disincentivata dall'esprimere apertamente e riconoscere a s\u00e9 stessa un'opinione che percepisce essere contraria alla opinione della maggioranza, per paura di riprovazione e isolamento da parte della presunta maggioranza. Questo fa s\u00ec che le persone che si trovino in tali situazioni siano spinte a chiudersi in un silenzio che, a sua volta, fa aumentare la percezione collettiva (non necessariamente esatta) di una diversa opinione della maggioranza, rinforzando, di conseguenza, in un processo dinamico, il silenzio di chi si crede minoranza.\nLa teoria ebbe una notevole importanza nella \"scienza della comunicazione\" per la rinascita del dibattito sui poteri di forte persuasione dei mezzi di comunicazione, in contrasto con la scuola di pensiero che sosteneva un effetto debole dei mass media sul pubblico.\nDefinizione.\nLa tesi centrale della spirale del silenzio \u00e8 la seguente: il costante, contemporaneo, ridondante e contorto afflusso di notizie da parte dei media pu\u00f2, col passare del tempo, causare un'incapacit\u00e0 nel pubblico nel selezionare e comprendere i processi di percezione e di influenza dei media; in questo modo verrebbe a formarsi la cosiddetta spirale del silenzio.\nIn questa situazione la persona singola ha il timore costante di essere una minoranza rispetto all'opinione pubblica generale. Per non rimanere isolata, la persona anche se con un'idea diversa rispetto alla massa non la mostra e cerca di conformarsi con il resto dell'opinione generale.\nNella sua ricerca, Noelle-Neumann ha dimostrato che le persone posseggono una specie di senso statistico innato, grazie al quale riescono a capire quale \u00e8 l'opinione della massa e in questo modo a conformarsi con quella dominante.\nI mezzi di comunicazione di massa non fanno emergere da soli la spirale del silenzio (in quanto fenomeni simili sono stati riscontrati anche in societ\u00e0 dove non esistono i mass media) ma accentuano la paura dell'isolamento nell'uomo e quindi il processo di adattamento all'opinione generale.\nEffetti di omologazione e appiattimento della prospettiva storica.\nUno degli effetti della spirale del silenzio \u00e8 l'esercizio, da parte dei mass-media, di una pervasiva funzione conformista di omologazione e conservazione dell'esistente, ostili al rinnovamento delle sensibilit\u00e0, dei gusti, delle opinioni.\nRispetto al conservatorismo, si aggiunge qui un ulteriore elemento aggravante: essendo i mezzi di comunicazione di massa, per loro stessa natura, schiacciati sulla dimensione contingente del tempo presente, e incapaci di elaborare ed esprimere una visione e una coscienza storica, la spinta al conservatorismo e all'omologazione che essi sono in grado di promuovere si presentano anche privi di qualsiasi spessore e di alcuna consapevolezza storica.\nEffetti nella prospettiva della psicologia individuale.\nStudi nell'ambito della psicologia delle emozioni dimostrano che la Spirale del Silenzio esercita un effetto anche sul \"Self-Talk\", il dialogo interno all'individuo stesso in particolare nel riconoscimento interno delle emozioni, sia nel bambino che nell'adulto e nella sua piena maturazione emotiva ed autoespressione, con il rischio della riduzione dell'autoascolto delle proprie esigenze emotive pi\u00f9 profonde, perdita di alfabetizzazione emotiva per le emozioni negate. Per spezzare questa spirale del silenzio interiore \u00e8 quindi necessario saper affrontarne e comunicare i momenti di disagio emotivo o non lasciarli silenti solo perch\u00e9 connessi a desideri considerati poco condivisi dalla maggioranza sociale."}
{"id": "1168170", "revid": "287204", "url": "https://it.wikipedia.org/wiki?curid=1168170", "title": "Giovanni Ansaldo", "text": "Giovanni Ansaldo \u00e8 il nome di due distinte personalit\u00e0:"}
{"id": "1168172", "revid": "1573940", "url": "https://it.wikipedia.org/wiki?curid=1168172", "title": "Rattus nativitatis", "text": "Il ratto bulldog (Rattus nativitatis ) era un roditore della famiglia dei Muridi vissuto in epoca storica sull'Isola del Natale.\nDescrizione.\nDimensioni.\nRoditore di grandi dimensioni, con la lunghezza della testa e del corpo tra 202 e 275\u00a0mm, la lunghezza della coda tra 140 e 182\u00a0mm, la lunghezza del piede tra 50 e 55\u00a0mm e la lunghezza delle orecchie tra 18 e 25\u00a0mm.\nAspetto.\nLa pelliccia \u00e8 lunga, densa e ruvida. La testa \u00e8 insolitamente piccola e delicata. Le parti superiori sono bruno-grigiastre scure. Le parti ventrali sono solo leggermente pi\u00f9 chiare, talvolta \u00e8 presente una macchia biancastra sull'addome. Le zampe sono larghe e robuste, gli artigli delle mani sono grandi e larghi. Le orecchie sono piccole. La coda \u00e8 pi\u00f9 corta della testa e del corpo, \u00e8 tozza, praticamente priva di peli ed uniformemente bruno-nerastra. Ci sono 7-8 anelli di scaglie triangolari per centimetro. Le femmine hanno 3 paia di mammelle inguinali.\nBiologia.\nComportamento.\nSi trattava di una specie notturna e fossoria, che viveva in piccoli gruppi in tane, spesso tra le radici di tronchi e talvolta in tronchi di palme da sago cadute.\nAlimentazione.\nSi nutriva di frutta selvatica, germogli e bacche.\nDistribuzione e habitat.\nQuesta specie \u00e8 vissuta sull'Isola di Natale fino presumibilmente agli inizi del XX secolo.\nViveva probabilmente nelle foreste che coprivano le colline dell'isola.\nStato di conservazione.\nLa IUCN Red List, considerato che nessun esemplare \u00e8 stato pi\u00f9 osservato dal 1898 ed ogni successivo tentativo di localizzarlo \u00e8 fallito, classifica \"R.nativitatis\" come specie estinta (EX).\nGi\u00e0 a partire del 1898 la popolazione era in declino, sebbene non fosse mai stata abbondante sull'isola come l'altra specie nativa di ratto, \"Rattus macleari\". Probabilmente era confinata sulle colline, dove appariva essere relativamente numerosa. Nel 1908, Andrews, dopo falliti tentativi di catturarne almeno un individuo, dovette constatare la scomparsa e decretarne l'estinzione. La rapidit\u00e0 con cui la specie pass\u00f2 da relativamente abbondante a completamente estirpata nel giro di meno di un decennio, fa supporre che la causa principale sia dovuta ad un'epidemia trasportata sull'isola dal ratto nero, introdotto accidentalmente nel 1898 dall'equipaggio della nave S.S.Hindustan. Questa ipotesi \u00e8 suffragata da recenti studi genetici effettuati sugli individui deposistati nelle collezioni dei musei di storia naturale e che evidenziano la presenza di variazioni nel DNA provocate da un tripanosoma patogeno, veicolato da un parassita proprio del ratto nero."}
{"id": "1168173", "revid": "1305772", "url": "https://it.wikipedia.org/wiki?curid=1168173", "title": "Peugeot Type 127 e 143", "text": "Le Type 127 e 143 sono due autovetture di classe medio-alta prodotte tra il 1910 ed il 1913 dalla casa automobilistica francese Peugeot.\nProfilo.\nLa Type 127 debutt\u00f2 nel 1910 e fu introdotta per sostituire la Type 88. La Type 127 era una torpedo di fascia medio-alta, piuttosto elegante e decisamente generosa negli ingombri, in maniera tale da offrire una buona abitabilit\u00e0 agli occupanti. Era lunga infatti 3.9 m e larga 1.65, con un passo di 2.77 m. Il motore era un 4 cilindri da 2000 cm\u00b3 di cilindrata in grado di spingere la vettura ad una velocit\u00e0 massima di 65\u00a0km/h. La Type 127 fu prodotta fino al 1912 in 1226 esemplari.\nFu sostituita nel 1913 dalla Type 143, una vettura disponibile con carrozzeria limousine e che port\u00f2 due importanti innovazioni motoristiche: sullo stesso propulsore da 2 litri che equipaggiava la Type 127 furono infatti montati ben quattro assi a camme e quattro valvole per cilindro. La Type 143 era inoltre pi\u00f9 grande rispetto alla sua antenata, la lunghezza era infatti maggiore di 10\u00a0cm ed anche il passo era aumentato di 7\u00a0cm, il tutto per favorire lo spazio interno. La Type 143 fu prodotta solo nel 1913 in circa 300 esemplari. La sua eredit\u00e0 sar\u00e0 raccolta da due modelli: in alto, la Type 153 (che raccoglier\u00e0 anche l'eredit\u00e0 della Type 138) e 15 anni dopo, arriver\u00e0 anche la Peugeot Type 183 che ne raccoglier\u00e0 l'eredit\u00e0 in basso."}
{"id": "1168176", "revid": "253269", "url": "https://it.wikipedia.org/wiki?curid=1168176", "title": "Dean Cundey", "text": "Ha lavorato in numerosi film di rilievo e ha spesso collaborato con i registi John Carpenter e Robert Zemeckis. \nNel 1989 ha ricevuto una candidatura all'Oscar per \"Chi ha incastrato Roger Rabbit\". Ha anche girato un film da regista, \"Tesoro, ci siamo ristretti anche noi\", nel 1997."}
{"id": "1168177", "revid": "1543377", "url": "https://it.wikipedia.org/wiki?curid=1168177", "title": "Giovanni Ansaldo (giornalista)", "text": "Biografia.\nDiscendente da una colta famiglia borghese genovese, era nipote del Giovanni Ansaldo, fondatore della societ\u00e0 industriale di famiglia.\nEsord\u00ec sulla carta stampata nel 1913 sulla \u00abRivista ligure di scienze lettere e arti\u00bb, periodico ufficiale della Societ\u00e0 di letture e conversazioni scientifiche, un cenacolo di intellettuali genovesi. Nello stesso periodo incominci\u00f2 a collaborare con la rivista \u00abL'Unit\u00e0\u00bb, fondata da Gaetano Salvemini, verso il quale nutr\u00ec sempre un'incondizionata ammirazione. Nel 1915, all'et\u00e0 di vent'anni, partecip\u00f2 al \"maggio radioso\" e al noto episodio dell'inaugurazione del monumento di Quarto da parte di Gabriele d'Annunzio. Quindi part\u00ec per la prima guerra mondiale come ufficiale. Combatt\u00e9 nelle trincee sul fiume Isonzo, in Francia e poi in Renania.\nTornato in Patria, decise in un primo momento di tentare la carriera accademica. Parallelamente avvi\u00f2 una collaborazione giornalistica con il quotidiano della sua citt\u00e0. Lo chiam\u00f2 il direttore de \u00abIl Lavoro\u00bb, Giuseppe Canepa (deputato del Partito socialista), che aveva letto i suoi articoli sulla rivista di Salvemini. Il primo pezzo firmato da Ansaldo sul \u00abLavoro\u00bb usc\u00ec il 29 ottobre 1919. Abbandon\u00f2 i propositi accademici e si concentr\u00f2 sull'attivit\u00e0 giornalistica. Nel 1922 venne nominato redattore capo dallo stesso Canepa. Ansaldo nutr\u00ec sempre un'incondizionata stima per il suo direttore, il quale guid\u00f2 il quotidiano genovese fino al 1938, prima di ritirarsi a vita privata. Nella primavera nel 1922, in occasione della Conferenza internazionale di Genova, Ansaldo conobbe Giuseppe Ungaretti. Nacque da l\u00ec una lunga amicizia fra i due personaggi. Nel novembre del 1924 intervist\u00f2 per il Corriere della Sera Sua Maest\u00e0 Maria Sofia di Baviera, all'epoca quasi ottantaquattrenne, moglie di Francesco II di Borbone, l'ultimo re di Napoli. \nAmico di Piero Gobetti, nonch\u00e9 dotato di una vasta cultura, Ansaldo fu anche l'articolista principe della sua rivista \u00abLa Rivoluzione liberale\u00bb (1922-1925). Come caporedattore del \u00abLavoro\u00bb, nel 1925 fu tra i firmatari del \"Manifesto degli intellettuali antifascisti\" di Benedetto Croce. Politicamente socialista riformista, si batt\u00e9 a duello due volte: con Piero Parini, giornalista del \u00abPopolo d'Italia\u00bb e con Telesio Interlandi, direttore del \u00abTevere\u00bb.\nAvverso agli estremismi, non accett\u00f2 i metodi violenti del fascismo, cui si oppose recisamente. Dal 1920 Ansaldo svolse attivit\u00e0 antifascista. Il 28 novembre 1926, quando aveva poco pi\u00f9 di trent'anni, lasci\u00f2 Genova per tentare di entrare clandestinamente in Francia, dove avrebbe vissuto da rifugiato politico. Ma a Como fu arrestato (insieme con Carlo Silvestri) in una retata di antifascisti. Fu condannato al confino nell'isola di Lipari (30 maggio 1927). Decise di chiedere la grazia, che gli fu concessa ai primi di settembre. Raccont\u00f2 queste vicende nell'opera \"L'antifascista riluttante\".\nTornato in libert\u00e0 (8 settembre 1927), si vide interdetta la firma come giornalista, ma continu\u00f2 a pubblicare sul \u00abLavoro\u00bb attraverso lo pseudonimo \"Stella Nera\". Nei primi anni Trenta incominci\u00f2 a collaborare con Leo Longanesi, sostituendo Camillo Pellizzi come ideologo del periodico \u00abL'Italiano\u00bb. Il suo primo contributo, non firmato, risale all'aprile 1931. Anche sul celebre mensile culturale di Longanesi firm\u00f2 i propri articoli come \"Stella Nera\". I due giornali avevano un pubblico diverso, cui Ansaldo adattava il proprio stile: \u00abIl Lavoro\u00bb seguiva la tendenza imperante di \"andare verso il popolo\" (in ogni numero erano pubblicati fino a tre \"feuilleton\", che piacevano molto ai lettori). Per \u00abL'Italiano\u00bb, invece, scriveva pezzi di stampo pi\u00f9 elitario.\nSposatosi con Maria Luigia Boscoscuro, ebbe quattro figli. Negli anni trenta il fascismo, da movimento rivoluzionario, era diventato regime, fondendosi con lo Stato. Ansaldo accett\u00f2 il dato di fatto:\nCon l'aiuto dell'amico Leo Longanesi Ansaldo si riavvicin\u00f2 al regime e ottenne la riabilitazione. Nel febbraio 1935 fu nominato vicedirettore del \u00abLavoro\u00bb. Da allora pot\u00e9 scrivere anche articoli sulla politica estera del regime: in estate si rec\u00f2 infatti nella regione della Saar. In novembre lasci\u00f2 il quotidiano genovese e part\u00ec volontario in Africa (fu destinato a Bengasi), poi ritorn\u00f2 a Genova. Nel 1936 fu di nuovo in Libia e rientr\u00f2 in Italia alla proclamazione dell'Impero.\nOttenuta la fiducia del Ministro degli affari esteri Galeazzo Ciano, Ansaldo divenne editorialista del \u00abTelegrafo\u00bb di Livorno, giornale di propriet\u00e0 della famiglia Ciano. L'anno seguente arriv\u00f2 la promozione a direttore (15 settembre 1937). Ansaldo somm\u00f2 la carica di direttore con quella di consigliere di Galeazzo Ciano.\nDurante questi anni non cess\u00f2 di scrivere su \u00abL'Italiano\u00bb di Longanesi. Ansaldo collabor\u00f2 assiduamente anche al settimanale a rotocalco \u00abOmnibus\u00bb (1937-39), diretto sempre da Longanesi. Dal maggio 1940 al marzo 1943 comment\u00f2 i fatti del giorno alla radio.\nMussolini disse di lui (verosimilmente nel 1938 o 1939):\nDopo la caduta del regime fascista (25 luglio 1943), Giovanni Ansaldo si dimise da direttore del \u00abTelegrafo\u00bb e si arruol\u00f2 volontario nel nuovo esercito di Badoglio (27 luglio). Fu assegnato, con il grado di tenente colonnello, al Comando del VI Corpo d'armata a Ragusa, in Dalmazia. Il 12 settembre fu catturato dai tedeschi e rinchiuso in campo di prigionia, prima in Polonia (a Tarnopol, oggi in Ucraina e successivamente a Cz\u0119stochowa), poi in Germania. Non ader\u00ec alla Repubblica sociale e rimase internato per quasi due anni nel campo di Gross Hesepe. Fu liberato dalle truppe corazzate canadesi.\nFinita la guerra, Ansaldo riprese la via dell'Italia nel settembre 1945, quattro mesi dopo la fine del conflitto. Durante il viaggio fu per\u00f2 riconosciuto da un ferroviere e arrestato. Processato a Livorno, fu condannato per i tre anni trascorsi nella radio del regime (era stato una delle voci pi\u00f9 popolari del fascismo). Trascorse la prigionia dapprima nel campo di Coltano, poi a Firenze e quindi nell'isola di Procida. Nel 1946 benefici\u00f2 dell'amnistia e il 27 giugno fu liberato.\nSi ritir\u00f2, formalmente \"a vita privata\", nella villa della Marsalla presso Pescia (PT), di fatto diresse \u00abL'Illustrazione Italiana\u00bb, grazie soprattutto alla mediazione di Orio Vergani presso l'editore Garzanti. Riallacci\u00f2 i rapporti con Leo Longanesi, che lo chiam\u00f2 a collaborare alla sua nuova rivista, \u00abIl Libraio\u00bb, mensile d'informazione della sua nuova casa editrice, la Longanesi editore (1946-1949). Ansaldo, che riscuoteva la piena fiducia di Longanesi, divenne in breve tempo il suo \"alter ego\" e pubblic\u00f2 tutti i propri libri con la sua casa editrice. Nel 1950 segu\u00ec Leo Longanesi nella sua nuova avventura: il settimanale \u00abIl Borghese\u00bb. Nello stesso anno arriv\u00f2 una nuova nomina: Ansaldo fu chiamato a dirigere il maggiore quotidiano napoletano, \u00abIl Mattino\u00bb. Il giornale ricompariva nelle edicole dopo sette anni di assenza (dovuti all'epurazione della precedente gestione, espressione del vecchio regime). Furono De Gasperi e Silvio Gava a volere un giornalista conservatore come Ansaldo alla direzione de \"Il Mattino\", di propriet\u00e0 del Banco di Napoli e quindi nell'orbita democristiana, in grado di fare concorrenza a un altro quotidiano napoletano, \"Il Roma\", di cui era proprietario Achille Lauro.\nAnsaldo, prima di accettare la nomina, scrisse una lettera aperta alla propriet\u00e0 del \u00abMattino\u00bb:\nL'articolo di fondo di saluto ai lettori del Mattino fu firmato il 9 aprile 1950. Ansaldo resse la direzione del giornale per quindici anni, fino al 1965, quando concluse la sua carriera a causa di una malattia. Durante questo periodo continu\u00f2 a collaborare al \u00abBorghese\u00bb e al settimanale \u00abTempo\u00bb.\nDissero di lui.\nMembro dell'Assemblea Costituente, Sandro Pertini dichiar\u00f2 in Aula quanto segue:"}
{"id": "1168180", "revid": "287204", "url": "https://it.wikipedia.org/wiki?curid=1168180", "title": "Serie B 1954-1955 (pallacanestro maschile)", "text": "Il campionato di Serie B di pallacanestro maschile 1954-1955 secondo livello del 33\u00ba campionato italiano, \u00e8 il 14\u00b0 organizzato dalla FIP sotto questa definizione e l'8\u00b0 dall'ultima riforma dei campionati.\nLe squadre sono divise in quattro gironi: le quattro vincitrici accedono al girone finale, con partite di andata e ritorno. La prima classificata del girone finale viene promossa direttamente nelle Elette, la seconda spareggia contro l'undicesima di Serie A: Cama Livorno e Moto Morini Bologna conquistano la massima serie. La terza e quarta classificata del girone finale parteciperanno alla Serie A (nuovo ordinamento) insieme alle seconde e terze classificate di ogni girone della stagione regolare. Le quarte classificate parteciperanno ad un concentramento in cui le prime due saranno ammesse alla nuova Serie A, tutte le altre parteciperanno alla nuova Serie B, in seguito, visto l'allargamento a 16 squadre dalle 14 inizialmente previste della Serie A (nuovo ordinamento), saranno ammesse tutte e quattro.\nGirone finale.\nClassifica.\nSpareggio per la promozione.\nLa Moto Morini Bologna viene promossa nella nuova Serie A Elette\nVerdetti.\nFormazione Cama Livorno: Bombardini, Diddi, Fontana, Haynes, Lancella, Nesti, Nieri, Parducci, Posar, Sartarelli. Coach:Giorgio Pinoschi\nFonti.\nper il girone A La Stampa edizione 1954-55\nIl Corriere dello Sport edizione 1954-55"}
{"id": "1168181", "revid": "24823", "url": "https://it.wikipedia.org/wiki?curid=1168181", "title": "Khuzistan", "text": ""}
{"id": "1168183", "revid": "36426", "url": "https://it.wikipedia.org/wiki?curid=1168183", "title": "Antonio degli Agli", "text": "Biografia.\nAntonio (di Bellincione), discendente da un'antica famiglia fiorentina, fu pievano del santuario di Santa Maria ad Impruneta nel 1439, collaboratore di papa Eugenio IV e di papa Paolo II che lo avevano nominato arcivescovo di Ragusa, vescovo di Fiesole e poi di Volterra.\nEgli fu noto per i suoi scritti teologici, composti in stile elegante Al Santuario dell'Impruneta fece aggiungere il chiostro che egli volle chiuso entro un muro fortificato\nNel santuario dell'Impruneta si trova la sua tomba, fatta erigere dalla nipote Deianira. Il sarcofago \u00e8 sorretto da due grosse mensole scolpite a fogliami, nel cui spazio \u00e8 inserito lo stemma degli Agli. Sulle mensole \u00e8 appoggiata una cornice intagliata, sormontata dal sarcofago che ha due lesene laterali scolpite, tra le quali si trovano due putti e l'epitaffio: \"Antistes templi jacet hac Antonius urna/ Allius insignis moribus et genere/ Nobilis hic sibi vixit inops et dives egenis/ Consilioque gravi profuit atque opera/ Dumque pius pastor Volaterris aut Epidauri/ Dogmate pavit oves non timuere lupum \".\nIl sarcofago \u00e8 chiuso con una ciborio a cupola. Alla sua base si trovano due lesene appoggiate ad un gradino di marmo nero, all'interno delle quali c'\u00e8 un medaglione di marmo nero con l'iscrizione al centro: \"Vixit ann / LXXVII Men.X / Dieb.X / Obiit. An. DMCCCCLXXVII / Deianira Fratris / Filia / T.P.I.\" (T.P.I.= \"titulum poni iussit\").\nSopra il sarcofago \u00e8 murato un bassorilievo in marmo del 1477 circa, opera di un seguace di Benedetto da Maiano, rappresentante la Madonna col Bambino.\nDurante i bombardamenti del 1944 che danneggiarono la chiesa, la sua tomba fu scoperchiata. All'interno si trov\u00f2 un sudario a uncinetto e un cuscino a \"patchwork\", rarissimo per tecnica e datazione. Entrambi sono conservati nel Museo del Tesoro di Santa Maria dell'Impruneta. "}
{"id": "1168186", "revid": "1573940", "url": "https://it.wikipedia.org/wiki?curid=1168186", "title": "Muridae", "text": "I muridi sono la famiglia pi\u00f9 numerosa di roditori, comunemente noti come ratti e topi del vecchio mondo.\nDescrizione.\nDimensioni.\nLe dimensioni variano dal minuscolo topo pigmeo subsahariano di soli 7 grammi negli esemplari adulti, al ratto delle cortecce gigante settentrionale che pu\u00f2 raggiungere i 2,6\u00a0kg.\nCaratteristiche ossee e dentarie.\nIl cranio presenta un caratteristico foro infra-orbitale allargato superiormente per il passaggio delle fasce muscolari del massetere ed una parte inferiore pi\u00f9 stretta attraversata dai nervi e i vasi sanguigni diretti alla parte anteriore del muso. Le placche zigomatiche sono allargate, mentre l'altro osso zigomatico, il giugale, \u00e8 poco sviluppato e non in contatto con le ossa lacrimali. Il processo post-orbitale \u00e8 sempre assente. La mandibola ha la struttura tipica sciurognata (\"Fig.1\"), mentre l'attaccatura e l'orientamento dei muscoli masticatori \u00e8 di tipo miomorfo (\"Fig.2\"). Sono presenti un numero massimo di 3 molari per semi-arcata, sebbene diverse specie della sottofamiglia dei Murini ne posseggano 2, 1 o addirittura nessuno, caratteristica unica tra tutti i roditori. La disposizione delle cuspidi varia enormemente tra le varie famiglie, ma generalmente disposte in file triseriali, in alcune forme fuse in un'unica lamina.\nAspetto.\nEsternamente la forma \u00e8 generalmente snella, con un muso appuntito ricoperto di vibrisse. La coda, le orecchie, gli occhi e la pelliccia sono estremamente variabili. Le zampe posseggono sempre 5 dita ciascuna, tutte munite di artigli, tranne il pollice e, in alcune specie, anche l'alluce, provvisti di una semplice unghia. Il piede varia notevolmente in funzione delle abitudini. Le specie terricole lo hanno stretto e allungato, con dei cuscinetti plantari normali o poco sviluppati, mentre le forme arboricole sono fornite di un piede corto, largo, con cuscinetti prominenti e talvolta con l'alluce semi-opponibile. Inoltre esistono forme specializzate con arti inferiori pi\u00f9 robusti adattati allo spostamento saltante e alcune semi-acquatiche dove si \u00e8 sviluppata una membrana interdigitale. I sensi sono molto sviluppati, in particolare la vista e l'olfatto.\nComportamento.\nSebbene siano prevalentemente terricole, alcune specie sono obbligatoriamente arboricole ed altre estremamente adattate alla vita semi-acquatica dei fiumi e dei corsi d'acqua. Alcune forme viventi in zone aride hanno sviluppato un'andatura saltante. Normalmente costruiscono sistemi pi\u00f9 o meno complessi di tane e cunicoli, dove passano parte della giornata oppure lunghi periodi freddi, e dove possono immagazzinare grandi quantit\u00e0 di cibo. Le specie arboricole costruiscono invece nidi con steli d'erba o foglie intrecciati tra loro, talvolta tra la densa vegetazione oppure all'interno delle cavit\u00e0 degli alberi.\nAlimentazione.\nLa maggior parte sono erbivori, insettivori oppure onnivori. Molte specie legate ad ambienti desertici possono restare per molto tempo senza assumere acqua. Non mancano forme altamente specializzate, che si nutrono soltanto di vermi, funghi sotterranei o invertebrati acquatici.\nRiproduzione.\nI muridi si riproducono molto frequentemente, partorendo un gran numero di individui pi\u00f9 volte durante l'anno. Solitamente la gestazione dura 20-40 giorni. I piccoli sono alla nascita ciechi, senza peli e indifesi, sebbene siano presenti alcune eccezioni. Le femmine possono avere da un solo paio di mammelle fino a 12 paia in alcune specie africane.\nDistribuzione.\nL'areale originario della famiglia comprendeva gran parte dell'Ecozona paleartica, incluse alcune delle isole della Melanesia e della Polinesia. Molte specie sono divenute commensali dell'uomo, popolando in notevoli quantit\u00e0 gli insediamenti umani, dalle case alle discariche. Alcune di esse, a seguito di introduzioni accidentali o programmate, sono entrate in competizione con forme endemiche in alcune zone remote contribuendo alla loro riduzione o estinzione. \nVivono in ogni tipo di habitat, dalle foreste, boschi e praterie ai deserti e dune sabbiose dal livello del mare fino a oltre 3.000 metri di altitudine. \nTassonomia.\nI Muridi sono divisi in 5 sottofamiglie:"}
{"id": "1168194", "revid": "114481842", "url": "https://it.wikipedia.org/wiki?curid=1168194", "title": "Jacques Poincenot", "text": "Tra gli alpinisti della cosiddetta nuova generazione a cavallo tra la seconda guerra mondiale e il dopoguerra, tra il 4 e 5 agosto 1946 attua con Pierre Allain, Ren\u00e9 Ferlet e Guy Poulet, la seconda ripetizione della via Cassin sulla Punta Walker (4.208\u00a0m) delle Grandes Jorasses.\nL'anno seguente, il 1947, fa parte del cortometraggio \"\u00c0 l'assaut de la Tour Eiffel\" (23', b/n), di Alain Pol, nel quale \u00e8 ripresa la scalata della Tour Eiffel da parte dello stesso gruppo di alpinisti delle Grandes Jorasses. Il film vince il premio \"Louis Lumi\u00e8re\" nel 1948 e viene premiato alla Biennale di Venezia.\nQualche anno dopo \u00e8 membro della spedizione 1951-1952 sul monte Fitz Roy, in Patagonia, assieme a Lionel Terray e altri. Perde la vita annegando nel Rio de las Vueltas mentre tentava di attraversarlo, nel punto in cui poi successivamente sar\u00e0 costruito il ponte che da l'accesso all'abitato di El Chalt\u00e9n. La sua morte ebbe ampia eco nell'opinione pubblica dell'epoca.\nA lui \u00e8 dedicata la nota Punta Poincenot (3.002\u00a0m) del monte Fitz Roy, una delle pi\u00f9 belle di tutto il massiccio, e il campo base della montagna stessa."}
{"id": "1168196", "revid": "118270366", "url": "https://it.wikipedia.org/wiki?curid=1168196", "title": "Metodo Sainte-Lagu\u00eb", "text": "Il metodo Sainte-Lagu\u00eb della media pi\u00f9 alta (equivalente al metodo di Webster), detto anche metodo del divisore con arrotondamento standard, \u00e8 una modalit\u00e0 di attribuzione dei seggi in modo proporzionale per le assemblee rappresentative a seguito di elezioni. Il metodo prende nome dal matematico francese Andr\u00e9 Sainte-Lagu\u00eb. Questo metodo \u00e8 strettamente relazionato al metodo D'Hondt, anche se senza il favoritismo espresso verso i partiti maggiori che esiste in quest'ultimo.\nIl \"metodo Sainte-Lagu\u00eb\" \u00e8 utilizzato in Nuova Zelanda, Norvegia, Svezia, Danimarca, Bosnia ed Erzegovina, Lettonia, Kosovo, Amburgo e Brema, Baden-W\u00fcrttemberg e dal Bundestag (Germania) dal 2008. \u00c8 anche stato utilizzato in Bolivia nel 1993 e in Polonia nel 2001.\nAssegnamento.\nIl metodo Sainte-Lagu\u00eb \u00e8 un metodo di divisione, come il metodo D'Hondt, ma con un divisore differente.\nDopo che tutti i voti sono stati registrati, sono calcolati dei quozienti per ogni particolare lista. La regola per calcolare tale quoziente \u00e8 data dalla formula formula_1, in cui:\n(Il metodo D'Hondt utilizza come formula formula_2).\nLa lista capace di ottenere il quoziente maggiore, ottiene l'allocazione del prossimo seggio, ed il loro quoziente \u00e8 ricalcolato tenendo conto del nuovo numero di seggi per lista. Il processo viene ripetuto finch\u00e9 tutti i seggi non siano stati assegnati.\nSainte-Lagu\u00eb e Webster.\nIl metodo Sainte-Lagu\u00eb \u00e8 equivalente al metodo Webster (chiamato come il suo propositore, il senatore statunitense Daniel Webster) in quanto entrambi forniscono gli stessi risultati, ma il metodo di calcolo dell'assegnamento \u00e8 abbastanza differente. Quest'ultimo metodo, studiato per la suddivisione legislativa piuttosto che per quella elettorale, utilizza una quota aggiustata in modo tale che i quozienti risultanti si sommino al totale richiesto dei seggi dopo essere stati arrotondati.\nMetodo Sainte-Lagu\u00eb modificato.\nAlcuni Paesi come la Norvegia, la Svezia e la Danimarca sostituiscono il primo divisore con 1,4. Questa modifica fornisce una maggiore preferenza per i partiti maggiori sui partiti che otterrebbero, con poco margine, solo un singolo seggio se fosse utilizzato il metodo Sainte-Lagu\u00eb non modificato; questi seggi sono invece ripartiti tra i partiti maggiori. Se ci sono restrizioni riguardo all'ottenimento dei seggi da parte dei piccoli partiti, la modifica non ha effetto quando sono distribuiti molti seggi, poich\u00e9 ogni partito otterrebbe comunque almeno un seggio."}
{"id": "1168199", "revid": "287204", "url": "https://it.wikipedia.org/wiki?curid=1168199", "title": "Metodo Sainte-Lague", "text": ""}
{"id": "1168200", "revid": "1543377", "url": "https://it.wikipedia.org/wiki?curid=1168200", "title": "Sergej Ivanovi\u010d Vavilov", "text": "Biografia.\nSergej Vavilov nacque a Mosca nel 1891 in una famiglia di mercanti e in un ambiente aperto alla cultura. Fin da bambino, insieme con il fratello maggiore Nikolaj, futuro celebre agronomo morto tragicamente in carcere nel 1943, pot\u00e9 esercitarsi in un piccolo laboratorio domestico.\nComplet\u00f2 gli studi presso l'Universit\u00e0 di Mosca nel 1914 e nello stesso anno fu chiamato al servizio militare. Partecip\u00f2 al primo conflitto mondiale e, alla fine del 1917, fu preso prigioniero. Riuscito a fuggire, torn\u00f2 a Mosca nel febbraio 1918. Il padre, avendo perduto tutti i suoi beni con la rivoluzione, decise di emigrare, ma Sergej e il fratello Nikolaj decisero di rimanere.\nDal 1918 al 1932 fu docente di fisica presso l'universit\u00e0 della capitale sovietica. Direttore, dal 1932, dell'Istituto di fisica della Accademia delle Scienze dell'URSS fu presidente della stessa Accademia dal luglio del 1945 fino alla morte. Capo dell'Istituto di fisica Lebedev dal 1934, membro del Soviet Supremo dal 1946, vinse per quattro volte il Premio Stalin negli anni 1943, 1946, 1951 e 1952. Nel 1949 divenne redattore capo della Grande enciclopedia sovietica. Fond\u00f2 la scuola sovietica di fisica ottica ed \u00e8 noto per le sue ricerche sulla luminescenza.\nOltre che scienziato, fu anche un apprezzato storico della scienza. In tale veste scrisse varie biografie di grandi scienziati e pensatori quali Lucrezio, Galilei, Newton, Lomonosov, Faraday e altri.\nNel 1943, anno in cui riceveva il suo primo Premio Stalin, suo fratello Nikolaj, scienziato di fama mondiale, moriva per malnutrizione nel carcere di Saratov accusato di spionaggio e boicottaggio dell'agricoltura sovietica.\nMori a cinquantanove anni, nel 1951, nella capitale sovietica."}
{"id": "1168201", "revid": "932277", "url": "https://it.wikipedia.org/wiki?curid=1168201", "title": "Chiostro della Veterinaria", "text": "Il Chiostro della Veterinaria \u00e8 uno dei chiostri monumentali del centro antico di Napoli.\nIl nome deriva dalla sua posizione, presso la \"Facolt\u00e0 di veterinaria\". Il chiostro \u00e8 raggiungibile da via della Veterinaria, che si trova presso il Real Orto Botanico.\nLa struttura venne edificata nel complesso conventuale di Santa Maria degli Angeli alle Croci nel 1581 dall'Ordine dei frati minori, o francescani osservanti. Nel XVII secolo il convento pass\u00f2 ai francescani riformati e il chiostro venne modificato ed ampliato dall'architetto Cosimo Fanzago.\nAttualmente, il chiostro, a pianta quadrata, conserva sette arcate per lato, impostate su pilastri in piperno. Le volte a crociera delle gallerie hanno affreschi attribuiti alla scuola di Belisario Corenzio, con scene di episodi dell'Antico e Nuovo Testamento."}
{"id": "1168202", "revid": "767487", "url": "https://it.wikipedia.org/wiki?curid=1168202", "title": "Michele Nappi", "text": "Biografia.\nTerzino di fascia destra, ha passato la maggior parte della sua carriera giocando nel .\nNei dieci anni di militanza in maglia biancorossa, tra Serie A e Serie B, il risultato pi\u00f9 importante fu il secondo posto in classifica raggiunto nella stagione 1978-1979, al termine del quale la compagine guidata da Ilario Castagner consegu\u00ec, dopo aver visto sfumare matematicamente lo scudetto a due giornate dalla fine, il record d'imbattibilit\u00e0.\nDal 1982 al 1984 ha militato nella , dove seppur da rincalzo ebbe modo di vincere uno scudetto (1982-1983) e una Coppa Italia (1983-1984), nonch\u00e9 di raggiungere e giocare da titolare nel 1984 la finale di Coppa dei Campioni contro il , disputata in casa all'Olimpico, al termine della quale gli undici di Nils Liedholm vennero sconfitti ai tiri di rigore.\nIn carriera ha totalizzato complessivamente 171 presenze in Serie A, con all'attivo 1 gol realizzato in occasione del successo interno del Perugia sul del 7 dicembre 1976, e 101 presenze in Serie B."}
{"id": "1168203", "revid": "320578", "url": "https://it.wikipedia.org/wiki?curid=1168203", "title": "Breguet Atlantique", "text": ""}
{"id": "1168211", "revid": "6923", "url": "https://it.wikipedia.org/wiki?curid=1168211", "title": "Igor \u0160kamperle", "text": "Biografia.\n\u0160kamperle \u00e8 nato in una famiglia della comunit\u00e0 slovena di Trieste, nel quartiere di San Giovanni. Si \u00e8 laureato in letteratura comparata e sociologia della cultura nel 1990 all'Universit\u00e0 di Lubiana. Ha perfezionato gli studi a Perugia e a Firenze, occupandosi dei cambiamenti sociali e culturali nell'et\u00e0 rinascimentale e del pensiero cosmologico di Giordano Bruno. Dal 1999 lavora alla Facolt\u00e0 di sociologia dell'Universit\u00e0 di Lubiana.\nSul campo degli studi, si \u00e8 occupato soprattutto della cultura rinascimentale e della teoria delle forme simboliche. Nelle sue numerose pubblicazioni, \u0160kamperle ha introdotto il pensiero della scuola storico - culturale italiana del Novecento (con Eugenio Garin e Federico Chabod come suoi massimi rappresentanti) nella storiografia slovena. Importanti sono i suoi contributi all'interpretazione del pensiero di Pico della Mirandola e Nicola Cusano. \u00c8 stato uno dei primi interpreti sloveni dell'ermetismo e delle teorie di Carl Gustav Jung, del fenomeno della mitologia rinascimentale e dell'alchimia. La sua opera scientifica pi\u00f9 importante \u00e8 \"Magi\u010dna renesansa\" (\"Il Rinascimento magico\") nella quale espone la corrente magico-mitologica del Rinascimento europeo, analizzando le ragioni e i modi del suo tramonto con l'avvento del classicismo. Si \u00e8 occupato anche del pensiero politico di Machiavelli, dell'epistemologia storica di Alexandre Koyr\u00e9 e di varie manifestazioni religiose quali lo sciamanesimo.\nIn giovent\u00f9, \u0160kamperle \u00e8 stato alpinista: i suoi libri sull'alpinismo hanno avuto una notevole influenza sulle giovani generazioni alpinistiche, iscrivendosi di fatto nel filone di scrittori e pensatori delle Alpi orientali, come Henrik Tuma, Klement Jug, Julius Kugy e Du\u0161an Jelin\u010di\u010d.\n\u0160kamperle \u00e8 anche uno scrittore. I suoi romanzi pi\u00f9 importanti sono \"Sneg na zlati veji\" (\"La neve sul ramo dorato\", 1992) e \"Kraljeva h\u010di\" (\"La figlia del re\", 1997).\nHa inoltre collaborato anche a varie produzioni per la televisione slovena. Tra le pi\u00f9 importanti, il documentario \"Epifanija zemlje in duha\" (\"L'epifania della terra e dello spirito\") dedicato agli 80 anni di Alojz Rebula, e un documentario sulla vita del filosofo e alpinista sloveno Klement Jug.\n\u0160kamperle \u00e8 stato tra l'altro uno dei primi traduttori dello storico francese Jacques Le Goff in sloveno.\nVive a Lubiana, mantenendo stretti contatti con Trieste."}
{"id": "1168222", "revid": "830939", "url": "https://it.wikipedia.org/wiki?curid=1168222", "title": "Bernardo Varenio", "text": "Biografia.\nComp\u00ec gli studi di matematica e di medicina presso le universit\u00e0 di Amburgo (1640-1642), K\u00f6nigsberg (1643-1645) e Leida (1645-1649) e infine si stabil\u00ec ad Amsterdam dove intendeva esercitare l'attivit\u00e0 di medico. La frequentazione di Abel Tasman, Willem Schouten e di altri navigatori olandesi lo portarono invece ad interessarsi di geografia.\nNel 1650 pubblic\u00f2 la sua opera pi\u00f9 importante, \"Geographia Generalis\", trattato sistematico sulle conoscenze geografiche fino ad allora acquisite.\n\"Geographia Generalis\" si divide in tre sezioni: \"geografia assoluta\" che studia le dimensioni della Terra e i suoi movimenti, \"geografia relativa\" in cui si discute dell'influenza degli altri corpi celesti sulla terra, delle stagioni e dei cambiamenti climatici, e \"geografia comparata\", che parla invece delle regioni allora conosciute della terra, delle distanze, della navigazione."}
{"id": "1168226", "revid": "2160828", "url": "https://it.wikipedia.org/wiki?curid=1168226", "title": "Mario Strikers Charged Football", "text": "Mario Strikers Charged Football (pubblicato in America settentrionale con il titolo Mario Strikers Charged) \u00e8 un videogioco per la console Nintendo Wii, pubblicato in Europa il 25 maggio 2007, in Australia il 7 giugno 2007 e in America settentrionale il 30 luglio 2007.\n\u00c8 un gioco di genere sportivo, pi\u00f9 precisamente di calcio a 5, con protagonisti Mario e gli altri personaggi dei giochi di Super Mario.\nIn tale gioco non esistono i falli: tutto \u00e8 concesso, dalle scivolate pericolose agli spintoni, ed inoltre si possono mettere in difficolt\u00e0 gli avversari utilizzando gli oggetti raccolti durante lo svolgimento della partita.\nMario Strikers Charged Football \u00e8 il primo gioco per Wii che utilizza il servizio online, la Nintendo Wi-Fi Connection.\nModalit\u00e0 di gioco.\nIn Mario Strikers Charged Football ci sono 5 modalit\u00e0 di gioco: Coppa Striker, Sfide Striker, Scuola Calcio, Modalit\u00e0 VS e Nintendo WFC.\nNella modalit\u00e0 Obiettivo: Coppa Striker, il giocatore si esibisce dapprima in un torneo di 4 squadre, detto Coppa Fuoco, con l'obiettivo di vincere tale coppa e di qualificarsi per la Coppa Cristallo. Successivamente, nella Coppa Cristallo si compete in un torneo di 6 squadre con l'obiettivo di vincere la Coppa Cristallo e di qualificarsi alla Coppa Striker.\nLa Coppa Striker \u00e8 l'obiettivo principale da raggiungere, in un torneo di 10 squadre di cui le prime 8 classificate accedono ai quarti di finale.\nNella modalit\u00e0 Obiettivo: Sfide Striker, il giocatore affronta delle sfide con 5 diversi livelli di difficolt\u00e0, in cui deve dimostrare la sua bravura in diverse situazioni (ad esempio, per rimontare uno svantaggio di 0-7 in soli tre minuti).\nNella modalit\u00e0 Scuola Calcio, si apprendono le regole essenziali per imparare a giocare a Mario Strikers Charged Football.\nNella modalit\u00e0 VS, 2, 3 o 4 giocatori contemporaneamente possono sfidarsi in 1 o pi\u00f9 partite, sfruttando il multiplayer locale con 4 Telecomandi Wii e 4 Nunchuk.\nNella modalit\u00e0 Nintendo WFC, si pu\u00f2 accedere alla Wi-Fi Connection e si possono sfidare giocatori da tutto il mondo, grazie al servizio di gioco online gratuito di Nintendo.\nNel corso di una partita, i personaggi possono usufruire di abilit\u00e0 speciali guadagnabili come oggetti. possono, inoltre, caricando, fare dei \"Megatiri\" \n(solo i capitani. I compagni utilizzeranno dei Tiri Speciali)."}
{"id": "1168230", "revid": "111926138", "url": "https://it.wikipedia.org/wiki?curid=1168230", "title": "Piazza della Vittoria (Firenze)", "text": "Piazza della Vittoria si trova a Firenze e vi convergono via Fratelli Ruffini, via Francesco Puccinotti, via della Cernaia e via Giuseppe Cesare Abba. \nStoria.\nNel 1856 l'architetto Giuseppe Poggi aveva presentato al Comune di Firenze il progetto della nuova Stazione ferroviaria che doveva sorgere oltre il Ponte Rosso, vicina ai ponti della ferrovia che sovrasta la via del Romitino e conduce in via Luigi Lanzi. Le villette che sorgono in via Abba, via Nievo e via Crispi erano destinate agli impiegati delle Ferrovie dello Stato. Il progetto non fu realizzato e, sul luogo dove doveva essere costruita la stazione, fu creata piazza della Vittoria.\nIntorno alla piazza sorsero nuove abitazioni che costituirono il rione della Vittoria, chiamato cos\u00ec nel primo dopoguerra, per poi divenire, nel 1927 - circa - il quartiere Romito -Vittoria, per la vicinanza con la zona del Romito, dove c'era fino dal 1925 la Chiesa dei Frati Cappuccini, con funzioni di Asilo Mortuario (ed era inclusa la via del Romitino). Il quartiere Romito-Vittoria, nel 1927, era compreso a Nord, dal Ponte Rosso a Rifredi e, da Levante verso Ponente, dal Pellegrino al Romito, comprendendo un'area di circa quattro chilometri quadri, con una popolazione di quasi ventimila abitanti, con otto opifici industriali, undici officine meccaniche, numerosi servizi commerciali, il grande Convento dei Cappuccini e il Museo Stibbert.\nPiazza della Vittoria \u00e8 abbellita da quarantacinque piante di pino che le danno l'aspetto di un giardino. Il 16 agosto 2019 il comune di Firenze ha avviato l'abbattimento dei pini tra le proteste dei cittadini. In questa piazza (pi\u00f9 precisamente, nell'adiacente via Puccinotti), si trova il palazzo del Liceo Ginnasio Dante, opera in \"stile Copped\u00e8 \" e, in via della Cernaia, la casa di cura Villa Maria Teresa che si affaccia sulla piazza.\nIn tempi recenti la piazza \u00e8 un punto di ritrovo per i giovani del quartiere."}
{"id": "1168234", "revid": "1305772", "url": "https://it.wikipedia.org/wiki?curid=1168234", "title": "Peugeot Type 116, 126 e 138", "text": "Le Type 116, 126 e 138 erano tre autovetture di fascia alta prodotte dal 1909 al 1912 dalla Casa automobilistica francese Peugeot.\nProfilo.\nLa Type 116 fu introdotta nel 1909 per sostituire la Type 106. Era una double phaeton decisamente elegante, lunga 3.93 m e larga 1.65. Montava un motore a 4 cilindri in linea, sistemato in posizione anteriore longitudinale. La cilindrata era pari a 2212 cm\u00b3, mentre la velocit\u00e0 massima raggiungibile era di 55\u00a0km/h. La Type 116 fu prodotta solo nel 1909 in 500 esemplari, una buona cifra per l'epoca.\nNel 1910 arriv\u00f2 la sostituta della Type 116, denominata Type 126. Tale vettura aveva la particolarit\u00e0 di essere stata proposta in due motorizzazioni molto lontane e distaccate tra loro. La pi\u00f9 grossa era la stessa utilizzata in precedenza sulla Type 116, mentre la pi\u00f9 piccola montava un piccolo monocilindrico da 785\u00a0cm\u00b3 in grado di spuntare prestazioni sensibilmente inferiori a quelle della versione di maggior cilindrata. Ci\u00f2 era dovuto al fatto che la presenza di una motorizzazione intermedia, per esempio intorno agli 1.8 litri, avrebbe rischiato di creare una sorta di concorrenza interna, dal momento che nello stesso periodo esistevano gi\u00e0 le Peugeot Type 127 e 143, che avevano una cilindrata di 2 litri. In ogni caso, la Type 126 riscosse un discreto successo, essendo stata prodotta solo nel 1910 in 350 esemplari. Divenne una delle vetture preferite da medici e commessi viaggiatori.\nNel 1911 arriv\u00f2 la sostituta della Type 126. Denominata Type 138 e disponibile come torpedo, crebbe sensibilmente di dimensioni, arrivando ad una lunghezza di 4.25 m, con un passo di ben 3 metri. Anche la meccanica sub\u00ec profondi aggiornamenti, il pi\u00f9 visibile dei quali stava nel motore, un 4 cilindri della cilindrata di 2614\u00a0cm\u00b3. La Type 138 fu prodotta fino alla fine del 1912 in 925 esemplari."}
{"id": "1168235", "revid": "36426", "url": "https://it.wikipedia.org/wiki?curid=1168235", "title": "Chiesa di Santa Rosa (Livorno)", "text": "La chiesa di Santa Rosa si trova a Livorno, a margine del quartiere La Rosa, nella zona sud della citt\u00e0.\nStoria.\nLa vicenda progettuale e costruttiva del complesso livornese \u00e8 particolarmente complessa e si articola in un arco temporale ventennale. Agli inizi degli anni settanta, il celebre Giovanni Michelucci riceve l'incarico di progettare un edificio che non sia soltanto luogo di culto ma anche e soprattutto spazio di aggregazione.\nI primi studi, in collaborazione con l'architetto Bruno Sacchi, risalgono al 1975 e il progetto definitivo \u00e8 formulato l'anno successivo. I lavori vengono avviati nel 1981, ma proseguono con ritmi estremamente irregolari, dovuti prevalentemente alla mancanza di denaro della curia livornese.\nSono apportate modifiche sostanziali al progetto tra le quali la pi\u00f9 rilevante \u00e8 sicuramente la sostituzione delle travi reticolari con travi continue di maggior dimensione e diverso disegno.\nIl susseguirsi di due diversi cantieri, con altrettanti direttori dei lavori, non rende semplice il rapporto tra i progettisti e gli esecutori. La morte di Michelucci nel 1990 ed i contrasti sorti tra Bruno Sacchi e la direzione del cantiere provocarono una lunga interruzione.\nNonostante tutto, il 30 maggio 1993, nella chiesa ebbe luogo una prima celebrazione religiosa in occasione della Pentecoste.\nL'anno seguente furono inaugurate alcune aule, mentre nel 1995 sono ripresi a pieno ritmo i lavori per il tempio.\nNel novembre 1998 la nuova chiesa viene consacrata con l'accoglienza delle reliquie di santa Rosa.\nDescrizione.\nLa chiesa si inserisce nel contesto delle limitrofe case popolari, ereditandone la semplicit\u00e0 materica e cromatica del rivestimento in laterizio, materiale che il progettista estende anche agli interni a alle pavimentazioni.\nIl complesso presenta un impianto e una volumetria articolate, sviluppate su uno e due piani fuori terra. Il corpo ad \"U\" si sviluppa attorno a una piazza centrale gradonata e \u00e8 qualificato dall'interessante gioco dei livelli e dei raccordi.\nIl centro parrocchiale si compone di due diversi nuclei (l'aula vera e propria e i diversi servizi) unificati, nel lessico come nei materiali, a formare una porzione di citt\u00e0 omogenea e integrata nel tessuto urbano circostante.\nIl fronte lungostrada presenta un profilo articolato, dominato dal caratteristico segno della copertura in acciaio ad ala di gabbiano. Su questo fronte \u00e8 ricavato l'accesso alla cappella del piano terra, la cui copertura \u00e8 costituita dal sagrato piazza della sovrastante chiesa.\nIl fronte sulla piazza interna \u00e8 caratterizzato, su tutti e tre i lati, dal risalto cromatico e materico degli elementi della copertura e dei parapetti sulla cortina in laterizio, qui risolta con un gioco di superfici pi\u00f9 articolate rispetto a quelle del fronte stradale.\nIl lato settentrionale della piazza sagrato \u00e8 costituito da una semplice rampa che conduce al secondo livello della chiesa, dove una passerella consente una suggestiva vista sull'aula principale.\nQuest'ultima, \u00e8 un vano rettangolare circondato su tre lati da una doppia gradinata, unico elemento di suddivisione di uno spazio altrimenti unitario.\nIl fronte meridionale della piazza \u00e8 caratterizzato da un volume su due piani in mattoni scandito ritmicamente da finestre e sovrastato dal profilo della trave di copertura.\nAll'interno di questo edificio sono inoltre concentrate le aule, una sala per conferenze e l'abitazione del parroco, tuttavia l'attuale configurazione \u00e8 assai diversa da quella ipotizzata da Michelucci negli anni settanta. Oltre alle destinazione meno sociale di alcuni ambienti, \u00e8 variata anche l'immagine dell'architettura: diversi sono il profilo e l'articolazione della copertura e il carattere generale del paramento, molto pi\u00f9 leggero e forato in origine rispetto all'attuale compatta cortina in mattoni.\nFortuna critica.\nL'opera \u00e8 una delle meno conosciute e indagate di Michelucci: alcuni evidenziano il valore sociale del progetto, sottolineando come quest'opera si inscriva in quell'iter che vede Michelucci impegnato a proporre edifici religiosi polifunzionali e d'aggregazione all'interno del quartiere.\nAltri invece notano come il complesso si configura per un impianto rigorosamente ortogonale, in linea con il rigore della struttura portante di telai in acciaio."}
{"id": "1168236", "revid": "1272592", "url": "https://it.wikipedia.org/wiki?curid=1168236", "title": "Tremulini", "text": "Tremulini \u00e8 un quartiere di Reggio Calabria. Assieme ai quartieri Pineta Zerbi ed Eremo costituisce la II circoscrizione comunale.\nOrigini del nome.\nPotrebbe derivare dalla presenza di \" tre mulini \" dislocati un tempo nel suo territorio o potrebbe trattarsi di un possibile francesismo, lascito del periodo angioino. In quest'ultimo caso la voce \" Tr\u00e9moulins \" composta dal prefisso \" Tr\u00e9 \" (\"oltre, al di l\u00e0\" nella toponomastica francese) pi\u00f9 il sostantivo \" Moulins \"(\"mulini\") indicherebbe localit\u00e0 abitata \"superando ed oltrepassando\" gli immediati dintorni dove si ergevano tali costruzioni. Dalle documentazioni della seconda met\u00e0 del 1800 si evince che in zona erano presenti realmente tre mulini (quelli di Giovanni Lavagna, Paolo Manti e Giovanni Span\u00f2).\nStoria.\nLa pi\u00f9 antica testimonianza dell'esistenza del toponimo Borrace \u00e8 costituita da un atto del notaio reggino Perrone del 1534, in cui si parla di gelsi e vigne posseduti nella contrada \"Burrachi\". Nel 1600 le notizie sono pi\u00f9 numerose: \"Burraci\" era tutta quella zona che andava da \"Scavanu\" a sud, fino al torrente annunziata a nord, e da \"La Consolazione\" e \"Nicoletta\" a est, fino a \"La Greca\" a ovest. Mentre sappiamo bene dove sono il rione Schiavone e la contrada intitolata alla Consolazione, nessuno ricorda pi\u00f9 i posti nominati \"Nicoletta, Il muro di Pace, San Lorenzo, Il Pantano,\" \"La Greca, La Grotta, Il Sagramento, La forgiara ecc\". Il rione Borrace andava dall'attuale via Domenico Romeo al torrente Annunziata e dalla via Eremo-Condera alla via G. De Nava. Includeva, quindi, il torrente Caserta con le numerose case che fiancheggiavano ed erano denominate, nell'800, \"Villaggio Caserta\"; il torrente Candela, che \u00e8 la valletta pietrosa oggi trasformata nel Parco Caserta; la contrada Tremulini o dei Tre Mulini, feudo dei Baroni Griso e Sacco fino al 1909, ed anche il torrente Marianazzo con il suo affluente Vallone Petrara.\nFino alla vigilia della sua attuale sistemazione urbanistica, il rione era servito da alcune strade: la \"Salita Borrace\", la \"Via du Maro Gatto\", la \"Strada dei Tre Mulini\",oggi via Demetrio Tripepi, il viadotto Cardinale Portanova, e la \"Strada Borrace\". Quest'ultima andava trasversalmente, dal villaggio Caserta fino all'Annunziata, mentre la via dei Tre Mulini partiva dal medesimo villaggio per arrivare fino al primo di questi ultimi, che stavano sulla sponda sinistra del torrente, quasi all'altezza del Villaggio Vito.\nChe questa parte del contado reggino sia stata sempre abitata, con una precisa destinazione agricola tipicamente Feudale, lo rivelano le numerose tombe del IV-III secolo a.C., ritrovate negli anni Venti, allorquando si costruirono le palazzine degli isolati, soprattutto nel recinto della Caserma del 20\u00ba Reggimento di Fanteria. Erano tombe modeste, di tavelloni in terracotta, quasi senza corredo funebre. Altre tombe della medesima epoca furono rinvenute mentre si scavava per realizzare il moderno Palazzo del Consiglio Regionale, ma svanirono silenziosamente.&lt;br&gt; \nVa infine detto a proposito del Palazzo Regionale, che occupa la spalla destra del torrente Caserta: una spalla anomale, dal punto vista geomorfologico, perch\u00e9 non \u00e8 costituita da una struttura arroccata, come lo \u00e8 la riva opposta, bens\u00ec da un'area pianeggiante, che sembra rappresentare il riempimento plurimillenario di un localizzato sprofondamento del sottosuolo calcareo su cui tutta Reggio poggia.\nSociet\u00e0.\nIstituzioni, enti e associazioni.\nIl quartiere \u00e8 servito da strutture pubbliche e private:\nInfrastrutture e trasporti.\nIl quartiere \u00e8 attraversato dal Raccordo Autostradale 4 con uscita Via Caserta Crocevia e Via Petrara.\nCon la presenza del Consiglio Regionale esistono fermate per bus privati, per la citt\u00e0 il quartiere \u00e8 servito dai mezzi ATAM con fermate a Piazza del Popolo, Viale Amendola, Via Cardinale Portanova, Via Petrara, Circonvallazione Parco Caserta, Via Melacrino, Via Quartiere Militare, Via Margherita Hack e Via Tremulini."}
{"id": "1168253", "revid": "119848126", "url": "https://it.wikipedia.org/wiki?curid=1168253", "title": "Frutiger", "text": "Frutiger (pronunciato \"fr\u00f9tigher\") \u00e8 un carattere sans-serif creato dal designer svizzero Adrian Frutiger.\nStoria.\nGli fu commissionato nel 1968 per l'aeroporto Internazionale Charles De Gaulle di Roissy, alle porte di Parigi, all'epoca in costruzione, che aveva bisogno di un nuovo sistema direzionale di insegne. Invece di usare uno dei suoi font, ad esempio \"Univers\", Frutiger prefer\u00ec crearne uno nuovo. Il nuovo font, all'inizio chiamato \"Roissy\", fu disponibile nel 1975 e usato nell'aeroporto lo stesso anno.\nL'obiettivo di Frutiger era creare un carattere sans serif con la razionalit\u00e0 e la pulizia di \"Univers\", ma con l'aspetto organico e proporzionale del \"Gill Sans\". Il risultato fu un carattere particolare ma leggibile. Le lettere avevano le caratteristiche richieste dal Charles De Gaulle, cio\u00e8 un aspetto moderno e leggibilit\u00e0 da varie angolazioni e distanze. Le aste ascendenti e le aste discendenti sono molto sporgenti, e le aperture sono larghe per distinguere facilmente le lettere una dall'altra.\nLa famiglia di caratteri \"Frutiger\" fu pubblicata nel 1976, dalle tipografie Stempel e Linotype. Il fatto di essere semplice e leggibile, con un aspetto casual e caldo, l'ha portato ad essere uno dei caratteri pi\u00f9 usati nella pubblicit\u00e0 e nei volantini. Gli enti che hanno usato il Frutiger nella propria identit\u00e0 aziendale sono il National Health Service inglese, la Marina militare inglese, la Canadian Broadcasting Corporation. Per i segnali stradali svizzeri fu creato nel 2003] il carattere speciale \"ASTRA-Frutiger\" (dal nome dell'Ufficio federale delle strade svizzero; ASTRA - in tedesco) in sostituzione del vecchio carattere SNV. Il \"Frutiger\" \u00e8 anche utilizzato, dagli anni ottanta, per la rete di trasporto pubblica di Oslo, Norvegia ed \u00e8 attualmente il carattere di maggior successo della Linotype.\nLa famiglia di carattere \"Frutiger\" \u00e8 stata aggiornata nel 1997 per l'insegna della Alte Pinakothek di Monaco di Baviera. La nuova versione, chiamata \"Frutiger Next\", ha cambiato un certo numero di dettagli ed ha aggiunto un corsivo al posto del carattere tondo inclinato dell'originale.\nCome tutte le creazioni di successo, il \"Frutiger\" ha avuto molte imitazioni. Il \"Myriad\" della Adobe e il \"Segoe UI\" della Microsoft sono due dei pi\u00f9 importanti caratteri la cui somiglianza con \"Frutiger\" ha scatenato molte controversie."}
{"id": "1168257", "revid": "1833487", "url": "https://it.wikipedia.org/wiki?curid=1168257", "title": "Onara", "text": "Onara \u00e8 l'unica frazione di Tombolo, comune della provincia di Padova.\nL'omonima parrocchia \u00e8 l'unica del comune a dipendere dalla diocesi di Padova.\nStoria.\nOnara fu la prima sede della famiglia degli Ezzelini, o \"Ecelini\", importante famiglia medievale veneta, di probabile origine tedesca, insediatasi nei territori del nord est dell'Italia dal 1035 circa al 1199, e ricordati nei documenti dell'epoca come \"Ecelini de Onara\".\nSuccessivamente, a causa della confisca e della distruzione del castello da parte dei padovani, gli Ezzelini trasferirono la famiglia nel castello di Romano (attuale Romano d'Ezzelino). Considerata storicamente la fama raggiunta da Ezzelino III il \"Terribile\" \u00e8 in uso di chiamare la famiglia anche come Ezzelini \"da Romano\". La famiglia fu sterminata completamente a Treviso il 26 agosto 1260.\nLa palude.\nOnara \u00e8 conosciuta per la palude che \u00e8 stata definita formalmente come \"Riserva Naturale Regionale di Interesse Locale\" con delibera N.66 del Consiglio Comunale di Tombolo il 23 dicembre 1994. In questa palude c'\u00e8 anche la sorgente d'acqua del fiume Tergola.\nFeste popolari.\nFeste tipiche del paese sono:"}
{"id": "1168259", "revid": "85405", "url": "https://it.wikipedia.org/wiki?curid=1168259", "title": "Monastero di Chudov", "text": ""}
{"id": "1168262", "revid": "110157", "url": "https://it.wikipedia.org/wiki?curid=1168262", "title": "DansGuardian", "text": "DansGuardian \u00e8 un software per filtraggio dei contenuti sul web concepito per operare come servizio accessorio del proxy Squid su piattaforme Linux, FreeBSD, OpenBSD, NetBSD, macOS, HP-UX e Solaris.\nIl filtraggio \u00e8 attuato usando molti metodi, quali l'analisi dell'URL e del dominio, del contenuto testuale, delle immagini, del contenuto MIME, dell'estensione del file.\n\u00c8 in grado di controllare liste anche molto grandi di domini, URL, parole o frasi correlate alla pornografia e non solo.\nCaratteristica di DansGuardian \u00e8 la sua alta configurabilit\u00e0.\n\u00c8 mantenuto da una comunit\u00e0 guidata da Daniel Barron, il direttore tecnico della SmoothWall Ltd.. Negli Stati Uniti, DansGuardian soddisfa i requisiti del Children's Internet Protection Act. Esistono anche due versioni commerciali di DansGuardian: SmoothGuardian (un plug-in per \"SmoothWall Corporate Server Firewall\") e \"Corporate Guardian\"."}
{"id": "1168266", "revid": "287204", "url": "https://it.wikipedia.org/wiki?curid=1168266", "title": "Chiostro di San Lorenzo Maggiore", "text": "Il chiostro di San Lorenzo Maggiore \u00e8 uno dei chiostri monumentali di Napoli, adiacente alla omonima basilica, nel centro storico (al n.36 di via dei Tribunali)\nDescrizione.\nL'attuale chiostro settecentesco rappresenta l'ultima modifica dell'originaria costruzione gotica sorta nel Trecento e che, nel 1344 ospit\u00f2 Francesco Petrarca.\nUn'iscrizione sull'architrave si riferisce ad un intervento quattrocentesco voluto da Carlo Miroballo.\nIl chiostro presenta al centro un pozzo con puteale in marmo e piperno, opera dello scultore Cosimo Fanzago.\nSul lato orientale si apre la sala capitolare, il cui ingresso \u00e8 sottolineato da un'arcata gotica con profili in travertino. Nella lunetta si trovava l'affresco (ora staccato, con la consegna della \"Regola\" ai frati minori e alle clarisse da parte di san Francesco). Ai fianchi del portale vi sono due quadrifore gotiche con archi a tutto sesto sostenuti da colonnine in tufo. In fondo al chiostro \u00e8 collocata invece la sala Sisto V. Anche qui, come per la \"sala capitolare\", gli affreschi sono stati realizzati da Luigi Rodriguez intorno al XVII secolo. \nSulla lunetta del portale che immette nella chiesa, \u00e8 l'affresco \"Madonna con bambino e devoto\" di Montano d'Arezzo. La tomba di Errico Puderico, che aveva chiesto per umilt\u00e0 di essere seppellito fuori dal luogo di culto, si trova presso lo stesso passaggio che vi immette. Questa venne realizzata nel 1467 dal figlio Francesco, decorata con le armi del defunto sorrette da amorini, scultura attribuita dubitativamente a Giovanni da Nola. Sul lato opposto si apre la cappella dell'Arciconfraternita di Sant'Antonio, che secondo la tradizione venne creata nel 1623 dal vicer\u00e9 di Napoli, al quale il santo sarebbe apparso in sogno.\nSul lato nord si trovano il monumento dedicato a Giuseppe Bondola e il sepolcro di Francesco Palmieri, entrambi in marmo."}
{"id": "1168267", "revid": "89859132", "url": "https://it.wikipedia.org/wiki?curid=1168267", "title": "BAe", "text": ""}
{"id": "1168270", "revid": "339392", "url": "https://it.wikipedia.org/wiki?curid=1168270", "title": "Campionato italiano femminile di pallacanestro 2006", "text": ""}
{"id": "1168272", "revid": "117494903", "url": "https://it.wikipedia.org/wiki?curid=1168272", "title": "Incendio di Mosca (1547)", "text": "L'incendio di Mosca del 1547 distrusse interi quartieri di Mosca costruiti quasi esclusivamente in legno. L'incendio divamp\u00f2 il 21 giugno, alcuni mesi dopo l'incoronazione di Ivan IV come primo Zar di Russia. Tale accadimento uccise all'incirca 1.700 persone e ne lasci\u00f2 altre 25.000 senza tetto, generando un sensibile incremento della povert\u00e0 nella capitale e nelle aree limitrofe. I Moscoviti ritennero colpevoli di aver appiccato il fuoco i parenti materni dello zar, la famiglia Glinskij. Nacquero tumulti che causarono la lapidazione di Jurij Glinskij e il tentativo di fuga in Lituania del fratello di quest'ultimo, Michail Glinskij. Tale sommovimento popolare determin\u00f2 la caduta della fazione dei Glinskij, che comport\u00f2 conseguentemente il rafforzamento del potere del giovane zar."}
{"id": "1168276", "revid": "94647", "url": "https://it.wikipedia.org/wiki?curid=1168276", "title": "Frese dentali", "text": ""}
{"id": "1168283", "revid": "28530", "url": "https://it.wikipedia.org/wiki?curid=1168283", "title": "Zona pedonale", "text": ""}
{"id": "1168286", "revid": "111573501", "url": "https://it.wikipedia.org/wiki?curid=1168286", "title": "Chiostro di San Sebastiano", "text": "Il chiostro di San Sebastiano \u00e8 uno dei chiostri monumentali di Napoli, situato nel centro antico e risalente al XIII secolo.\nRisulta il pi\u00f9 vecchio della citt\u00e0 ed \u00e8 tipicamente romanico: un elemento alquanto raro nel panorama architettonico della citt\u00e0.\nIl chiostro \u00e8 formato da due fasi costruttive: la prima, riguardante la parte pi\u00f9 antica sopracitata, \u00e8 caratterizzata da capitelli e colonne zoomorfe e antropomorfe. La seconda riguarda un'aggiunta del XVI secolo ed \u00e8 costituita da archi abbastanza aperti.\nPresenta sui lati 25 colonnine lisce a pianta ottagonale, di stili diversi, poggianti su un basso tratto di muro e sorreggenti arcate a sesto acuto. Il piano superiore, a loggia, con arcate a tutto sesto poggianti su pilastri, risale alla seconda fase costruttiva.\nAttualmente il chiostro \u00e8 parte del Complesso del Convitto Nazionale e viene utilizzato per concerti di musica classica all'aperto."}
{"id": "1168291", "revid": "76963", "url": "https://it.wikipedia.org/wiki?curid=1168291", "title": "Pier Gonella", "text": "Biografia.\nEsordi.\nPier, da sempre grande appassionato di musica rock e metal, comincia a suonare la chitarra all'et\u00e0 di quindici anni spinto dalla voglia di poter esprimersi attraverso l'arte musicale ma anche di emulare i suoi pi\u00f9 grandi miti, tra cui Ritchie Blackmore, Joe Satriani, Yngwie Malmsteen, Steve Vai, Stevie Ray Vaughan, Vinnie Moore e moltissimi altri eroi della sei corde.\nStudia inizialmente chitarra jazz presso Armando Corsi, per poi specializzarsi in chitarra classica e chitarra elettrica.\nNel 1994 si iscrive al Conservatorio Niccol\u00f2 Paganini di Genova alla classe di fagotto con il professor Luigi Morbelli, strumento che studier\u00e0 fino al 1999, anno in cui conseguir\u00e0 presso lo stesso conservatorio il diploma di teoria e solfeggio.\nCome chitarrista comincia a farsi notare tra la Liguria e il basso Piemonte dal 1996, quando entra a fare parte di svariate bands hard rock e progressive. Nello stesso periodo si autoproduce dei demo tape strumentali, con i quali attira l'attenzione di numerosi artisti e produttori nel settore hard rock ed heavy metal. Primo fra questi, nel 2001, il gruppo heavy metal \"Athlantis\", con il quale registrer\u00e0 l'album omonimo, pubblicato dalla casa discografica Underground Symphony.\nI Labyrinth.\nNel 2003 viene contattato dal Roberto Tiranti per un'audizione con i Labyrinth. Con questa band partecipa ai pi\u00f9 noti festival italiani ed europei (fra gli altri Gods of Metal, Metalway, Agglutination), realizza due tour in Giappone e Oriente ('Tokyo', 'Osaka', 'Nagoya', 'Taiwan', 'Taipei', 'Hong Kong', 'Pechino'...), e incide due studio album: Freeman (2005) e 6 Days to Nowhere (2007), il primo con allegato il DVD \"Live in Tokyo/Live in Londra\".Lascer\u00e0 questa band nel 2008 per tornare stabilmente con i Necrodeath e dedicarsi a suoi progetti solisti tra cui i Mastercastle.Appare occasionalmente in formazione con i Labyrinth nel disco \"As Time Goes by\" e dal vivo l'11 gennaio 2014 in occasione dello spettacolo \"40/25\" di Roberto Tiranti presso il teatro \"Politeama Genovese\".\nI Necrodeath.\nNel 2003 Claudio, il chitarrista e membro fondatore dei Necrodeath, abbandona la band dopo diciannove anni di militanza e viene inizialmente sostituito da \"Andy\". Forte dell'amicizia con Peso, fondatore, batterista e compositore di molti dei brani della band, Pier lo sostituir\u00e0 nel 2006 come turnista, per un tour europeo di venti concerti insieme alla band svedese Marduk.\nCon i Necrodeath Gonella registra l'album \"Draculea\" nel 2007.Nel 2008 entra ufficialmente in formazione, nel 2009 registra l'album Phylogenesis, nel 2010 \"Old Skull\" e nel 2011 The Age of Fear. Degli ultimi due dischi cura anche in parte la produzione.Con i Necrodeath \u00e8 attivo in altri due tour europei nel 2009 e nel 2010.\nNel 2011 esce per Scarlet Records \"The Age Of Fear\" un album raccolta della lunga carriera Necrodeath. Sempre nel 2011 e sempre sotto Scarlet viene pubblicato un nuovo album inedito dei Necrodeath, chiamato Idiosyncrasy, un concept album composto da un'unica traccia di quaranta minuti, con un artwork in stile Tarantino.Il 13 maggio 2014 i Necrodeath pubblicano The 7 Deadly Sins, un concept album dedicato ai sette vizi capitali, di cui Gonella cura interamente la registrazione e il mixaggio presso i MusicArt studios. Nel 2015 la band pubblica l'EP Headhunting, che vede ospiti Jeffrey Dunn (Mantas) (chitarrista fondatore dei Venom) e Tony Dolan (Venom Inc, M-Pire of Evil).&lt;br&gt; Nel 2016 la band annuncia di essere al lavoro su un nuovo album in uscita per settembre dello stesso anno. Si tratta di \"Mondoscuro\", \"split\" realizzato insieme alla band Cadaveria.&lt;br&gt;\nNel 2019 i Necrodeath affidano a Gonella la produzione e registrazione di \"Defragments of Insanity\", ovvero il rifacimento di uno dei loro album piu' conosciuti, e\nsuccessivamente cura anche la produzione dell'Ep \"Neraka\". Nello stesso anno la band partecipa al \"Rock the Castle\" festival, suonando come apertura, tra le altre band, a slayer, Phil anselmo, Overkill.\nI Mastercastle.\nNel 2008 comincia un nuovo progetto che per\u00f2, a differenza dei precedenti, diventer\u00e0 una vera e propria band: i Mastercastle. Si tratta di una band fondata insieme alla cantante Giorgia Gueglio e al bassista Steve Vawamas. Con loro pubblica il primo album \"The Phoenix\" nell'aprile del 2009, curandone anche personalmente la registrazione. L'ottimo riscontro, ottenuto anche dal viceoclip \"Princess Of Love\" (oltre 100000 visite sul sito \"youtube\") lo spinge a dedicarsi subito alla produzione di un altro disco. Quindi nel giugno del 2010 la band pubblica l'album \"Last Desire\", insieme all'omonimo videoclip, in cui Gonella si distingue anche come produttore.\nNell'Aprile dello stesso anno Gonella partecipa, insieme agli altri membri dei Mastercastle e a tanti artisti internazionali tra cui Jennifer Batten, al progetto Embrace The Sun, un doppio album prodotto dalla casa discografica Lion Music con donazione di tutti i proventi alla Croce Rossa giapponese, come aiuto in seguito al terremoto dell'11 marzo 2011.\nIl disco viene pubblicato il 17 giugno 2011.\nNello stesso periodo Gonella cura la produzione del nuovo album dei Mastercastle Dangerous Diamonds, che viene pubblicato sempre dalla Lion Music il 18 novembre 2011.\nNel 2012 Gonella inizia una collaborazione con il batterista italoamericano John Macaluso (Yngwie Malmsteen, James LaBrie, Symphony X...)per una serie di \"clinic\" di chitarra e batteria.\nSuccessivamente in un'intervista Gonella dichiara di essere al lavoro sul quarto album dei Mastercastle e di avere fatto registrare le parti di batteria allo stesso Macaluso.Qualche mese dopo infatti viene pubblicato il nuovo disco, \"On Fire\", il 19 aprile sempre sotto Lion Music records.Nel 2014 la band trova un accordo discografico con la Scarlet Records per la pubblicazione di un nuovo album, intitolato Enfer (De La Bibliot\u00e8que Nationale)\n, che viene pubblicato il 14 ottobre 2014 &lt;br&gt;\nNel febbraio del 2017 la band annuncia l'uscita di un nuovo album intitolato \"Wine of Heaven\" per maggio del 2017, sempre con l'etichetta discografica Scarlet Records &lt;br&gt;\nNel 2019, a dieci anni dall'uscita del primo album \"The Phoenix\", viene pubblicata una ristampa in vinile dello stesso album e un nuovo singolo \"Still In The Flesh\", composto da una cover dei Pink Floyd e contenente tre brani in versione live.\nMusicArt.\nNel 2011 fonda la struttura \"MusicArt\" con l'intenzione di creare una struttura musicale adibita a sala di incisione e scuola di musica.\nCon il tempo la stessa diventer\u00e0 il punto di riferimento per la produzione dei dischi delle sue stesse band.\nGi\u00e0 nello stesso anno infatti, insieme al batterista \"Peso\" dei Necrodeath nonch\u00e9 Giorgia Gueglio e 'Steve Vawamas' dei Mastercastle, Gonella d\u00e0 vita a un nuovo progetto denominato proprio \"MusicArt\", consistente nel riarrangiare e registrare di nuovo l'intero disco dei Pink Floyd \"The Dark Side of the Moon\". Il progetto viene seguito dalla casa discografica \"Black Tears\" e pubblicato il 1\u00ba dicembre 2012.\nIn Music Art Gonella produce e registra tutti i sei album dei Mastercastle, svariati album dei Necrodeath (\"The 7 Deadly Sins\", \"The Age of Dead Christ\", \"Defragments of Insanity\", \"Neraka\"),\nil suo progetto \"Odyssea - Storm\", \"Vanexa - Too Heavy To FLy\" , distinguendosi anche come produttore, come affermato dalla stessa band in un'intervista per il sito \"System Failure Magazine\": \"Pochi mesi di prove e entrammo in sala di incisione \u201cMusic Art\u201d di Pier Gonella. Pier \u00e8 un professionista sia come chitarrista che come tecnico di studio\" In MusicArt Gonella produrr\u00e0 tanti altri cd tra cui l'ultimo suo progetto strumentale \"Strategy\".\nProgetti solisti e altre band.\nNel 2004, durante la militanza nei Labyrinth, registra l'album \"Odyssea - Tears in Flood\", suo progetto solista per il quale scrive testi e musiche, che viene pubblicato dalla casa discografica Scarlet Records e in Giappone da \"King Records\". Successivamente registra le parti di chitarra e di basso del disco \"Wild Steel\", pubblicato dalla underground Symphony.\n\u00c8 invece del 2006 la collaborazione come chitarrista nell'album \"Rezophonic\", in cui registra alcuni assoli nel brano \"Alien\".\nTra il 2006 e il 2009 ha fatto parte del progetto \"Metal Gang\", band cover che propone in svariati club italiani dei brani classici hard rock- heavy metal, comprendendo a rotazione svariati artisti fra cui Pino Scotto, Roberto Tiranti, Trevor, Olaf Thorsen, Fabio Lione, Steve Vawamas, Alessandro Bissa e molti altri.\nNel 2008 ha collaborato con il cantante Pino Scotto, registrando come ospite le chitarre del brano \"Nun\u00f9\", nel disco \"Datevi fuoco (lo Scotto da pagare)\".\nNell'estate del 2008 viene scelto come secondo chitarrista da Timo Tolkki (Stratovarius. Revolution Renaissance), per due concerti in Italia.\nOltre alle sopracitate formazioni ha suonato dal 2002 al 2006 nella tribute-band \"The Extremist\" (tributo a Joe Satriani); nello stesso periodo insieme a Peso, ha tenuto seminari sulle moderne tecniche strumentali di musica rock in un progetto denominato \"L.I.V. Project\";\nDurante il 2011 collabora con il batterista italiamericano \"John Macaluso\", insieme al quale tiene clinics sulla chitarra e batteria in ambito hard rock chiamate \"Hard &amp; Heavy Essentials\"&lt;br&gt;\nNel 2012 entra a fare parte anche dei Vanexa. Con loro appare dal vivo in occasione del 'Tiranti 40/25' e nel 2016 pubblica l'album \"Too Heavy To Fly\".&lt;br&gt;\nNel 2013 collabora con il progetto \"Verde Lauro\", ideato dal cantante Fabrizio Sassi con l'intento di musicare \"Il Canzoniere\" di Francesco Petrarca in stile rock metal.\nGonella partecipa alla composizione e registrazione di circa met\u00e0 dei brani e successivamente entrer\u00e0 stabilmente in formazione.\nA partire da agosto del 2014 Gonella diventa collaboratore del giornale Metal Hammer, curando insieme a Peso dei Necrodeath la rubrica \"Learn to Play\", dove si occupa di didattica, spartiti e tecniche di chitarra.Nello stesso anno Gonella inizia un nuovo progetto live chiamato \"Guitar Attack\" insieme al chitarrista dei Cadaveria \"Dick Laurent\". In questo progetto solista Gonella propone una serie di brani e arrangiamenti, per la maggior parte strumentali, tratti dal repertorio Mastercastle e Necrodeath, nonch\u00e9 altro materiale non pubblicato.&lt;br&gt;\nNel 2015 produce il disco \"Bellatrix - Orion\" presso i MusicArt studios e partecipa anche come chitarrista.&lt;br&gt; Lo stesso anno Gonella torna a collaborare con l'etichetta discografica Lion Music partecipando al cd \"Johann Sebastian Bach - Interpretations\". L'album \u00e8 composto da 11 brani realizzati da artisti differenti, reinterpretando in stile rock-metal dei brani di Johann Sebastian Bach. Gonella realizza la Toccata e fuga in Re minore. Successivamente partecipa anche alla raccolta \"Antonio Vivaldi - A New Season\" reinterpretando il \"Concerto Op.4, No.1 in B flat major, RV 383a: Allegro\", e \"W.A.Mozart - Reincarnated\" con la reinterpretazione di \"Eine Kleine Nachtsmusik 1st Movement\".\nNel 2016 si occupa della produzione del disco \"Galleano &amp; Friends\", progetto benefico del chitarrista Stefano Galleano. Registra alcuni assoli e appare tra gli ospiti (oltre venti, scelti prevalentemente dal panorama musicale genovese). &lt;br&gt;\nNel dicembre del 2016 suona come ospite con Ian Paice (Deep Purple) in una data live a Pistoia.\n &lt;br&gt;\nDal 2017 collabora anche con il sito \"Evil Mozart\" per la realizzazione di corsi di chitarra online.&lt;br&gt;\nNel novembre del 2019 comunica di essere al lavoro su un disco strumentale. L'album viene effettivamente pubblicato il 7 gennaio 2020 per MusicArt/DiamondsProd con il titolo \"Strategy\", da cui vengono estratti due singoli con relativi videoclip, la titletrack \"Strategy\" e \"Liberland\".&lt;br&gt;\nAttualmente Gonella si dedica all'attivit\u00e0 in studio e dal vivo della band Necrodeath Mastercastle e Vanexa, nonch\u00e9 alla gestione dei corsi di musica e della sala di incisione MusicArt.&lt;br&gt; Parallelamente, come ha dichiarato in una recente intervista, si dedica alla distribuzione di musica digitale realizzando \"Basi Musicali\" e altri \"tool\" per musicisti che poi vengono pubblicati nel suo canale youtube \"MusicArtTube\". Nell'occasione definisce la musica digitale come \"un nuovo mondo da esplorare\".\nMusiche per videogiochi.\nDal 2008 Gonella collabora stabilmente come tecnico del suono della casa produttrice di videogiochi Xplored. A oggi ha realizzato musiche ed effetti sonori per oltre centocinquanta videogiochi \"flash\" spaziando un po' tutti i generi musicaliFra gli altri:\nAttrezzatura.\nFender Stratocaster '79, Stratocaster Floyd Rose, Ibanez ex, Schecter C1 Classic, Carlo Pierini Pier Gonella signature, Carlo Pierini Baritone (Chitarra elettrica baritono).\nMasotti XM100 Head, Mesa boogie triple rectifier head, Engl E650 head, Marshall cabinet.\nWah wah cry baby, distorsori e pedalini vari\n\"Come ampli uso prevalentemente una testata Masotti...ultimamente faccio largo uso dei Wah Wah e dal vivo aggiungo un pedale Delay sui soli\"."}
{"id": "1168296", "revid": "647919", "url": "https://it.wikipedia.org/wiki?curid=1168296", "title": "TermoCarispe La Spezia", "text": ""}
{"id": "1168297", "revid": "77358", "url": "https://it.wikipedia.org/wiki?curid=1168297", "title": "Stem Marine Parma", "text": ""}
{"id": "1168299", "revid": "293377", "url": "https://it.wikipedia.org/wiki?curid=1168299", "title": "Scunthorpe United Football Club", "text": "Lo Scunthorpe United Football Club, meglio noto come Scunthorpe United, \u00e8 una societ\u00e0 calcistica inglese con sede nella citt\u00e0 di Scunthorpe, nella parte nord-orientale del Paese. Attualmente milita nella Football League Two, la quarta serie inglese.\nSpesso \u00e8 la prima tra le squadre del North Lincolnshire.\nStoria.\nFondato nel 1899, lo Scunthorpe United ha dovuto aspettare cinquanta anni prima di poter approdare in Football League grazie alla sua espansione.\nNel 1988 fu la prima squadra inglese ad avviare il progetto per poter costruire il proprio stadio oggi denominato a causa dello sponsor Glanford Park.\nLa squadra non ha mai goduto di grosse fortune in campionato, nel 1992 venne sconfitta ai rigori dal a Wembley nella finale play-off della Third-division; nel 1999 sempre nello stesso stadio, sconfisse 1-0 il Leyton Orient e approd\u00f2 per la prima volta in division two salvo poi retrocedere immediatamente.\nNella stagione 2005/06 si ritrov\u00f2 da neopromossa nella League One venendo inserita nel novero delle squadre pericolanti. Gli iron tuttavia riuscirono a salvarsi grazie a un 12\u00ba posto insperato alla vigilia.\nLa stagione 2006/07 \u00e8 stata la miglior stagione di tutti i tempi per gli Irons. I 91 punti conquistati, grazie anche ai 30 goal del bomber Billy Sharp, hanno consentito alla formazione del Nord Est Inghilterra di vincere il campionato, approdando cos\u00ec per la prima volta in Championship, la serie B inglese.\nLa stagione 2007/08 non si \u00e8 rivelata altrettanto gloriosa. Al termine del campionato lo Scunthorpe si \u00e8 classificato al penultimo posto, con il risultato di dover cos\u00ec salutare immediatamente la Championship. \nL'anno seguente ha riguadagnato la promozione.\nRosa 2006-2007.\n \n \n \nRivalit\u00e0.\nTra le rivalit\u00e0 pi\u00f9 sentite degli iron c'\u00e8 sopra ogni altra quella contro l'Hull City. Questa partita viene denominata \"Humber Derbies\" dal nome del fiume che divide le due citt\u00e0.\nMascotte.\nLa squadra ha due mascotte, Scunny Bunny e Scunny Hunny Bunny, due conigli (maschio e femmina) che vestono la divisa della squadra.\nCalcio femminile.\nLo Scunthorpe United L.F.C., che gioca nel campionato denominato Northern Combination Women's Football League, \u00e8 affiliato alla societ\u00e0 maschile."}
{"id": "1168300", "revid": "486946", "url": "https://it.wikipedia.org/wiki?curid=1168300", "title": "Centro S. Palladio Vicenza", "text": ""}
{"id": "1168301", "revid": "44638", "url": "https://it.wikipedia.org/wiki?curid=1168301", "title": "Lenzi Profexional Bolzano", "text": ""}
{"id": "1168311", "revid": "1543377", "url": "https://it.wikipedia.org/wiki?curid=1168311", "title": "Data Distribution Service", "text": "Il Data Distribution Service for Real Time Systems (DDS) \u00e8 uno standard emanato dall'Object Management Group (OMG) che definisce un middleware per la distribuzione di dati in tempo reale secondo il paradigma publish/subscribe.\nIntroduzione.\nIl DDS \u00e8 un \"middleware\" per sistemi incentrati sui dati (dall'anglosassone \"data-centric systems\"), ovvero sistemi distribuiti il cui funzionamento \u00e8 basato sullo scambio di dati in tempo reale da pi\u00f9 sorgenti a pi\u00f9 destinazioni. Esempi tipici sono i sistemi di controllo, i sistemi di difesa, i sistemi di trading finanziario, ecc.\nI vantaggi dell'uso di DDS in questo dominio sono i seguenti:\nGrazie a queste caratteristiche, DDS sta rapidamente guadagnando terreno nel mercato dei \"middleware\" per sistemi distribuiti in tempo reale, soprattutto nel dominio delle applicazioni militari e del controllo del traffico aereo.\nStoria dello standard.\nLo standard DDS \u00e8 stato emanato da OMG sotto la spinta di due produttori, la californiana Real Time Innovations ed il gruppo francese Thales, che hanno sviluppato rispettivamente NDDS e SPLICE per lo stesso settore di mercato. La specifica DDS 1.0 ha cos\u00ec uniformato l'interfaccia di programmazione di questi due prodotti ed ha contribuito alla nascita di ulteriori implementazioni, come OpenDDS di Object Computing, Inc. (OCI), basata su TAO e quindi open-source.\nCon la specifica DDS 1.1 (datata dicembre 2005) vengono aggiunte allo standard una serie di specifiche da rispettare per garantire l'interoperabilit\u00e0 tra le diverse implementazioni.\nLa versione corrente dello standard \u00e8 DDS 1.2 ed \u00e8 stata approvata nel gennaio 2007.\nIl DDS SIG di OMG sta ora lavorando alla versione DDS 1.3.\nArchitettura.\nIl Data Distribution Service \u00e8 concepito come una soluzione infrastrutturale alla programmazione di applicazioni incentrate sui dati. Il suo scopo \u00e8 di nascondere interamente le problematiche della gestione della comunicazione nella programmazione di applicazioni data-centric.\nLo standard \u00e8 rappresentato da una serie di API suddivise in due livelli:\nEntit\u00e0 DCPS.\nIN DCPS sono definite le seguenti entit\u00e0:\nQualit\u00e0 del Servizio.\nData Distribution Service offre una vasta gamma di parametri relativi alla qualit\u00e0 di servizio, impostabili sulla base della singola entit\u00e0 coinvolta nella comunicazione. Questa scelta di progetto fa di DDS l'unico standard attualmente disponibile per la comunicazione publish/subscribe in tempo reale.\nI parametri relativi alla qualit\u00e0 del servizio in DDS possono essere suddivisi in tre grandi categorie:\nIn base a questa classificazione vengono di seguito elencati i parametri di maggiore rilevanza concettuale, indicando le entit\u00e0 alle quali il parametro si riferisce.\nEsempi d'uso.\nNei seguenti esempi il publisher pubblica dati relativi al topic \"Example HelloWorld\" ad intervallo di un secondo. Dall'altro lato il subscriber preleva i dati non appena questi vengono ricevuti e li stampa a video. Il tipo di dato associato al topic \"Example HelloWorld\" \u00e8 definito attraverso il linguaggio IDL nel seguente modo:\nstruct HelloWorld {\n string name&lt;64&gt;;\n string msg&lt;256&gt;;\nLa specifica IDL viene poi tradotta nel linguaggio utilizzato per lo sviluppo dell'applicazione. In C e C++ dar\u00e0 luogo ad una struttura del tipo:\nstruct HelloWorld {\n char* name;\n char* msg;\nmentre in Java si avr\u00e0 la seguente classe:\npublic class HelloWorld {\n public String name;\n public String msg;\nDal tipo IDL vengono anche generate le interfacce tipizzate per la lettura e la scrittura di dati sul topic, ovvero HelloWorldDataReader ed HelloWorldDataWriter.\nPer semplicit\u00e0 di trattazione, nei seguenti esempi si utilizzano per ogni entit\u00e0 le politiche di QoS di default. Per approfondimenti riguardo alla parametrizzazione della QoS si faccia riferimento allo standard.\nC++.\nPublisher Side.\nusing DDS;\nint main(int argc, char *argv[])\n int domainId = 0;\n int sample_count = 100;\n DomainParticipant *participant = NULL;\n Publisher *publisher = NULL;\n Topic *topic = NULL;\n DataWriter *writer = NULL;\n HelloWorldDataWriter *helloWriter = NULL;\n HelloWorld instance;\n InstanceHandle_t instance_handle = HANDLE_NIL;\n const char *type_name = NULL;\n int count = 0;\n participant = TheParticipantFactory-&gt;create_participant(\n domainId, PARTICIPANT_QOS_DEFAULT, NULL /* listener */, \n STATUS_MASK_NONE);\n publisher = participant-&gt;create_publisher(\n PUBLISHER_QOS_DEFAULT, NULL /* listener */, \n STATUS_MASK_NONE);\n type_name = HelloWorldTypeSupport::get_type_name();\n HelloWorldTypeSupport::register_type(\n participant, type_name);\n topic = participant-&gt;create_topic(\n \"Example HelloWorld\",\n type_name, TOPIC_QOS_DEFAULT, NULL /* listener */,\n STATUS_MASK_NONE);\n writer = publisher-&gt;create_datawriter(\n topic, DATAWRITER_QOS_DEFAULT, NULL /* listener */,\n STATUS_MASK_NONE);\n helloWriter = HelloWorldDataWriter::narrow(writer);\n strcpy(instance.name, \"MyName\");\n instance_handle = HelloWorld_writer-&gt;register_instance(instance);\n /* Main loop */\n for (count=0; (sample_count == 0) || (count &lt; sample_count); ++count) {\n sprintf(instance.msg, \"Hello World! (count %d)\", count);\n printf(\"Writing: %s\", instance.msg);\n helloWriter-&gt;write(*instance, instance_handle);\n sleep(1);\n participant-&gt;delete_contained_entities();\n TheParticipantFactory-&gt;delete_participant(participant);\nSubscriber side.\nusing DDS;\n/* Listener used to receive notifications on data updates */\nclass HelloWorldListener : public DataReaderListener {\n public:\n virtual void on_data_available(DataReader* reader);\nvoid HelloWorldListener::on_data_available(DataReader* reader)\n HelloWorldDataReader *HelloWorld_reader = NULL;\n HelloWorldSeq data_seq;\n SampleInfoSeq info_seq;\n HelloWorld_reader = HelloWorldDataReader::narrow(reader);\n retcode = HelloWorld_reader-&gt;take(\n data_seq, info_seq, LENGTH_UNLIMITED,\n ANY_SAMPLE_STATE, ANY_VIEW_STATE, ANY_INSTANCE_STATE);\n for (i = 0; i &lt; data_seq.length(); ++i) {\n if (info_seq[i].valid_data) {\n printf(\"From %s: %s\\n\", data_seq[i].name, data_seq[i].msg);\n retcode = HelloWorld_reader-&gt;return_loan(data_seq, info_seq);\nint main(int argc, char *argv[])\n int domainId = 0;\n DomainParticipant *participant = NULL;\n Subscriber *subscriber = NULL;\n Topic *topic = NULL;\n HelloWorldListener *reader_listener = NULL; \n DataReader *reader = NULL;\n ReturnCode_t retcode;\n const char *type_name = NULL;\n participant = TheParticipantFactory-&gt;create_participant(\n domainId, participant_qos, NULL /* listener */, STATUS_MASK_NONE);\n subscriber = participant-&gt;create_subscriber(\n SUBSCRIBER_QOS_DEFAULT, NULL /* listener */, STATUS_MASK_NONE);\n type_name = HelloWorldTypeSupport::get_type_name();\n retcode = HelloWorldTypeSupport::register_type(\n participant, type_name);\n topic = participant-&gt;create_topic(\n \"Example HelloWorld\",\n type_name, TOPIC_QOS_DEFAULT, NULL /* listener */,\n STATUS_MASK_NONE);\n /* Create data reader listener */\n reader_listener = new HelloWorldListener();\n reader = subscriber-&gt;create_datareader(\n topic, DATAREADER_QOS_DEFAULT, reader_listener,\n STATUS_MASK_ALL);\n /* Main loop. Does nothing. Action taken in listener */\n for (count=0; (sample_count == 0) || (count &lt; sample_count); ++count) {\n printf(\"HelloWorld subscriber sleeping for %d sec...\\n\",\n receive_period.sec);\n sleep(10);\n participant-&gt;delete_contained_entities();\n TheParticipantFactory-&gt;delete_participant(participant);"}
{"id": "1168312", "revid": "15756", "url": "https://it.wikipedia.org/wiki?curid=1168312", "title": "Informatica forense", "text": "Linformatica forense \u00e8 una branca della scienza digitale forense legata alle prove acquisite da computer e altri dispositivi di memorizzazione digitale. Il suo scopo \u00e8 quello di esaminare dispositivi digitali seguendo processi di analisi forense al fine di identificare, preservare, recuperare, analizzare e presentare fatti o opinioni riguardanti le informazioni raccolte.\nQuesto fa s\u00ec che si faccia largo uso di tale scienza nelle indagini riguardanti una variet\u00e0 di crimini informatici nei quali le prove raccolte, soggette alle stesse pratiche e linee guida di ogni altra prova digitale, saranno usate in ambito di processo. A tal scopo sono utilizzate tecniche e principi legati al recupero dei dati, affiancati per\u00f2 da procedure designate alla creazione di un percorso di revisione e analisi che sia legale.\nIl suo utilizzo in casi di alto profilo ha fatto s\u00ec che l'informatica forense acquistasse notoriet\u00e0 e venga sempre pi\u00f9 accettata come scienza affidabile tra le il sistema delle corti.\nContesto storico.\nIl concetto di informatica forense emerge nei primi anni 80, quando i personal computer cominciano ad essere pi\u00f9 accessibili ai consumatori, accrescendone per\u00f2 il loro utilizzo in attivit\u00e0 criminali. Parallelamente accrescono il numero di crimini identificati e riconosciuti come crimini informatici. L'informatica forense nasce quindi inizialmente come metodologia per il recupero e l'analisi di prove digitali da utilizzare di fronte ad una corte. Da allora il numero di crimini informatici o legati all'informatica vede una crescita elevata, con un aumento del 67% dei casi tra il 2002 e il 2003.\nAl giorno d'oggi l'informatica forense non \u00e8 pi\u00f9 solo uno strumento di analisi di prove ma uno dei principali mezzi di investigazione legato a diversi crimini. Tra questi sono inclusi la pedopornografia, le frodi, lo spionaggio, il cyberstalking, gli omicidi e lo stupro. Nei processi civili nei quali tale scienza \u00e8 coinvolta, aumentano quindi le cosiddette \"computer generated evidence\", ossia le prove generate come output dai computer stessi; ne sono un esempio i dati estrapolati dell'analisi di informazioni associate alle celle telefoniche, ai login ad un ISP, ad una semplice segreteria telefonica e molto altro.\nCaratteristiche e processi di analisi forense.\nL'utilizzo dell'informatica forense e della conoscenza maturata dagli esperti di tale scienza, permette di spiegare lo stato di ci\u00f2 che prende il nome di \"artefatto digitale\": un sistema informatico, un dispositivo di memorizzazione, un documento elettronico ed altro. Lo scopo di un'analisi forense pu\u00f2 variare quindi dal recupero di semplici informazioni alla ricostruzione di una serie di eventi. Importante per\u00f2 \u00e8 sottolineare come l'informatica forense, spesso riconosciuta come arte oltre che scienza, nonostante fornisca svariati metodi di estrazione di prove digitali e non, perde la sua flessibilit\u00e0 e conoscenza, sempre crescente, quando incontra l'applicazione della legge, giustamente rigida e carente di flessibilit\u00e0.\nI processi di investigazione dell'informatica forense seguono spesso gli standard di analisi forense digitale: acquisizione, esame, analisi e segnalazione. L'investigazione \u00e8 prevalentemente eseguita su dati statici in un laboratorio di analisi (video ed immagini recuperati) anzich\u00e9 sul \"campo\". Questa metodologia viene a consolidarsi principalmente con la nascita di specializzati ed avanzati strumenti, inizialmente assenti o poco diffusi tra gli analisti forensi.\nTecniche e strumenti.\nAnalisi Cross-Drive.\nL'analisi cross-drive \u00e8 una tecnica che permette di correlare informazioni estrapolate da pi\u00f9 dischi rigidi, riconoscendo ad esempio possibili organizzazioni tra persone o riconoscendo anomalie di dati rispetto a specifici pattern.\nAnalisi Live.\nEsami realizzati all'interno del sistema operativo dei computer sotto analisi attraverso l'uso di strumenti esistenti o creati ad-hoc per l'estrazione di informazioni. Utile pratica nel caso di sistemi con Encrypting File System, nei quali si pu\u00f2 ottenere la chiave di cifratura e spesso ottenere immagini del disco logico prima che il computer venga spento.\nRecupero di file eliminati.\n\u00c8 una tra le pi\u00f9 comuni tecniche implementate dai moderni software forensi. Molto spesso, sistemi operativi e file system non eliminano fisicamente i dati, permettendo cos\u00ec di ricostruirli a partire dai settori fisici del disco. Anche in caso di assenza di metadati associati al file system \u00e8 possibile utilizzare tecniche di recupero note come file carving, per ottenere o ricostruire materiale eliminato.\nAnalisi stocastica.\nMetodo di analisi che usa propriet\u00e0 statistiche del sistema informatico analizzato per investigare su particolari attivit\u00e0 in assenza di artefatti digitali dal quale cominciare le indagini.\nMetodi anti steganografia.\nTecniche utilizzate da esperti informatici forensi per combattere crimini associati a dati nascosti tramite la tecnica della steganografia (mascherare dati all'interno di immagini alterandone i bit). Queste tecniche si basano sulla realizzazione e sul confronto degli hash ottenuti a partire dalle immagini originali e da quelle sotto analisi; questo perch\u00e9 un'immagine all'occhio identica risulter\u00e0 avere un hash diverso se la sua codifica in bit \u00e8 alterata.\nAnalisi base.\nPer eseguire una investigazione forense esistono diversi strumenti, anche open source. Tipiche analisi partono dalla consultazione manuale dei dispositivi, controllo dei registri nei sistemi Windows, scoperta o crack di password, ricerca di parole chiave correlate all'eventuale crimini, estrazione di email, immagini ed altre informazioni.\nLa tutela dell'integrit\u00e0 dei dati e il problema della volatilit\u00e0.\nNell'ambito dell'informatica forense un aspetto fondamentale \u00e8 la salvaguardia dei dati presenti sui supporti di archiviazione posti sotto il vincolo del sequestro, dunque non nella disponibilit\u00e0 del proprietario.\nA salvaguardia dei dati e della garanzia di inalterabilit\u00e0 di questi ultimi, gli operatori preposti all'analisi dei dispositivi di archiviazione utilizzano determinate metodologie volte a garantire e provare l'esatta corrispondenza dei contenuti in qualsiasi momento dell'analisi. Per rendere possibile ci\u00f2 occorre \"congelare\" il dato, ossia porre in essere gli accorgimenti tecnologici atti ad impedire scritture (anche accidentali) di bit e a verificare che in un momento successivo i dati presenti siano gli stessi. Per adempiere a tali obblighi, oltre all'utilizzo di strumenti hardware o software che inibiscano qualsiasi scrittura sui dispositivi di archiviazione, vengono impiegati algoritmi di hash (solitamente MD5 o SHA1) allo scopo di generare una sorta di impronta digitale di ciascun file e/o dell'intero contenuto del dispositivo, permettendo quindi di verificarne l'integrit\u00e0 in qualsiasi momento successivo al sequestro.\nI dispositivi hardware che permettono di accedere al disco in modalit\u00e0 di sola lettura sono detti write blocker: tramite essi \u00e8 possibile leggere i dati presenti nel dispositivo, estraendo quelli di interesse o procedendo alla copia forense. L'uso del write blocker richiede necessariamente un computer e la velocit\u00e0 di acquisizione dipende dalle prestazioni della macchina utilizzata per eseguire la copia.\nUn'altra tipologia di dispositivo hardware \u00e8 il copiatore il cui unico scopo \u00e8 copiare bit per bit il disco \"suspect\" (oggetto di sequestro) su un altro disco, preservandone nello stesso tempo l'integrit\u00e0 cos\u00ec come avviene per il write blocker. I copiatori raggiungono velocit\u00e0 di acquisizione molto alte, toccando spesso i 5 GByte al minuto e non richiedono l'ausilio di un computer per poter essere utilizzati.\nDal punto di vista software, un ottimo strumento che impedisce la scrittura (e quindi la modifica anche involontaria dei dati presenti sul dispositivo) \u00e8 Linux: tramite il comando mount consente infatti di montare il dispositivo in sola lettura (opzione non disponibile invece nei sistemi Windows che quindi richiedono un write blocker per accedere al disco sorgente).\nUn ulteriore problema, legato al recupero di prove digitali, \u00e8 la RAM. Ogni informazione memorizzata unicamente in essa che non viene recuperata prima della spegnimento del computer, \u00e8 potenzialmente persa. Il recupero di tali informazioni \u00e8 un esempio di Analisi Live.\nLa RAM pu\u00f2 essere per\u00f2 analizzata alla ricerca di contenuti anche dopo lo spegnimento della macchina; questo grazie al fatto che la carica memorizzata nelle celle impiega comunque un certo tempo a dissiparsi. La lunghezza di questo margine di tempo, quindi la possibilit\u00e0 di recuperare dati, cresce al calare della temperatura al quale la RAM \u00e8 mantenuta e all'aumentare del voltaggio al quale erano soggette le celle. Esempi di temperature al quale una RAM sconnessa pu\u00f2 venire mantenuta per un'analisi sono -60\u00a0\u00b0C. Tutto questo \u00e8 ovviamente impossibile da fare in un'analisi sul campo.\nMolti degli strumenti utilizzati per il recupero di dati volatili richiedono inoltre che il computer si trovi in un laboratorio forense; sia per mantenere legittime le prove, sia per facilitare il lavoro agli analisti. Se necessario, seguendo i principi dettati dalle norme, \u00e8 possibile trasportare un sistema \"live\" e utilizzare strumenti per mantenerlo in tale stato. Tra questi strumenti si identificano i mouse jiggler, usati per evitare che un PC che non riceve input vada in stand-by (eventualmente bloccandosi) e gruppi di continuit\u00e0 da usare durante il trasporto ai laboratori.\nUno dei metodi preferiti per il recupero dei dati, tuttavia, \u00e8 usare strumenti che permettono di trasferire la RAM su disco. Diversi file system possiedono il meccanismo del journaling che permette di mantenere una grande porzione dei dati RAM nel supporto di memorizzazione principale durante le operazioni; assemblando queste informazioni si pu\u00f2 ricostruire ci\u00f2 che era correntemente in RAM.\nDigital forensic expert.\nIl termine \"computer forensic expert\" \u00e8 utilizzato per identificare la figura professionale che presta la sua opera nell'ambito dei reati informatici o del \"computer crime\". Dal momento che non esiste una definizione univoca ricompresa nella dizione \"informatica forense\", il computer forensics expert deve occuparsi di \"preservare, identificare, studiare ed analizzare i contenuti memorizzati all'interno di qualsiasi supporto o dispositivo di memorizzazione\". Le attivit\u00e0 sono dirette non solo a tutte le categorie di computer, ma a qualsiasi attrezzatura elettronica con potenzialit\u00e0 di memorizzazione dei dati (ad esempio, cellulari, smartphone, sistemi di domotica, autoveicoli e tutto ci\u00f2 che contiene dati memorizzati). Data l'eterogeneit\u00e0 dei supporti investigabili, si preferisce\ndenominare questa figura professionale, \"digital forensic expert\".\nIl rapporto con la sicurezza informatica.\nEsiste una differenza tra informatica forense e la sicurezza informatica, seppure queste due aree di attivit\u00e0 siano strettamente collegate; Si pu\u00f2 pensare alla sicurezza informatica, da un lato, come elemento di ostacolo e dall'altro come fonte di strumenti e opportunit\u00e0 per l'informatica forense. Infatti la sicurezza informatica ha come proposito finale l'avvicinarsi alla realizzazione di sistemi il pi\u00f9 possibile sicuri, ma qualora tale grado di sicurezza venisse elevato (ad esempio da parte del responsabile di un illecito ), per definizione, dal sistema sarebbe pi\u00f9 complicato estrarre il desiderato contenuto informativo.\nL'acquisizione dei reperti informatici richieder\u00e0, in tal caso, la \u201cviolazione\u201d del sistema oggetto dell'analisi, ed in questo campo la stessa Sicurezza Informatica sar\u00e0 d'aiuto, in quanto fonte di studi sulle tecniche di hacking (utili per realizzare l'accesso alle informazioni protette) e sulla loro applicazione pratica. Inoltre, le \u201cbest practice\u201d di sicurezza definiscono molti requisiti sui sistemi che, se opportunamente applicati, potranno in un secondo momento rendere disponibili un gran numero di informazioni aggiuntive, utilizzabili per l'analisi forense.\nNel mondo.\nItalia.\nIn Italia, la legge di riferimento che definisce come utilizzare a livello giuridico i risultati di un'attivit\u00e0 di analisi forense in tribunale, \u00e8 la legge 18 marzo 2008 n. 48, che ha ratificato la Convenzione del Consiglio d'Europa sulla criminalit\u00e0 informatica, stipulata a Budapest il 23 novembre 2001.\nLa norma prevede:"}
{"id": "1168321", "revid": "62004", "url": "https://it.wikipedia.org/wiki?curid=1168321", "title": "Maglia bianca", "text": "La maglia bianca \u00e8 la maglia che viene indossata dal leader di una delle classifiche accessorie di alcune corse a tappe di ciclismo su strada. Le pi\u00f9 note sono quelle del Tour de France, del Giro d'Italia e della Vuelta a Espa\u00f1a.\nNella corsa francese la maglia bianca \u00e8, a partire dal 1975, il simbolo distintivo del ciclista che guida la classifica dei giovani, cio\u00e8 quella graduatoria a tempi riservata ai ciclisti di et\u00e0 non superiore a 25 anni. In precedenza, dal 1968 al 1974, veniva indossata dal \"leader\" della classifica combinata.\nAnche al Giro d'Italia, dal 1976 al 1994 e di nuovo dal 2007, la maglia di colore bianco premia il ciclista in testa alla classifica dei giovani. \nNella Vuelta a Espa\u00f1a, invece, la maglia bianca fu, fino al 2018, la casacca portata dal \"leader\" della classifica combinata, la graduatoria che tiene conto, sommandoli, dei piazzamenti nelle altre tre classifiche (generale, a punti e scalatori).\nDal 2019 diviene il simbolo distintivo del ciclista che guida la classifica dei giovani, cio\u00e8 quella graduatoria a tempi riservata ai ciclisti di et\u00e0 non superiore a 26 anni.\nAltre maglie bianche vengono assegnate all'Eneco Tour (classifica generale), alla Parigi-Nizza (classifica giovani), alla Tirreno-Adriatico (classifica giovani), alla Volta Ciclista a Catalunya (classifica degli sprint), alla Vuelta al Pa\u00eds Vasco (classifica a punti), al Tour de Romandie (classifica giovani), al Crit\u00e9rium du Dauphin\u00e9 (classifica giovani), al Tour of Beijing (classifica giovani), e, in campo femminile, al Giro Rosa (classifica giovani)."}
{"id": "1168324", "revid": "12222", "url": "https://it.wikipedia.org/wiki?curid=1168324", "title": "Joseph Haydn", "text": ""}
{"id": "1168328", "revid": "1318658", "url": "https://it.wikipedia.org/wiki?curid=1168328", "title": "Carla Cipriani", "text": "Biografia.\nOltre che moglie di Tinto Brass, Carla Cipriani era la sorella di Arrigo Cipriani, famoso ristoratore veneziano, proprietario dell'Harry's Bar.\nConosce Tinto Brass gi\u00e0 nell'adolescenza, e il loro matrimonio durer\u00e0 pi\u00f9 di quarant'anni. I due si sposano a Venezia nel 1957. Un sodalizio non solo affettivo: col regista veneziano Carla condivide le sorti gi\u00e0 dagli inizi della carriera, da quando cio\u00e8 Tinto Brass era partito per Parigi lavorando per alcuni anni nella fototeca della \"Cin\u00e9math\u00e8que fran\u00e7aise\". Sono anni in cui la coppia frequenta registi, attori e fotografi come Henri Cartier-Bresson, Jean Renoir, Roberto Rossellini.\nFu una stretta collaboratrice del marito nella realizzazione dei film, lavorando sia come co-sceneggiatrice sia come segretaria di edizione e svolgendo anche altri compiti legati alla produzione. Brass sostiene anzi che dietro i suoi pi\u00f9 grandi successi ci sia il lavoro di Carla Cipriani, e che la vera mente e fonte d'ispirazione di tutti i suoi film fosse proprio lei. Hellen Mirren, che ha recitato nel film di Brass \"Caligola\", ha definito il ruolo di Cipriani analogo a quello avuto da Alma Reville per Alfred Hitchcock."}
{"id": "1168329", "revid": "287204", "url": "https://it.wikipedia.org/wiki?curid=1168329", "title": "Serie B 1966-1967 (pallacanestro maschile)", "text": "Il campionato di Serie B pallacanestro maschile 1966-1967 \u00e8 stato il 16\u00b0 organizzato sotto questa definizione e il 2\u00b0 dall'ultima riforma dei campionati. Era il secondo livello del 45\u00ba campionato italiano.\nSono iscritte 23 squadre (la Safog Gorizia \u00e8 rinunciataria) divise in due gironi, con partite di andata e ritorno. La vittoria vale 2 punti, la sconfitta 0. Le vincenti dei 2 gironi salgono direttamente in serie A. Le ultime 2 classificate retrocedono in Serie C.\nVerdetti.\n La Ignis Sud Napoli vince il Titolo Italiano di Serie B\nFormazione: Dazzi, Orzali, De Simone, Brancato, Abbate, Angori, Errico, Cepar, Innocenti, Coehn, Fucile, Gavagnin, Maggetti."}
{"id": "1168336", "revid": "443160", "url": "https://it.wikipedia.org/wiki?curid=1168336", "title": "Bristol City Football Club", "text": "Il Bristol City Football Club, meglio noto come Bristol City \u00e8 una societ\u00e0 calcistica inglese con sede nella citt\u00e0 di Bristol. Milita nella Football League Championship, la seconda divisione del calcio in Inghilterra.\nFondato nel 1897, vanta quali maggiori risultati il secondo posto nel 1906-1907, il secondo posto nella FA Cup del 1908-1909 e la vittoria della Welsh Cup nel 1934, disputata pur essendo una squadra inglese e non gallese. Il soprannome del club \u00e8 \"The Robins\" (\"i pettirossi\"). \nStoria.\nIl club fu fondato nel 1894 con il nome di \"Bristol South End\" e si diede una forma professionistica nel 1897, quando fu ribattezzato \"Bristol City Football Club\". Nel 1901 ader\u00ec alla English Football League. Dal 1894 e il 1987 i \"Robins\" (pettirossi) adottarono maglia e calzoncini blu oltremare, poi passarono al bianco, malgrado un tentativo di adozione del nero negli anni '50, subito abbandonato.\nDopo diverse stagioni in seconda divisione, da met\u00e0 anni '30 a met\u00e0 anni '50 gioca in terza divisione; tra i giocatori pi\u00f9 rappresentativi di questi anni vi \u00e8 Arnold Rodgers, autore di 195 presenze e 106 reti in partite di campionato tra il 1950 ed il 1956, e protagonista della vittoriosa Third Division 1954-1955. Successivamente gioca per oltre un decennio in seconda divisione.\nNel 1982 divenne la prima squadra inglese a subire tre retrocessioni consecutive e, poco prima di cadere nella Quarta Divisione, fall\u00ec. Una nuova societ\u00e0, il BCFC (1982), prese il posto della vecchia societ\u00e0 e nel 1990 ottenne nuovamente la promozione in Seconda Divisione. Retrocessa nel 1995, ritorn\u00f2 in Seconda Divisione dopo tre anni, salvo retrocedere l'anno successivo. Fra il 1999 ed il 2006 il Bristol City ha navigato sempre nelle prime posizioni, tentando spesso il ritorno nella seconda divisione, conquistata nel 2006-2007.\nNella stagione 2007-2008 si piazz\u00f2 quarto nella stagione regolare, superando poi il Crystal Palace nella semifinale dei play-off ed accedendo cos\u00ec allo spareggio contro l'Hull City, che si disput\u00f2 a Wembley il 24 maggio 2008. Il successo avrebbe riportato i \"Robins\" nella massima serie, dalla quale mancavano dal 1980, ma da Wembley la squadra usc\u00ec sconfitta dalla rete di Dean Windass, che porta l'Hull City in Premier League per la prima volta nella sua storia.\nAl termine della stagione 2014-15, la squadra \u00e8 stata nuovamente promossa in \"Football League Championship\" (categoria nella quale milita tutt'ora, dopo la vittoria nel campionato di \"Football League One\"\nStadio.\nIl Bristol City gioca all'Ashton Gate, situato nella zona di Bristol chiamata Ashton/Bedminster. Lo stadio ha una capacit\u00e0 di circa 21.497 posti. La dirigenza sta progettando di ampliare lo stadio fino a raggiungere i 30.000 posti.\nRosa 2021-2022.\n\"Aggiornata al 17 dicembre 2021.\"\nRosa 2020-2021.\n\"Aggiornata al 7 marzo 2021.\"\nPalmar\u00e8s.\nNella Coppa d'Inghilterra come massimo traguardo ha raggiunto la finale contro il Manchester United, giocata a Londra nello stadio del Crystal Palace, persa per 1-0 il 26 aprile 1909, mentre gioc\u00f2 e vinse la Coppa di Galles nel 1934, battendo il Tranmere Rovers per 3-0.\nIn campionato il massimo traguardo risale alla lontana stagione 1906/07, quando il team bianco-rosso arriv\u00f2 secondo in campionato, dietro solo al Newcastle United.\nAltri successi sono la vittoria della Seconda Divisione nel 1905-06, la Terza Divisione Sud vinta per tre volte, la Football League Trophy nel 1986 e nel 2003 e la Coppa Anglo-Scozzese del 1978."}
{"id": "1168340", "revid": "1543377", "url": "https://it.wikipedia.org/wiki?curid=1168340", "title": "Serie B 1966-1967 (pallacanestro femminile)", "text": "Il campionato di Serie B pallacanestro maschile 1966-1967 \u00e8 stato organizzato in Italia.\nIl campionato \u00e8 su tre fasi: una prima con le societ\u00e0 divise in pi\u00f9 gironi, una seconda con i gironi semifinali e una terza con le finali. Le due promosse sono Ginnastica Triestina e Fiamma Roma."}
{"id": "1168344", "revid": "950920", "url": "https://it.wikipedia.org/wiki?curid=1168344", "title": "Serie C 1966-1967 (pallacanestro maschile)", "text": "Il campionato di Serie C pallacanestro maschile 1966-1967 \u00e8 stato il secondo organizzato in Italia dopo la riforma dei campionati. Le squadre partecipanti sono suddivise in 6 gironi di 12 squadre ciascuna a base territoriale, le prime classificate di ogni girone sono promosse in Serie B, le ultime 5 sono retrocesse in promozione, le 6 squadre classificate al 7\u00ba posto verranno suddivise in due concentramenti dove le prime classificate rimarranno Serie C."}
{"id": "1168345", "revid": "30300", "url": "https://it.wikipedia.org/wiki?curid=1168345", "title": "Giro di Francia", "text": ""}
{"id": "1168349", "revid": "944090", "url": "https://it.wikipedia.org/wiki?curid=1168349", "title": "Esposizione a pubblica fede", "text": "L'esposizione a pubblica fede, nel diritto italiano, appartiene al novero delle cosiddette \"aggravanti speciali\" (o specifiche), nel senso che essa pu\u00f2 essere applicata soltanto a determinati reati tassativamente indicati dal Legislatore. Inoltre ha la caratteristica di far lievitare la pena del reato base in maniera autonoma rispetto al classico aumento di 1/3 previsto dalle aggravanti comuni.\nIn particolare, per espressa menzione dell'art.625 c.p., costituisce una tipica aggravante del reato di furto ma trova, altres\u00ec, applicazione per il reato di danneggiamento doloso (art.635 cpv n\u00b03 c.p.).\n\u00c8 un'aggravante che si configura in relazione alla situazione in cui si trova il bene oggetto di sottrazione in quanto scatta ogni qualvolta le cose di cui l'agente intende impossessarsi illegalmente si trovano esposte, per necessit\u00e0, consuetudine o destinazione, alla pubblica fede.\nCon la formula \"esposizione a pubblica fede\" il Legislatore vuole indicare l'affidamento che il proprietario di un bene ripone (o \u00e8 tenuto a riporre) nella coscienza civile dei consociati, trovandosi costretto (per necessit\u00e0, destinazione dei beni, consuetudine sociale) a dover lasciare i propri oggetti nella piena disponibilit\u00e0 della collettivit\u00e0 (ad esempio l'auto o il motociclo parcheggiati nelle pubbliche vie, i prodotti da banco nei supermercati, ecc.).\nTale aggravante, in tal senso, trova dunque ragione di esistere nel fatto che ogni violazione di tale affidamento crea gravi danni alla pi\u00f9 generale fiducia nel prossimo e dunque in generale nella ordinaria e pacifica convivenza tra i consociati."}
{"id": "1168351", "revid": "30300", "url": "https://it.wikipedia.org/wiki?curid=1168351", "title": "Giro di Spagna", "text": ""}
{"id": "1168356", "revid": "3082", "url": "https://it.wikipedia.org/wiki?curid=1168356", "title": "Suffectus", "text": ""}
{"id": "1168362", "revid": "124565747", "url": "https://it.wikipedia.org/wiki?curid=1168362", "title": "Pachelbel", "text": "Pachelbel \u00e8 un nome di famiglia tedesco."}
{"id": "1168368", "revid": "247222", "url": "https://it.wikipedia.org/wiki?curid=1168368", "title": "Excite Truck", "text": "Excite Truck \u00e8 un videogioco per la console Nintendo Wii, pubblicato in Europa il 16 febbraio 2007. Si tratta di un gioco di guida automobilistica o, per la precisione, di vetture 4x4, dette \"trucks\"."}
{"id": "1168374", "revid": "1543377", "url": "https://it.wikipedia.org/wiki?curid=1168374", "title": "Parco nazionale delle Great Smoky Mountains", "text": "Il parco nazionale delle Great Smoky Mountains \u00e8 un'area naturale protetta che comprende le Great Smoky Mountains e parte delle Blue Ridge Mountains, che fanno parte dei monti Appalachi. Il confine tra Tennessee ad ovest e Carolina del Nord ad est corre lungo la linea mediana del parco.\nVenne istituito dal Congresso degli Stati Uniti nel 1934 ed ufficialmente aperto dal presidente Franklin D. Roosevelt nel 1940. Copre 2.110\u00a0km\u00b2 (1.120 nella Carolina del Nord e 990 nel Tennessee), il che lo rende uno dei parchi pi\u00f9 estesi degli Stati Uniti orientali. L'entrata principale del parco si trova lungo la U.S. Route 441 (Newfound Gap Road), tra le citt\u00e0 di Gatlinburg (Tennessee) e Cherokee (Carolina del Nord).\nCon 9,3 milioni di visitatori nel 2006, \u00e8 il parco nazionale pi\u00f9 visitato degli Stati Uniti.\nCaratteristiche naturali.\nL'altitudine del parco varia tra 250 e 2.000 metri sul livello del mare, e la punta pi\u00f9 alta \u00e8 rappresentata dal Clingmans Dome. All'interno del parco vi sono ben 16 montagne che superano i 1.800 metri.\nL'estrema variet\u00e0 d'altitudini simula tutte le latitudini dell'est degli Stati Uniti. Scalare una montagna \u00e8 paragonabile ad un viaggio dal Tennessee al Canada. Numerose specie animali e vegetali del Nordest statunitense hanno trovato una perfetta nicchia ecologica ad alta quota, mentre le specie del sud abitano le pianure.\nDurante l'ultima glaciazione, l'orientamento degli Appalachi ha permesso a molte specie di migrare a sud lungo i pendii. Con il riscaldamento del clima molte specie settentrionali sono tornate nel loro habitat naturale, mentre quelle meridionali si sono espanse.\nNormalmente il parco ha un'umidit\u00e0 molto elevata e precipitazioni che variano dai 1.400 mm l'anno nelle vallate ai 2.200 dei picchi. \u00c8 la zona pi\u00f9 piovosa degli Stati Uniti, se escludiamo il nord-est e l'Alaska. Buona parte del parco ha un clima umido continentale, a differenza delle zone circostanti che sono di tipo umido subtropicale. Le foreste ricoprono il 95% del parco, di cui circa un quarto di foresta equatoriale con alberi risalenti a prima della colonizzazione europea. \u00c8 uno dei pi\u00f9 grandi esempi di foresta equatoriale di tipo deciduo con clima temperato dell'America settentrionale.\nFlora e fauna.\nL'ampiezza dell'altitudine, le abbondanti precipitazioni e la presenza della foresta dona al parco un'incredibile ricchezza di biota. Circa 10.000 specie di piante ed animali sono le specie riconosciute nel parco, e si stima che altre 90.000 siano al momento non documentate ma presenti. Nelle foreste delle pianure si trovano alberi decidui. A grandi altezze le foreste decidue lasciano il posto alle conifere, come l'abete di Fraser. Il parco ha oltre 1.400 di piante che fioriscono ed oltre 4000 che non lo fanno.\nIl conteggio ufficiale del parco riporta pi\u00f9 di 200 specie d'uccelli, 66 di mammiferi, 50 di pesci, 39 di rettili e 43 d'anfibi. Il parco ha una folta popolazione di orsi neri baribal, almeno 1.800. Nel 2001 sono stati \"reintrodotti\" i cervi wapiti.\nAttrazioni ed attivit\u00e0.\nIl parco nazionale delle Great Smoky Mountains \u00e8 una delle principali attrazioni turistiche della regione; oltre nove milioni di turisti e 11 milioni di viaggiatori hanno attraversato il parco nel 2003, il doppio d'ogni altro parco nazionale. Le citt\u00e0 circostanti, soprattutto Gatlinburg, Pigeon Forge, Sevierville, e Townsend (Tennessee) e Cherokee, Sylva, Maggie Valley e Bryson City, (nella Carolina del Nord) devono buona parte degli incassi al turismo attirato dal parco.\nI due principali Centri Visitatori del parco sono il Sugarlands (vicino all'entrata di Gatlinburg) e l'Oconaluftee (nei pressi di Cherokee). Queste stazioni di ranger hanno sale dedicate alla vita selvaggia, alla geologia e alla storia del parco.\nL'U.S. Route 441 taglia in due il parco, fornendo un accesso automobilistico a molti sentieri e panorami. Ad un'altezza di 1.539\u00a0m si trova il pi\u00f9 basso passo delle montagne, vicino al centro del parco, sul confine Tennessee/North Carolina, a met\u00e0 strada tra Gatlinburg e Cherokee. Fu qui che nel 1940, dal Rockefeller Memorial, Franklin Delano Roosevelt inaugur\u00f2 il parco nazionale. Nei giorni sereni la Newfound Gap offre le viste migliori del parco.\nIl parco contiene numerose attrazioni storiche. La meglio conservata (nonch\u00e9 la pi\u00f9 famosa) \u00e8 Cades Cove, una vallata con numerosi edifici storici tra cui capanne di legna, granai e chiese. Cades Cove \u00e8 l'attrazione pi\u00f9 visitata del parco, che a sua volta \u00e8 il pi\u00f9 visitato d'America. I giri in auto o bici mostrano la vita antica della zona sud degli Appalachi.\nEscursionismo.\nIl parco comprende 110 chilometri dell'Appalachian Trail, oltre a 1.368\u00a0km di sentieri sterrati ideali per l'escursionismo. Il Monte Le Conte, con i suoi 2.009\u00a0m, \u00e8 la terza cima del parco e, misurata dalla base al picco, \u00e8 la pi\u00f9 alta ad est del Mississippi. L'Alum Cave Trail, la pi\u00f9 trafficata delle cinque strade del parco, regala viste panoramiche ed attrazioni naturali (ad esempio Alum Cave Bluffs e Arch Rock) per gli escursionisti che vogliono passare la notte alla locanda LeConte Lodge (chiuso in inverno), posizionato nei pressi della cima. Questa sistemazione \u00e8 accessibile solo a piedi, ed \u00e8 l'unica privata all'interno del parco. Un altro famoso sentiero porta alle cime Chimneyche prendono il nome dalla cima a due punte. Per coloro che cercano un percorso pi\u00f9 accessibile, si pu\u00f2 provare il sentiero delle cascate Laurel o quello del Clingman's Dome. Le cascate Laurel sono alte 24 metri, mentre il sentiero del Clingman's Dome Trail conduce ad una collina di 20 metri che, nei giorni sereni, permette di vedere chilometri di montagne tra il Tennessee e la Carolina del Nord.\nOltre alle possibilit\u00e0 d'escursionismo diurno il parco offre campeggi, soprattutto nei vari rifugi che si trovano lungo il sentiero degli Appalachi. I punti per campeggiare sono sparsi su tutto il territorio ma, per il loro utilizzo, \u00e8 necessario un permesso che, normalmente, vale per una notte sola.\nAltre attivit\u00e0.\nDopo l'escursionismo la pesca \u00e8 l'attivit\u00e0 pi\u00f9 popolare del parco, nonostante la sua pratica sia rigorosamente regolamentata. Anche l'equitazione (permessa su percorsi limitati) ed il ciclismo (con possibilit\u00e0 di noleggio bici) sono attivit\u00e0 svolte nel parco.\nStoria umana.\nPrima dell'arrivo dei coloni europei, la regione ospitava gli indiani Cherokee. I bianchi iniziarono ad insediarsi a cavallo tra il diciottesimo ed il diciannovesimo secolo. Nel 1830 il presidente Andrew Jackson firm\u00f2 l'Atto di rimozione degli indiani, iniziando il processo che alla fine provoc\u00f2 la rimozione forzata di tutte le trib\u00f9 indiane dall'est del Mississippi a quello che ora \u00e8 l'Oklahoma. Molti Cherokee se ne andarono ma alcuni, guidati dal capo guerriero Tsali, si nascosero tra le Great Smoky Mountains. Alcuni discendenti ancora vivono nella riserva Qualla, nella parte meridionale del parco.\nNon appena i bianchi si stabilirono qui, l'industria del legname divenne la pi\u00f9 fiorente della regione. Il taglio indiscriminato della foresta stava distruggendo la bellezza naturale della zona; turisti ed abitanti fecero una raccolta fondi al fine di preservarne l'aspetto. Il National Park Service voleva a tutti i costi un parco negli Stati Uniti orientali, ma non voleva spendere troppi soldi per fondarne uno. Nonostante il Congresso avesse autorizzato il parco nel 1926, i terreni non erano di propriet\u00e0 dello Stato, il che ne impediva la creazione. John Davison Rockefeller jr contribu\u00ec con cinque milioni di dollari, il governo ne aggiunse altri due, e gli abitanti fecero il resto. Il parco venne sancito il 15 luglio 1934. Durante la Grande depressione il Civilian Conservation Corps, il Works Progress Administration, ed altre organizzazioni federali costruirono sentieri, torrette antincendio ed altre infrastrutture per migliorare il parco.\nIl parco venne nominato Riserva della biosfera nel 1976, e patrimonio dell'umanit\u00e0 dell'UNESCO nel 1983."}
{"id": "1168383", "revid": "68105", "url": "https://it.wikipedia.org/wiki?curid=1168383", "title": "Notturno Bus", "text": ""}
{"id": "1168384", "revid": "123911403", "url": "https://it.wikipedia.org/wiki?curid=1168384", "title": "Fiumana", "text": "Fiumana (\"Fium\u00e8na\" in romagnolo) \u00e8 una frazione del comune di Predappio.\nGeografia fisica.\nFiumana conta una popolazione di circa 1250 abitanti e sorge sulle rive del fiume Rabbi, lungo la Strada statale 9ter del Rabbi che unisce Forl\u00ec, a circa 10\u00a0km, e Predappio, a circa 5\u00a0km. Fiumana rimase comune fino al 1925, anno nel quale le autorit\u00e0 fasciste ne decisero l'incorporamento nel comune di Predappio. Vista la natura non pianeggiante del suo territorio, si definisce 'Fiumana Bassa' la parte a minore altitudine nella quale era un tempo collocato il municipio (la pi\u00f9 vicina al fiume) e 'Fiumana Alta' quella a maggiore altitudine (detta anche 'Ghiar\u00e9tta').\nStoria.\nSono presenti le rovine di un castello, un'antica chiesa e i resti di una villa romana del I secolo d.C.\nSi hanno rinvenimenti archeologici che attestano la presenza di insediamenti umani fin dall'et\u00e0 del bronzo e, di epoca romana, rimangono i resti di una villa scoperta nel 1960 da Bernad Montanari. Probabilmente l'edificio appartenne a ricchi possidenti terrieri e rimase abitato dal I al IV secolo d.C.\nCon la caduta dell'impero romano e in seguito alle invasioni barbariche si perde notizia di Fiumana fino all'XI secolo. Nel 1045 si ha la prima notizia di un monastero benedettino e, del 1068, se ne conosce anche il nome dell'abate: Bonizio. Il monastero assume sempre maggiore importanza, per decadere per\u00f2 verso il XV secolo.\nNel 1080 Giovanni Gualberto, fondatore della Congregazione Vallombrosana, ebbe in dono dal vescovo di Ravenna la chiesa di Santa Maria di Fiumana per ergervi un monastero detto poi di Sant'Antonio e una grande abbazia denominata Santa Maria Maggiore. In tale complesso religioso visse, per circa 10 anni il monaco Rainieri di Bleda, il futuro papa Pasquale II.\nI territori di Fiumana appartennero, con vicende alterne, sin dal XII secolo alla signoria degli Ordelaffi. Nel 1304 entr\u00f2 in possesso dal marchese degli Argugliosi per ritornare nuovamente agli Ordelaffi che pi\u00f9 volte la difesero dagli attacchi delle truppe pontificie, come nel 1359 quando Albornoz ne tent\u00f2 la conquista.\nNel giugno del 1424 le truppe di Pandolfo III Malatesta cinsero d'assedio il castello di Fiumana che in breve capitol\u00f2. Nel 1434 Antonio Ordelaffi ricevette da papa Eugenio IV il riconoscimento della signoria forlivese ricevendo in possesso anche i territori di Fiumana."}
{"id": "1168387", "revid": "1104133", "url": "https://it.wikipedia.org/wiki?curid=1168387", "title": "Episodi di Buffy l'ammazzavampiri (settima stagione)", "text": "La settima ed ultima stagione della serie televisiva Buffy l'ammazzavampiri \u00e8 andata originariamente in onda dal 24 settembre 2002 al 20 maggio 2003.\nGli antagonisti principali sono il Primo e Caleb.\nLa consulente.\nTrama.\nMentre a Istanbul una ragazza viene inseguita e uccisa da alcuni uomini in tonaca, Willow si trova a Westbury, in Inghilterra, con il signor Giles per imparare da una congrega di streghe a tenere sotto controllo il suo devastante potenziale magico. Intanto per Dawn, che viene allenata da Buffy sulla caccia ai vampiri per potersi difendere da sola, \u00e8 arrivato il cruciale momento di diventare una liceale: la piccola Summers studier\u00e0 nel nuovo liceo di Sunnydale, costruito dalla squadra di Xander proprio sui resti del precedente e quindi sulla Bocca dell'Inferno. Buffy, scrupolosa, decide di ispezionare l'edificio e scopre che, nelle sue fondamenta, vi abitano dei pericolosi zombie-fantasma che affermano di essere morti proprio per via della sua negligenza. Mentre questi esseri creano qualche grattacapo a Dawn e a due dei suoi nuovi amici, Buffy scopre che Spike ha fatto delle fondamenta del liceo la sua nuova casa e che sembra essere impazzito. La ragazza si accorge che Spike ha delle ferite profonde sul petto e si rende conto che quest'ultimo ha tentato di strapparsi il cuore a mani nude. A fine faccenda, che la Cacciatrice risolve con l'aiuto di Xander, Dawn e i suoi due nuovi amici, Buffy viene assunta da Robin Wood, il preside, come nuova consulente scolastica mentre Spike, che ha riottenuto la sua anima, viene avvicinato da un'entit\u00e0 che assume la forma di alcuni soggetti gi\u00e0 noti (Warren, Drusilla, Adam, Glory, il Maestro, il sindaco e la stessa Buffy) dicendo che presto far\u00e0 la sua mossa.\nIn profondit\u00e0.\nTrama.\nUn'altra ragazza viene uccisa dagli uomini in tonaca e le ultime parole che pronuncia sono \"dal sottosuolo divora\"; Buffy, che ha sognato l'evento, \u00e8 intanto pienamente soddisfatta del suo nuovo lavoro da consulente scolastica alla nuova High School di Sunnydale. Intanto Xander fa la conoscenza di Nancy: una ragazza che afferma di essere perseguitata da un anellide mostruosamente gigantesco che vuole brutalmente divorarla. La cacciatrice incomincia a indagare, anche chiedendo aiuto a Spike, il quale continua a comportarsi stranamente, e scopre che, in realt\u00e0, l'anellide gigante \u00e8 semplicemente un comune essere umano di nome Ronnie (ex fidanzato di Nancy) e tramutato in un verme enorme da Anya, che in precedenza aveva nuovamente acquisito i suoi poteri da demone della vendetta. Al Bronze, Anya riesce a vedere l'anima di Spike nel corpo del vampiro, ma questi, per impedire che lei lo riveli, inizia a combattere con lei, finch\u00e9 Buffy non interviene mettendolo fuori combattimento. Soltanto dopo aver scoperto che \u00e8 Anya la causa di tutta la faccenda, Nancy, sconvolta, scappa via dal Bronze e Xander riesce a convincere Anya a scogliere l'incantesimo su Ronnie giusto in tempo, visto che Nancy stava per essere divorata. Buffy inizia a cercare Spike che, in preda da un altro delirio e aver detto \"dal sottosuolo divora\", era fuggito. Lo trova all'interno di una chiesa dove, tra frasi apparentemente prive di senso, fa infine capire a Buffy di aver riottenuto la sua anima. Buffy, sconvolta, non riesce a comprendere cosa possa averlo spinto a fare una cosa simile. Spike le risponde di averlo fatto per essere un uomo migliore, per poterle dare ci\u00f2 che merita. Tra le sue frasi egli, inoltre, lascia intendere che i sensi di colpa per tutte le cose che ha fatto senza un'anima lo stanno distruggendo e che anche questa misteriosa creatura dal sottosuolo lo sta tormentando.\nStesso posto, stessa ora.\nTrama.\nWillow torna a Sunnydale ma non trova nessuno al suo arrivo; i suoi amici, d'altro canto, vanno ad accoglierla ma non la trovano. La strega \u00e8 invisibile agli occhi dei suoi amici e chiede aiuto ad Anya, l'unica che riesce a vederla proprio grazie all'inimicizia che provano l'una per l'altra. Nel frattempo il demone Gnarl arriva a Sunnydale e uccide le sue vittime per poi mangiarne la pelle. Anche Spike viene visitato sia da Willow che da Xander e Buffy simultaneamente (Willow non pu\u00f2 essere vista da questi ultimi), ma non \u00e8 nelle condizioni di spiegare la situazione. Sia la strega che la cacciatrice e l'amico credono che sia impazzito, ma in realt\u00e0 Spike sta parlando sia con Willow che con Buffy. Gli Scoobies, fraintendendo le parole di Spike, temono che gli omicidi siano opera di Willow, che nel frattempo viene rapita dallo stesso Gnarl. Alla fine Buffy e Xander riescono a salvare Willow e l'amicizia affettuosa che si era incrinata tra le due alla fine della precedente stagione viene completamente ritrovata.\nAiuto.\nTrama.\nBuffy entra nel pieno del suo lavoro e parla con alcuni ragazzi della scuola: tra di essi c'\u00e8 Cassie, una ragazza che sa di dover morire il venerd\u00ec successivo e che dimostra di poter prevedere il futuro. Buffy comincia quindi a investigare per poi scoprire che una setta di ragazzi della scuola la vorrebbero sacrificare a un demone in cambio di denaro e potere. Buffy riesce a salvarla ma subito dopo Cassie si accascia a terra, uccisa dalla malattia cardiaca congenita che \u00e8 tipica della sua famiglia. Prima di morire, Cassie fa una predizione a Spike: un giorno Buffy gli dir\u00e0 ci\u00f2 che lui desidera udire pi\u00f9 di ogni altra cosa.\nAltruismo.\nTrama.\nAnya \u00e8 sconvolta dopo aver esaudito il desiderio di una ragazza che l'ha resa responsabile della morte di ben dodici ragazzi; c'\u00e8 quindi una serie di flashback sul suo passato a partire da quando divent\u00f2 un demone della vendetta. Buffy a malincuore vorrebbe ucciderla, ma Xander cerca di difenderla in ogni modo. Anya, dopo uno scontro con Buffy, decide di far annullare l'incantesimo da D'Hoffryn, il capo dei demoni della vendetta, ma il prezzo che deve pagare \u00e8 tremendo: per cancellare le morti causate da un demone della vendetta si deve infatti sacrificare uno di questi ultimi e D'Hoffryn sceglie Halfrek, la cara amica di Anya, poich\u00e9, come lui le ha sempre insegnato, il dolore \u00e8 una punizione migliore della morte. Anya gli urla che avrebbe dovuto morire lei e non Halfrek, ma D'Hoffryn, prima di andarsene, le risponde che per la sua morte non \u00e8 ancora giunto il momento che, tuttavia, si sta avvicinando e che \"dal sottosuolo divora\".\nIrresistibile.\nTrama.\nDawn, Buffy, Anya e Willow si innamorano perdutamente del quarterback della squadra di football del liceo, R.J.; ognuna di loro fa di tutto per dimostrargli il proprio amore, mentre Buffy, che ha anche fatto sesso con lui, crede che le sue amiche siano sotto un incantesimo. Xander e Spike si danno da fare per scoprire cosa renda R.J. cos\u00ec affascinante e alla fine lo scoprono grazie a suo fratello, anch'egli quarterback ai tempi del liceo: la sua giacca della squadra, che il gruppo d\u00e0 poi alle fiamme.\nConversazioni con l'aldil\u00e0.\nTrama.\nDurante la solita ronda al cimitero, Buffy ha la possibilit\u00e0 di rincontrare un vecchio compagno di scuola ora risorto come vampiro. Il ragazzo, al termine della loro lunga chiacchierata (\u00e8 infatti uno psicologo) rivela alla Cacciatrice di essere stato reso un vampiro da Spike e la cosa inquieta Buffy non poco. Dawn intanto \u00e8 sola in casa; a sconvolgerle i piani della serata sar\u00e0 la forza di una presenza misteriosa e catastrofica, che prende anche le sembianze di sua madre Joyce. Nel contempo, Willow riceve la visita di uno spirito che apparentemente sembra proprio quello della povera Cassie Newton, che si dice venuta a portarle un messaggio da parte della sua amata Tara; la strega tuttavia capir\u00e0 l'inganno e giunger\u00e0 alla conclusione di trovarsi davanti all'entit\u00e0 di cui tutto il mondo sovrannaturale sta parlando. Jonathan e Andrew, intanto, hanno deciso di tornare a Sunnydale, da dove erano fuggiti in seguito ai catastrofici avvenimenti dell'anno precedente. Ma, a Sunnydale, Andrew uccide l'amico, sacrificandolo su un altare demoniaco ed eseguendo il piano proprio dell'entit\u00e0 la quale, questa volta, ha preso le sembianze di Warren.\nAddormentato.\nTrama.\nBuffy, che ha appena scoperto che Spike \u00e8 tornato a mordere, corre a casa di Xander, che ospita il vampiro, per avvisarlo; la ragazza gli dice di sorvegliarlo, ma visto che il ragazzo non pu\u00f2 affida il compito ad Anya. Intanto Willow \u00e8 arrivata a casa di Buffy e trova Dawn sconvolta nel salotto semidistrutto e le spiega che quella che ha visto non \u00e8 sua madre ma il Primo, l'entit\u00e0, che cerca di attaccarli. Willow calma Dawn e la mette a letto e intanto arriva Buffy che confida all'amica i suoi sospetti su Spike. La Cacciatrice scopre che Spike pu\u00f2 di nuovo uccidere e cerca di scoprirne il motivo; il vampiro non ricorda nulla di quello che ha fatto ma piano piano i ricordi si risvegliano e ne rimane sconvolto: sotto l'influenza dell'entit\u00e0, infatti, ha vampirizzato molte persone. Il Primo continua a perseguitare Spike, assumendo anche il suo aspetto, finch\u00e9 Buffy non scopre la verit\u00e0 e interviene uccidendo tutti i vampiri creati da lui. Il Primo, assumendo le sembianze di Spike, inizia a cantare e, all'improvviso, il vampiro diventa aggressivo e senza controllo, finch\u00e9 Buffy non lo ferma. La ragazza successivamente gli promette di aiutarlo, anche se i suoi amici non sono d'accordo. Intanto anche Giles si trova a tu per tu con gli uomini in tonaca.\nNon mi lasciare.\nTrama.\nBuffy e i ragazzi cercano di avere informazioni sul loro nuovo avversario e per far ci\u00f2 interrogano Spike e Andrew; il vampiro viene legato ad una sedia e sentito dalla Cacciatrice mentre Anya e Xander, che si stanno riavvicinando, esaminano il secondo. Mentre Buffy \u00e8 distratta da questi ultimi, tuttavia, Spike, sotto l'influsso del Primo, si libera e aggredisce Andrew sfondando il muro della stanza accanto e viene fermato solo dall'intervento di Buffy, che poi lo confina nel sottoscala. Buffy spiega al gruppo di aver sentito Spike cantare mentre era nella stanza accanto e che subito dopo aveva assalito Andrew, Xander cos\u00ec, ricordando di aver visto qualcosa simile nei film, afferma che probabilmente quella canzone \u00e8 un sistema usato dall'entit\u00e0 per controllare Spike. Quest'ultimo, dopo averlo scoperto, chiede a Buffy di ucciderlo, ma ella si rifiuta dicendogli che vale la pena salvarlo perch\u00e9 ha rischiato tutto per diventare un uomo migliore e riavere la sua anima e di credere in lui. La ragazza decide quindi di chiamare il Consiglio per cercare Giles, nella speranza che almeno lui abbia alcune risposte, ma le viene risposto, falsamente, che non sono pi\u00f9 in contatto. Nel frattempo il preside Wood trova il cadavere di Jonathan e lo seppellisce. Gli uomini in tonaca assalgono quindi casa Summers e rapiscono Spike, per poi portarlo alla merc\u00e9 del Primo; questi usa il sangue del vampiro per far ritornare in vita il vampiro primordiale: il Turok-Han. Buffy, infine, riconoscendo gli uomini che li hanno attaccati, capisce finalmente chi \u00e8 il suo avversario.\nOmbre nella notte.\nTrama.\nBuffy e i suoi amici cercando di capire come sconfiggere il Primo mentre Spike \u00e8 ancora nelle mani del Primo che, nei panni di Drusilla, con il mostro vampiro che ha riportato sulla Terra, lo torturano. Andrew guida Buffy, Xander e Dawn al sigillo e lo trovano inondato di sangue e lo coprono. Mentre cercano di uscire dai sotterranei della scuola incontrano il preside con anche lui una pala in mano. Il preside si giustifica con Buffy e lei con lui in una situazione imbarazzante. Il preside risulta comunque sospettoso e strano. Tornati a casa Willow cerca di fare un incantesimo per localizzare il Primo, ma la magia gli si rivolta contro e la possiede. La salva Xander. Giles torna a Sunnydale e piomba in casa di Buffy con tre potenziali cacciatrici in allenamento, in cerca di aiuto. Giles spiega che il progetto \u00e8 di sterminare la discendenza delle cacciatrici e degli osservatori per lasciare senza sorveglianza la Bocca dell'Inferno. Inoltre Giles spiega che il Primo non si mostra mai con la sua forma ma sempre con altre sembianze di persone morte, non \u00e8 corporeo e pu\u00f2 toccare e combattere solo condizionando altre persone. Il Primo \u00e8 fortissimo e con risorse infinite e Giles \u00e8 fortemente preoccupato e dice a Buffy che lei \u00e8 la sola che pu\u00f2 salvare il mondo. Mentre a casa Willow, cerca di organizzare la casa per i nuovi arrivi, Buffy e Giles vanno alla ricerca del luogo dove si nasconde il Primo, Buffy cade in una buca e si trova ad affrontare il fortissimo mostro che ubbidisce solo al Primo e si salva per miracolo dato che sorge il sole, ma \u00e8 conciata male. Giles spiega a Buffy e alle nuove cacciatrici che l'essere contro cui ha combattuto e perso \u00e8 un Tulacon. Buffy \u00e8 fortemente preoccupata e va a lavorare ma \u00e8 assente e distratta e ha un altro incontro strano con il Preside. Al tramonto la squadra al completo si prepara per andare a caccia, ma Annabel, una delle giovani cacciatrici fugge e finisce tra le grinfie del Tulacon, Buffy li trova ma viene picchiata a sangue dal mostro non riuscendo a scappare. La trovano gli amici sepolta dalle macerie in grave stato di salute. Spike anche sotto tortura rimane sempre saldamente legato a Buffy e non si fa condizionare dal Primo. A casa, Giles parla con il gruppo e dice parole di sconforto e di paura, ma interviene Buffy e da vero leader infonde coraggio con le sue parole.\nShowtime.\nTrama.\nA Sunnydale arrivano altre potenziali cacciatrici in cerca di protezione, ma ogni volta che ne arriva una il Primo lo sa e va da lei per ucciderla. Buffy sospetta che ci sia un'infiltrata in casa sua ed infatti scopre che Eve, una delle potenziali cacciatrici, \u00e8 morta in una stanza di hotel vicino a Sunnydale e che quella che \u00e8 a casa sua \u00e8 una delle visioni del Primo. Lo smaschera e lo caccia di fronte alle altre potenziali cacciatrici che sono in preda al panico e allo sconforto. Buffy si rende conto che le sta perdendo ed allora organizza con Willow e Xander un piano per far vedere alla ragazze la vera forza di una cacciatrice. La notte il Tulacon attacca e Xander con Willow portano le ragazze in un cantiere e le fanno salire su dei ponteggi da cui assistono alla vittoria di Buffy sul Tulacon. Buffy finisce la battaglia con parole forti dicendo \"alla fine loro muoiono e noi vinciamo\". Le ragazze capiscono la loro forza e ad assistere alla scena c'\u00e8 anche il Primo nei panni di Eve. Nel frattempo Anya e Giles cercano di ottenere informazioni sul Primo da un oracolo detto l'occhio di Belgiois, il quale rivela loro cosa \u00e8 successo. Quando Willow, Xander, Anya e Tara hanno resuscitato Buffy hanno irrimediabilmente alterato le forze che proteggono da secoli la stirpe delle Cacciatrici, indebolendo tutto il sistema ed il Primo, in attesa di questo, ne ha approfittato. Intanto Spike \u00e8 ancora nelle mani del Primo che lo deride perch\u00e9 crede che Buffy lo andr\u00e0 a salvare, ma nulla riesce a scalfire l'amore e la dedizione che Spike ha per Buffy che alla fine della puntata finalmente va da lui e lo libera.\nAddestramento.\nTrama.\nMentre Buffy \u00e8 impegnata ad allenare le \"CIA\" (\"Cacciatrici in allenamento\") con l'aiuto di Spike, Willow viene a sapere che in citt\u00e0 c'\u00e8 un'altra Potenziale e decide di fare un incantesimo per trovarla: la nuvola dorata che dovrebbe segnalare la ragazza colpisce Dawn, che si era avvicinata alla porta. In parte sconvolta ed in parte compiaciuta, Dawn decide di fare una passeggiata per la citt\u00e0 ed incontra Amanda, una ragazza della scuola, che le racconta di aver incontrato un vampiro e di averlo chiuso in un'aula del Sunnydale High. Le due vanno quindi alla ricerca del vampiro per ucciderlo e durante lo scontro arrivano anche i seguaci del Primo, che tentano di uccidere Amanda. Dawn capisce di non essere lei la prescelta e senza esitare spiega ad Amanda chi \u00e8 e cosa deve fare e le consegna il paletto che aveva con s\u00e9 senza dubitare e dicendole che le coprir\u00e0 le spalle. Intanto Buffy e Spike continuano ad addestrare le CIA, le quali si accorgono velocemente che la cacciatrice e il vampiro c'\u00e8 qualcosa. Buffy decide di ricorrere a metodi drastici e nota un cadavere che si trasforma in un vampiro; dopo aver dato alcune indicazioni generali, lei e Spike escono dalla cripta e chiudono dentro le ragazze perch\u00e9 uccidano il neovampiro, cosa che si verifica. Buffy e Xander vanno quindi in soccorso di Dawn ed Amanda; la Cacciatrice uccide i seguaci del Primo e Amanda il vampiro. La puntata termina con le CIA che chiacchierano nel salotto delle avventure della notte e Dawn con aria delusa le ascolta; Xander le spiega quindi con parole toccanti cosa vuol dire essere in seconda linea, dicendole inoltre che il suo comportamento con Amanda \u00e8 stato eccezionale. Dawn, commossa da queste parole, gli risponde che il suo dono \u00e8 quello di saper vedere dentro le persone. \nIl killer che \u00e8 in me.\nTrama.\nIl signor Giles intraprende un ritiro spirituale nel deserto con tutte le Potenziali a parte Kennedy; che inscena un'influenza soltanto per passare del tempo in compagnia di Willow.\nDopo esser uscite insieme per bere qualcosa al Bronze, Kennedy e Willow condividono un momento di confidenze in cui si instaura un particolare legame. Arrivate a casa Willow va nella sua stanza, bacia Kennedy e subisce una mutazione fisica, divenendo Warren: colui che uccise Tara. Willow e Kennedy (decise a trovare una soluzione) decidono di recarsi al gruppo delle Wiccane di cui Willow faceva parte ai tempi del college. Ovviamente il gruppo \u00e8 molto interdetto in quanto lei ha le sembianze di Warren. Tra le ragazze Willow trova anche Amy, una vecchia amica che l'aveva portata a drogarsi di magia. Proprio lei tenta un incantesimo per liberarla ma non funziona e fa scoprire a Willow che non ha solo preso le sembianze di Warren, ma che si sta trasformando in lui. Willow \u00e8 sconvolta e non sa che fare. Kennedy scopre che Amy \u00e8 la responsabile di quello che \u00e8 successo a Willow perch\u00e9 le ha fatto una maledizione e tutto perch\u00e9 \u00e8 terribilmente gelosa. Kennedy l'affronta e improvvisamente si ritrova nel giardino di Buffy dove Warren ha ucciso Tara. Willow \u00e8 fuori di testa e crede che Kennedy l'abbia ingannata per farsi baciare, ha rimorso per averlo fatto e per aver dimenticato Tara, e inoltre si ributtano su di lei la disperazione e la solitudine per aver lasciato morire Tara. Allora Kennedy capisce e bacia di nuovo Willow liberandola dalla maledizione.\nIntanto, Spike \u00e8 vittima di estenuanti emicranie, dovute al mal funzionamento del chip, che fu impiantato nella corteccia cerebrale del vampiro dall'organizzazione di cui faceva parte Riley, ex fidanzato di Buffy, a cui la cacciatrice decide di rivolgersi. Allora Buffy decide di tornare nel vecchio covo dell'organizzazione per trovare una droga che attutisca i momenti di dolore del vampiro. Una volta entrati scoprono che i militari hanno sigillato il posto intrappolando chi c'era dentro e lasciandolo li a morire. Avvicinandosi al laboratorio scoprono che qualcosa \u00e8 sopravvissuto e li attacca mettendo Buffy in difficolt\u00e0 a causa delle emicranie di Spike. In loro aiuto intervengono i militari mandati da Riley. La squadra medica controlla Spike e spiega a Buffy che il chip \u00e8 deteriorato e chiedono a lei se devono ripararlo o rimuoverlo.\nIntanto, a causa di una telefonata, Xander e Anya iniziano a sospettare che Giles sia un'apparizione del Primo e decidono di andare a cercarlo nel deserto. Trovano Giles e gli saltano addosso in modo da essere certi che fosse vivo.\nPrimo appuntamento.\nTrama.\nLa puntata inizia con Giles di ronda con le CIA e Spike lo attacca all'improvviso e lo colpisce senza avere fitte alla testa provocate dal chip. Giles chiede spiegazioni e Buffy interviene dicendo che lei lo ha fatto rimuovere e che Spike stava solo verificando se fosse vero colpendolo. Sono tutti molto preoccupati soprattutto Giles che capisce che tra Buffy e Spike c'\u00e8 un legame profondo. Intanto Buffy cerca di indagare su Wood, e proprio mentre sta frugando nel suo ufficio, riceve inaspettatamente un invito a cena proprio da lui. Anche Xander ha un appuntamento, con una ragazza conosciuta al cantiere e arrivato a casa lo comunica a Willow e Buffy. Anya lo viene a scoprire e ne \u00e8 gelosa. Buffy e Wood, mentre si recano al ristorante, vengono attaccati da alcuni vampiri e Buffy fa un'interessante scoperta su Wood che si difende come un cacciatore. Mentre sono a cena Wood spiega che \u00e8 figlio di una cacciatrice di New York uccisa da un vampiro quando lui aveva solo 4 anni. Cos\u00ec l'osservatore di sua madre si prende cura di lui e lo istruisce per la lotta contro i vampiri, Wood \u00e8 a conoscenza della bocca dell'inferno che sta sotto il suo ufficio, Buffy lo aggiorna sul Primo e su quello che sta per succedere. Intanto L'appuntamento di Xander, iniziato nel migliore dei modi, non va come previsto e lui finisce sopra il sigillo da dove era uscito il Tolakon, legato ed infilzato in modo che con il suo sangue possa nuovamente aprirsi il sigillo. Per fortuna riesce a mandare un messaggio in codice a Willow che organizza il salvataggio mandando Spike a chiamare Buffy. Spike piomba al ristorante dove Wood e Buffy stanno condividendo un bel momento e ne \u00e8 geloso e ferito. Anche Buffy si sente in imbarazzo. Tutti corrono a salvare Xander e Wood scopre che Spike \u00e8 un vampiro. Una volta tornati tutti a casa Giles fa una predica secca a tutti quanti dicendo che sono sull'orlo della fine del mondo e quindi devono tutti stare pi\u00f9 attenti e non sollazzarsi con uscite o altro. Wood torna a casa sua e riceve una visita dal Primo nei panni di sua madre, che gli confessa che ad ucciderla \u00e8 stato Spike. A casa di Buffy la cacciatrice \u00e8 sul divano e Spike le confessa di volersene andare dato che il Primo pu\u00f2 continuare a manipolarlo e date le resistenze e le diffidenze degli altri. Buffy gli dice di non essere pronta a vivere senza di lui.\nIndietro nel tempo.\nTrama.\nBuffy porta Wood a visitare casa Summers e gli spiega nei dettagli tutta la situazione, confidandogli le sue paure e le sue insicurezze. Per aiutare, Wood le consegna la borsa che era di sua madre che contiene varie armi e una strana scatola chiusa con un lucchetto. Wood dice di non averla mai aperta cos\u00ec Buffy la forza ed affida a Dawn e a Willow il compito di capire a cosa servono le strane cose contenute. Intanto Il Primo riesce a convincere Chloe a suicidarsi. La ragazza viene trovata dalla cacciatrice e da Dawn impiccata in bagno. Buffy la seppellisce e quando rientra in casa se la prende con tutti, compresi Anya e Spike, vecchi di secoli ma poco scrupolosi, perch\u00e9 sono in tanti in casa ma tutti quanti aspettano sempre che sia lei a fare tutto e ad avere in controllo su tutti. Buffy accusa Spike che aver ripreso l'anima lo ha reso debole e che era un combattente migliore quando era spietato. \u00c8 molto ferma e chiara e conclude dicendo che se cose continueranno cos\u00ec lei dovr\u00e0 utilizzare i suoi poteri per seppellirli invece che per salvare il mondo. Arriva Wood e si radunano tutti in una stanza dove Dawn e Xander, tramite gli oggetti della scatola, aprono un portale e Buffy ci si butta dentro e dal quale ne esce un mostro orribile che sconfigge tutti, compreso Spike e scappa per la citt\u00e0. Buffy fa un salto indietro nel tempo dove scopre come tre uomini hanno creato la prima cacciatrice legandola con delle catene e facendola possedere da un demone per avere la forza. I tre uomini la legano allo stesso modo e le impongono di prendere dentro di lei un demone con altra forza ma lei si rifiuta e li accusa di aver abusato del loro potere per costringere una donna ignara a combattere al loro posto. Spike avvisa le CIA e Willow di occuparsi di salvare Buffy mentre lui uccider\u00e0 il demone. Le ragazze gli fanno notare che il mostro lo ha gi\u00e0 sconfitto facilmente, ma il vampiro afferma che gli mancava una cosa nel primo combattimento. Willow pratica un potente incantesimo per riaprire il portale per riportare indietro Buffy. Durante il rito la magia si impossessa di lei e manifesta tutta la sua potenza. Kennedy, fisicamente colpita dalla forza magica di Willow, ne rimane spaventata. Spike, in uno scatolone nei sotterranei della scuola, ritrova e indossa il suo cappotto nero e Wood, trovandolo familiare (era di sua madre, la seconda Cacciatrice uccisa da Spike), gli chiede dove l'abbia preso e Spike gli risponde che \u00e8 stato a New York, confermando le parole del Primo. Subito dopo, Spike affronta il demone e riscopre quella parte di s\u00e9 che ama combattere, tornando quindi a combattere con ferocia e abilit\u00e0 come una volta e lo butta dentro al portale, cos\u00ec Buffy torna indietro. La puntata finisce con Buffy che confida a Willow di aver rifiutato la potenza del demone e ha paura di aver sbagliato, mentre viene mostrato l'esercito di Turok-han che il Primo ha ormai ultimato.\nIl narratore.\nTrama.\nAndrew decide di fare un documentario per immortalare una tipica giornata di \"lavoro\" della cacciatrice. Tutti i ragazzi vengono filmati, ma l'unica a sentirsi a disagio \u00e8 Buffy che lo ostacola in tutti i modi. Durante una di queste interviste Xander e Anya si confessano di amarsi ancora reciprocamente e hanno un momento chiaritore molto tenero. Wood e Buffy tornano sul sigillo molto preoccupati perch\u00e9 il suo potere demoniaco sta influenzando i ragazzi della scuola e portandoli ad essere aggressivi gli uni con gli altri. Buffy ha una intuizione e capisce che essendo Andrew colui che ha aperto il sigillo per la prima volta forse ha il potere per chiuderlo. Willow con un cristallo obbliga Andrew a ricordare chi, come e cosa ha usato per aprire il sigillo, Scoprono che il ragazzo ha pugnalato l'amico sotto l'influenza del primo con un pugnale particolare. Andrew \u00e8 l'unico che pu\u00f2 leggere le scritte sul pugnale e sul sigillo. Willow fa delle scoperte e le comunica a Buffy che con Spike, Wood e Andrew vanno nella scuola. Trovano l'edifici saccheggiato e semidistrutto da un gruppo di studenti che li attaccano. Buffy e gli altri cercano di difendersi senza uccidere nessuno. Spike e Wood rimangono a difesa della porta che conduce nel sotterraneo deve c'\u00e8 il sigillo, mentre Buffy ad Andrew scendono. Arrivati dal sigillo ci sono un gruppo di ragazzi che con un rito stanno cercando di aprirlo per sempre, Buffy lotta e li mette in fuga e con il pugnale in mano si avvicina ad Andrew e lo attacca con parole molto pesanti. Il ragazzo, ferito dalla parole di verit\u00e0 di Buffy \u00e8 convinto che la cacciatrice lo sta per uccidere, piange e proprio le sue lacrime chiudono il sigillo. Andrew capisce di dover smettere di vedere le cose come se fosse tutto uno show televisivo o un fumetto e di dover affrontare il fatto che nella battaglia finale \u00e8 probabile che lui stesso muoia e di ammettere a se stesso quanto si senta in colpa per l'uccisione di Jonathan.\nLe bugie dei miei genitori.\nTrama.\nGiles, preoccupato dal fatto che Buffy ha deciso di far rimuovere il chip di Spike dall'Organizzazione, dopo essersi accordato con Wood cerca di inibire l'innesco con cui il Primo fa scattare la parte malvagia del vampiro con un oggetto magico, che provoca a Spike delle visioni sul suo passato. Tramite queste immagini si viene a sapere che William amava profondamente sua madre Anne, una donna dolce ma gravemente malata, e per questo, quando Drusilla lo vampirizz\u00f2, per salvarla Spike fece altrettanto con sua madre; la donna tuttavia divenne ben presto vittima del demone che le viveva dentro e Spike si vide costretto ad ucciderla. Wood convince poi Giles ad allontanare Buffy da Spike per dargli la possibilit\u00e0 di ucciderlo, cosicch\u00e9 non metta pi\u00f9 in pericolo nessuno. Nel frattempo Buffy esce per una seduta di allenamento con Giles mentre Spike viene attirato da Wood a casa sua, dove questi, che ha scoperto che \u00e8 lui il vampiro che uccise sua madre, la Cacciatrice Nikki Wood (la proprietaria della giacca di pelle del vampiro), intende ucciderlo. Consapevole, per\u00f2, che uccidendo Spike ora che ha un'anima non potrebbe vendicarsi, aziona col computer la canzone che la madre di Spike gli cantava, la stessa usata dal Primo per controllarlo. Spike, cos\u00ec, diventa aggressivo e senza controllo e attacca Wood, il quale lo mette facilmente all'angolo. Alla fine, prima che possa finirlo, Spike riesce a superare definitivamente il condizionamento usato dal Primo su di lui, avendo capito che sua madre lo amava con tutto il cuore e che era solo il demone ad aver detto le parole che lo ferirono. Forte di questo, Spike ferma Wood e gli risponde di non provare alcun senso di colpa per aver ucciso sua madre perch\u00e9 lei era una cacciatrice e lui un vampiro e che combattere fino alla morte di uno dei due fosse la loro natura. Infine gli dice che Nikki scelse da s\u00e9 il proprio destino perch\u00e9 prefer\u00ec continuare a combattere anzich\u00e9 rinunciarci per suo figlio. Buffy, nel frattempo, capisce che Giles l'ha portata fuori solo per distrarla e che Spike \u00e8 in pericolo. Il vampiro non uccide Wood per rispetto a sua madre Nikki. Quando Buffy arriva, il vampiro le dice che se Wood lo attaccher\u00e0 di nuovo, lo uccider\u00e0. Buffy, parlando col preside, gli intima di non riprovare pi\u00f9 a vendicarsi di Spike, poich\u00e9 il mostro che uccise sua madre ormai non esiste pi\u00f9 e che Spike \u00e8 indispensabile per vincere la guerra, essendo il loro combattente pi\u00f9 forte. La cacciatrice termina dicendogli che se non lo ascolter\u00e0 e Spike cercher\u00e0 di ucciderlo, lei non far\u00e0 nulla per fermarlo, poich\u00e9 la missione viene prima della sua vita e della sua vendetta personale. Giles cerca di parlare con Buffy per giustificare il suo complotto con Wood contro Spike, ma la cacciatrice litiga furiosamente con lui, dicendogli che ormai le ha gi\u00e0 insegnato tutto quello che doveva sapere e che non deve permettersi di agire alle sue spalle.\nRagazze sporche.\nTrama.\nLa puntata inizia con una potenziale cacciatrice in fuga inseguita dai Portatori del Primo. Finisce su una statale e l\u00ec passa un prete su un furgone e la fa salire. Questo prete inizia a fare discorsi strani e la ragazza capisce di essere in trappola. Il prete l'accoltella ma non da ucciderla perch\u00e9 le sussurra un messaggio da dare a Buffy. Il prete, Caleb, la scaraventa gi\u00f9 dal furgone e la raccolgono Willow e Faith che arrivavano nell'auto dietro a quella del sacerdote.\nWillow rimane in ospedale a vegliare la ragazza e Faith va alla ricerca di Buffy che \u00e8 di ronda. Arrivata in cimitero, una ragazza bionda scappa inseguita da Spike, Faith attacca Spike ma arriva Buffy e dopo un piccolo chiarimento Faith uccide la ragazza bionda che si trasforma in vampiro.\nBuffy porta Faith a casa che non viene accolta proprio a braccia aperte perch\u00e9 sia Dawn che Giles hanno ancora paura di lei.\nCaleb \u00e8 in una cantina e parla con il Primo, dalle sue parole si capisce che \u00e8 stato sacerdote in pi\u00f9 parrocchie, ma poi ha incontrato il Primo e si \u00e8 legato a lui. Il Primo si manifesta nelle spoglie di Buffy per farla conoscere a Caleb che ha preparato una trappola per la cacciatrice.\nIn casa Summers Andrew racconta, in modo pittoresco, la storia di Faith, le potenziali non gli credono, ma rimangono comunque intimorite da lei.\nA scuola il preside Wood licenzia Buffy perch\u00e9 vuole che lei si concentri sulla missione. \nA casa nello scantinato Faith e Spike chiacchierano da soli sulla situazione attuale, sulle potenziali e sul loro disagio. Buffy arriva e sembra gelosamente infastidita dai due insieme e soli.\nWillow chiama tutti in ospedale perch\u00e9 la potenziale si \u00e8 svegliata e racconta a Buffy come \u00e8 andata e le dice che Caleb voleva che le riferisse un messaggio:'ho qualcosa di tuo cacciatrice'. Buffy aggiorna le potenziali e le informa che \u00e8 decisa ad andare a cercare Caleb e che le porter\u00e0 con lei. Giles Xander Spike e Willow le si mettono contro e cercano di farle capire che \u00e8 una trappola, ma Buffy sembra accecata e decide comunque di andare. Mentre sono fuori insieme in perlustrazione Buffy chiede a Faith di Angel ma prima di ottenere risposte trovano il nascondiglio di Caleb e attaccano con le potenziali. Il covo \u00e8 una cantina e anche se inizialmente le potenziali hanno la meglio su un gruppetto di Portatori, quando Caleb si mostra \u00e8 la rovina. Buffy, Spike e Faith non sono abbastanza potenti per contrastarlo e il sacerdote riesce ad uccidere due potenziali e ferisce gravemente Xander facendogli esplodere un occhio con un dito.\nBuffy \u00e8 fortemente provata da questa sconfitta e cammina sola e smarrita per strada.\nSpazi vuoti.\nTrama.\nMentre i cittadini di Sunnydale si apprestano ad abbandonare la citt\u00e0, la gang inizia a dubitare della capacit\u00e0 di giudizio di Buffy, che mentre torna a scuola per prendere le sue cose, ha un altro scontro con Caleb. Nel frattempo Faith porta le CiA a divertirsi al Bronze e il resto della gang fa delle ricerche su Caleb. Giles decide di mandare Spike ed Andrew in una missione abbandonata per cercare di scoprire qualcosa su di lui. Quando Buffy torna a casa e si mostra decisa a voler tornare alla cantina per una sua intuizione, la gang e le CiA si ribellano e Dawn la manda via di casa accusandola di essere l'unica responsabile della morte di alcune ragazze, dando a una perplessa Faith la leadership del gruppo.\nToccata dal male.\nTrama.\nMentre Buffy trova rifugio in una casa abbandonata, Spike ed Andrew ritornano dalla missione per scoprire che la gang ha cacciato Buffy di casa. Spike litiga con Faith, Giles e la gang accusandoli di essere degli ingrati cacciando di casa colei che pi\u00f9 volte aveva salvato il mondo anche a scapito della sua felicit\u00e0, successivamente va alla ricerca di Buffy.\nFaith riceve la visita del Sindaco-Primo.\nSpike trova Buffy in una casa recentemente abbandonata e le confessa apertamente il suo amore, dicendole di averla vista sia nei suoi momenti migliori che in quelli peggiori e che ha amato tutto ci\u00f2 che ha visto, facendola commuovere. Dopodich\u00e9, su sua (di Buffy) richiesta, passano la notte l'uno nelle braccia dell'altra, mentre a casa Summers, Faith e Wood, Willow e Kennedy, Xander ed Anya passano la loro ultima notte prima della battaglia facendo l'amore. \nLa fine dei giorni.\nTrama.\nFaith e le CIA sono gravemente ferite in seguito all'esplosione della bomba. Buffy arriva in loro aiuto e le salva. Una volta tornate a casa Summers, Buffy chiede a Xander di allontanarsi dalla citt\u00e0 con Dawn e a Willow e Giles di fare ricerche sulla nuova arma sottratta a Caleb. Buffy parla con una donna che sa cosa sia quest'arma. Caleb uccide la donna e combatte di nuovo con Buffy che sembra nei guai. Fortunatamente arriva in suo aiuto Angel. Buffy vuole finire Caleb e con la Falce riesce ad ucciderlo, dopo avere umiliato il suo violento maschilismo castrandolo. Angel e Buffy si scambiano un bacio, Spike per\u00f2 li vede e rimane deluso.\nLa prescelta.\nTrama.\nBuffy confessa ad Angel di fantasticare a volte su un futuro, ma che al momento non \u00e8 pronta per incominciare relazioni con nessuno.\nLa cacciatrice rimanda Angel a Los Angeles, perch\u00e9 sia pronto a combattere in caso lei perda, dicendogli che ha gi\u00e0 un vampiro con l'anima in grado di fare la differenza durante la guerra: Spike. Buffy confessa a un geloso Angel che Spike \u00e8 nel suo cuore. Prima di andarsene, il vampiro dona a Buffy un amuleto che si riveler\u00e0 di cruciale importanza nella battaglia.\nPrima della battaglia, Buffy trascorre un'altra notte fra le braccia di Spike e gli consegna l'amuleto datole da Angel, affermando che solo una persona nobile con l'anima e pi\u00f9 forte di un umano, un Campione, pu\u00f2 indossarlo.\nIl Primo le fa visita nel cuore della notte, ricordandole le parole da sempre tramandate sulla cacciatrice e sulla sua solitudine, e involontariamente serve su un piatto d'argento a Buffy la soluzione per sconfiggerlo.\nBuffy vuole cambiare le regole della stirpe delle cacciatrici; non esister\u00e0 pi\u00f9 una sola Prescelta ma tutte le cacciatrici del mondo verranno attivate, e sar\u00e0 Willow a renderlo possibile, grazie alla Falce della guardiana e alla sua magia. Nel frattempo Dawn riesce a stordire Xander e a tornare a Sunnydale.\nLa mattina della battaglia, Buffy, Faith e le altre potenziali cacciatrici fronteggiano l'esercito del Primo, formato da Portatori e Uber-Vampiri. Quando l'incantesimo di Willow ha effetto, anche le altre Cacciatrici entrano in pieno possesso delle loro abilit\u00e0, rinforzando il potere difensivo del drappello. La stessa Falce, potenziata dall'incantesimo di Willow, viene portata immediatamente sul luogo della battaglia da Kennedy, ed \u00e8 usata, con effetti micidiali, da Buffy, Faith e Rona (una delle pi\u00f9 combattive delle ex potenziali), che se la passano a seconda dello svolgimento della lotta. Buffy viene ferita apparentemente in modo grave al fianco, e il Primo, mostrandosi esattamente a sua immagine, con ferita e tutto, la dileggia, proclamando la sua sconfitta. Ma lei si rialza, riprendendo a lottare, con stupore e rabbia del Primo, impotente a combatterla perch\u00e9 immateriale. Intanto Spike, quando si attiva l'amuleto che riversa la luce del sole nel sotterraneo, gli d\u00e0 il colpo di grazia, immolandosi e massacrando con un potentissimo raggio di luce il suo esercito, distruggendo cos\u00ec anche l'intera Sunnydale e la Bocca dell'Inferno. Buffy gli chiede con insistenza di andare via con lei e gli altri, ma Spike \u00e8 deciso a sacrificarsi fino alla fine. La cacciatrice gli dice di amarlo e Spike, rispondendole che non \u00e8 vero, la ringrazia per averglielo detto e le d\u00e0 il suo addio. Durante la battaglia sanguinosa, la potenziale Amanda muore sotto gli occhi di Buffy, e anche Anya viene orribilmente uccisa da uno dei Portatori del Primo.\nGrazie al sacrificio di Spike, l'apocalisse \u00e8 scongiurata un'ultima volta, e Buffy, non essendo pi\u00f9 l'unica Prescelta assieme a Faith, pu\u00f2 iniziare una nuova vita.\nNell'ultima scena, Buffy, Xander, Willow, Giles, Dawn, Faith, Andrew, Wood (ferito ma non letalmente), Kennedy, Vi e le altre Cacciatrici sopravvissute guardano da lontano l'enorme cratere che era la citt\u00e0 di Sunnydale. Il tutto si chiude con un enigmatico sorriso in primo piano di Buffy. La lotta contro il Male non avr\u00e0 mai fine, ma ora tale peso non grava pi\u00f9 solo sulle sue spalle ma \u00e8 condiviso da tantissime altre cacciatrici che, come lei, hanno il potere di combatterlo. "}
{"id": "1168392", "revid": "287204", "url": "https://it.wikipedia.org/wiki?curid=1168392", "title": "Affaire Fuald\u00e8s", "text": "LAffaire Fuald\u00e8s fu un celebre affare giudiziario della Francia dei primi anni del regno di Luigi XVIII, con curiosi risvolti politici.\nLa notte fra il 19 ed il 20 marzo 1817, a Rodez, antica cittadina del dipartimento dell'Aveyron, nella lontana regione del Midi-Pirenei, venne orribilmente assassinato un ex procuratore imperiale, tale Antoine Bernardin Fuald\u00e8s. Segu\u00ec un processo (19 marzo 12 settembre 1817) che si concluse con quattro condanne a morte, due ergastoli ed altre pene. Esso venne annullato e riaperto il 25 marzo 1818, con la conferma delle condanne, salvo una pena di morte convertita in ergastolo.\nL\u00ec per l\u00ec, la stampa radicale sostenne che Fuald\u00e8s fosse stato ucciso perch\u00e9 bonapartista, da assassini monarchici. Le cose si complicarono quando emerse che l'assassinato, in passato acceso rivoluzionario, sarebbe stato a conoscenza di una supposta evasione dell'asseritamente sopravvissuto Luigi XVII, il figlio maschio di Luigi XVI e Maria Antonietta, strappato dai rivoluzionari a sette anni dalla madre, incarcerato, costretto ad accusare di incesto la madre, probabilmente stuprato e morto ad appena nove anni, nel 1795. Tesi che vennero rilanciate anche dalla assai letta stampa britannica, che diede un bel contributo al successo del \"feuilleton\". Non manc\u00f2 nemmeno un quadro di G\u00e9ricault, intitolato \"les Assassins de Fuald\u00e8s\".\nOccorre sapere che il destino del digraziato bambino venne chiarito definitivamente solo nell'anno 2000, in base ad analisi genetiche che attribuirono definitivamente i resti conservati al figlio di Luigi XVI. Tale incertezza provoc\u00f2 il sorgere di diversi finti delfini, nei primi decenni dell'Ottocento: uno venne incontrato anche da Silvio Pellico, nelle carceri di Milano, come riferito ne \"Le mie prigioni\". In ogni caso il \"feuilleton\" anti-governativo ebbe largo successo, tanto da essere citato da Victor Hugo, nel capitolo 169 des Mis\u00e9rables, da Balzac in \"La Muse du d\u00e9partement\", \"Une T\u00e9n\u00e9breuse affaire\", \"Le Cur\u00e9 de village\", \"Les employ\u00e9s\", \"L'Interdiction\", Flaubert in \"Bouvard et P\u00e9cuchet\", eppoi Anatole France e molti altri."}
{"id": "1168395", "revid": "339392", "url": "https://it.wikipedia.org/wiki?curid=1168395", "title": "Concorso Eurolaul", "text": ""}
{"id": "1168399", "revid": "110418431", "url": "https://it.wikipedia.org/wiki?curid=1168399", "title": "Du\u0161an Jelin\u010di\u010d", "text": "Biografia.\nNato a Trieste da una famiglia della comunit\u00e0 slovena triestina (suo padre era Zorko Jelin\u010di\u010d, amico intimo di Vladimir Bartol e uno dei fondatori dell'organizzazione TIGR), si laure\u00f2 in filologia moderna all'Universit\u00e0 degli Studi di Trieste, giornalista caposervizio alla sede Rai di Trieste nella redazione in lingua slovena.\nNel 1986 Jelin\u010di\u010d prese parte alla spedizione \"Karakorum 86\", diventando il primo alpinista del Friuli-Venezia Giulia a scalare un ottomila, il Broad Peak. Nel 1990 tent\u00f2 la scalata dell'Everest partecipando alla spedizione \"Alpe Adria Sagarmatha\" e nel 2003 il Gasherbrum II.\nRiport\u00f2 le sue esperienze nel libro \"Le notti stellate\" (1994) con il quale riscosse un notevole successo, particolarmente negli ambienti italiani: il libro ebbe due edizioni e quattro ristampe e ricevette ben quattro premi letterari a livello nazionale (tra l'altro il premio letterario Giuseppe Acerbi). Il suo romanzo \"Scacco al buio\" (2002) gli valse il premio internazionale \"Scritture di frontiera\" (ex aequo con Predrag Matvejevi\u0107).\nL'opera letteraria di Du\u0161an Jelin\u010di\u010d rientra nella tradizione della letteratura alpina Austro-ungarica, diffusa dagli inizi del Novecento, di cui \u00e8 centro proprio Trieste, con autori quali Henrik Tuma, Julius Kugy, Klement Jug, Igor \u0160kamperle, lo stesso Zorko Jelin\u010di\u010d, padre di Du\u0161an, e per certi versi anche Vladimir Bartol.\nJelin\u010di\u010d \u00e8 inoltre autore di numerosi saggi, pubblicati nelle pi\u00f9 prestigiose riviste letterarie della Slovenia."}
{"id": "1168400", "revid": "729019", "url": "https://it.wikipedia.org/wiki?curid=1168400", "title": "Nick Lang", "text": "Biografia.\nEsordisce nel 1995 nel film \"Triple X 8\", in cui recita a fianco di Lea Martini, Alain Deloin e David Perry.\nDa allora ha preso parte ad un numero elevato di pellicole, ben 649, ed \u00e8 tuttora in attivit\u00e0.\nTra gli ultimi lungometraggi, quelli del 2011: si tratta di \"High Heels and Glasses 2\", diretto da Alex Romero."}
{"id": "1168410", "revid": "465169", "url": "https://it.wikipedia.org/wiki?curid=1168410", "title": "Estonia all'Eurovision Song Contest", "text": "L'Estonia ha debuttato all'Eurovision Song Contest nel 1994. Nel 1993 il Paese, insieme ad altre sei nazioni interessate a partecipare all'Eurofestival per la prima volta, dovette concorrere in una semifinale che si svolse a Lubiana: si classific\u00f2 soltanto al quinto posto e non pot\u00e9 partecipare all'Eurovision Song Contest 1993.\nLa scelta del candidato avviene tramite il concorso Eestilaul.\nNel 2001 ha vinto il festival, e solo nel 2009 \u00e8 tornata in finale.\nLe partecipazioni sono curate da ETV.\nPartecipazioni.\nNOTE:\nStatistiche di voto.\nFino al 2021, le statistiche di voto dell'Estonia sono:"}
{"id": "1168412", "revid": "987147", "url": "https://it.wikipedia.org/wiki?curid=1168412", "title": "Jack Folla", "text": "Giacomo \"Jack\" Folla \u00e8 un personaggio immaginario protagonista di un programma radiofonico ideato e scritto da Diego Cugia.\nSi tratta di un DJ condannato a morte negli Stati Uniti, al quale venne concesso di trasmettere su una radio italiana (Radio 2) \u00abla musica della sua vita\u00bb, che spazia dal rock alla musica italiana d'autore.\nIl programma radiofonico.\nIl nome del programma condotto da questo DJ era: \"Jack Folla: un DJ nel braccio della morte\"; come tipologia di trasmissione \u00e8 difficilmente inquadrabile, in quanto spaziava dall'attualit\u00e0 al monologo inframezzati, appunto, dalle \"colonne sonore\" della vita di Jack. Dopo la conclusione della prima serie di trasmissioni, Diego Cugia, fece il seguito intitolato \"Jack Folla c'\u00e8\" sempre sulla falsariga della prima serie ma con la variante del \"dopo evasione\" del DJ.\nSegni particolari di questo personaggio sono le dimensioni della cella di detenzione 2 metri per 3, dimensioni alle quali fa spesso riferimento durante le trasmissioni e il numero di matricola 3957.\nDelle tante cose dette e degli aforismi usati durante i suoi monologhi, quello forse rimasto pi\u00f9 impresso nella memoria \u00e8: \"Un uomo solo che guarda il muro \u00e8 un uomo solo. Ma due uomini che guardano il muro \u00e8 il principio di un'evasione\".\nIl successo e i seguiti.\nIl programma radiofonico ebbe un tale successo da essere tradotto in trasmissione televisiva, con la partecipazione di Francesca Neri e la voce fuori campo di Roberto Pedicini, gi\u00e0 voce di Jack nel programma radio.\nDal primo programma radio sono stati tratti un libro intitolato \"Alcatraz. Jack Folla un DJ nel braccio della morte\", edito dalla Arnoldo Mondadori Editore, con introduzione dello stesso autore datata dicembre 1998. Si tratta di un volume dal \"format\" inusuale, poich\u00e9 anzich\u00e9 contenere le date di queste trascrizioni di trasmissioni radiofoniche, in principio a ciascuno di essi si trova il computo dei giorni mancanti alla esecuzione della sentenza di morte di Jack.\nA seguire \u00e8 stato pubblicato \"Jack. L'uomo della Folla\", pubblicato da Mondadori. La pubblicazione non \u00e8 suddivisa in capitoli, ma composta da missive recanti, in ordine, Titolo (che le fa somigliare a paragrafi) e a guisa di sottotitolo Data e ora. Immediatamente dopo questi due elementi, inizia il corpo della lettera e in calce a essa titolo e autore di una canzone che, per contenuto del testo o per il contesto storico in cui \u00e8 stata scritta, pu\u00f2 risultare accompagnatoria della missiva sovrastante. Durante la lettura \u00e8 facile evincere che si tratta di lettere spedite a posteriori dell'evasione da Alcatraz.\nIn ultimo \u00e8 stato pubblicato \"Jack Folla. Lettere dal silenzio\", pubblicato da Mondadori nel 2004. Si legge in testata alla pagina di inizio di ogni lettera un titolo, che la fa somigliare a un capitolo, poco pi\u00f9 in basso un sottotitolo, giorno, data, ora e sotto, tra parentesi, il computo dei giorni mancanti alla ipotetica data di caduta del governo Berlusconi. Questo libro \u00e8 la raccolta di lettere pubblicate periodicamente sul quotidiano \"l'Unit\u00e0\".\nDopo la conclusione.\nA conclusione della \"saga\" di Jack Folla, Diego Cugia ha organizzato un incontro con gli estimatori suoi e del suo programma, nella serata intitolata \"Notte degli Albatros\" in virt\u00f9 della passione di Jack per questi volatili dalla enorme apertura alare e dalla grande capacit\u00e0 di rimanere in volo e coprire grandi distanze. Tale serata si \u00e8 tenuta a Roma all'ex mattatoio del Testaccio; oltre allo stesso Cugia, hanno presenziato gli autori e la redazione, nonch\u00e9 Roberto Pedicini, voce di tutti i programmi.\nDal 7 dicembre 2007 l'autore, Diego Cugia, tiene sul suo blog una sezione scritta da Jack stesso nel quale commenta dal quartiere di Centocelle di Roma avvenimenti della realt\u00e0 italiana.\nDal 2 agosto 2008 torna su l'Unit\u00e0 con una rubrica dal titolo \"Fuoco e fiamme\". Questa nuova serie di racconti di Jack Folla \u00e8 ambientata su una piattaforma petrolifera nel Mediterraneo, nei pressi di Gibilterra.\nNel dicembre 2010 Jack Folla annuncia il suo ritorno su Radio 2 Rai: la replica della prima puntata di \"Jack Folla: un DJ nel braccio della morte\" viene infatti trasmessa alla mezzanotte del 31 dicembre.\nNel settembre 2020 Diego Cugia annuncia un ulteriore ritorno di Jack su Rai Radio 1 dal 14 settembre 2020.\nIl programma \u00e8 attualmente in onda su Radio 1, con un'anteprima alle 6:50 del mattino e la puntata integrale alle 15:00, tutti i giorni dal luned\u00ec al venerd\u00ec. Questa volta a interpretare Jack \u00e8 lo stesso autore, dopo una breve parentesi in cui la voce gli era stata invece prestata da Francesco Pannofino."}
{"id": "1168415", "revid": "539155", "url": "https://it.wikipedia.org/wiki?curid=1168415", "title": "Aloysius Bertrand", "text": "Considerato l'inventore del poema in prosa, \u00e8 l'autore di un'opera unica e postuma passata alla posterit\u00e0, \"Gaspard de la Nuit\" (1842).\nBiografia.\nNato a Ceva, in Piemonte, da un ufficiale napoleonico e da madre italiana, rimase in Italia fino al 1815, quando il padre si ritir\u00f2 a Digione. Qui comp\u00ec gli studi (1826) e cominci\u00f2 ad interessarsi di letteratura.\nSuo fratello Fr\u00e9d\u00e9ric ci ha lasciato di lui un ritratto dal quale emerge il tipo stesso del poeta romantico:\n\"Dotato di un cervello costantemente in ebollizione, Louis non aveva lo spirito metodico della classificazione\"\nMa Bertrand sapeva anche rivedere cento volte la sua opera, levigarla ininterrottamente come un artista classico, tanto che si \u00e8 potuto vedere in lui il precursore dei Parnassiani.\nNel 1826 Bertrand si affili\u00f2 a una societ\u00e0 di giovani, creata a Digione cinque anni prima sotto il nome di \"Soci\u00e9t\u00e9 d'Etudes\" con il motto \"Etude et amiti\u00e9\". In questo periodo i componenti della \"Soci\u00e9t\u00e9 d'Etudes\" furono i confidenti non solo dei suoi versi, ma anche dei suoi primi poemi in prosa, alcuni dei quali andranno a confluire in \"Gaspard de la Nuit\". \u00c8 nell'ambito delle discussioni di questa societ\u00e0 che Bertrand form\u00f2 il suo gusto. Gli antichi e i classici facevano posto ai moderni: Chateaubriand e Madame de Sta\u00ebl, Alphonse de Lamartine e Victor Hugo, George Byron e Walter Scott.\nBertrand chiama i suoi poemi, che comincia a pubblicare sulla stampa locale, \u00ab bambochades \u00bb, ispirandosi al soprannome del pittore olandese Pierre Van Naer (detto \"Bamboccio\" o \"le Bamboche\").\nAlla morte di suo padre, diventa capofamiglia, con il compito di occuparsi di sua madre e di sua sorella. Nel 1828, Bertrand fonda un giornale, \"Le provincial\", dalla durata molto effimera (cinque mesi), che rimane, comunque, un documento essenziale per lo studio della sua opera, perch\u00e9 vi compaiono gli unici scritti pubblicati durante la sua esistenza, alcuni dei quali andranno a confluire in \"Gaspard de la Nuit\".\nFrequenta gli ambienti letterari di Parigi, dove incontra Victor Hugo, Charles Augustin de Sainte-Beuve e Charles Nodier, ma il sentimento di vergogna che gli ispira la sua povert\u00e0 e la sua fierezza gli impediscono di trovare il suo posto nel gruppo dei romantici parigini.\nDi ritorno a Digione, fonda un nuovo giornale, \"Le patriote de la C\u00f4te-d'Or\" (1830), nel quale esprime apertamente le sue profonde simpatie repubblicane e la cosa gli vale numerose inimicizie fra i notabili della citt\u00e0. Scrive anche delle pi\u00e8ces teatrali (\"Le sous-lieutenant de hussards\" e \"Daniel\") senza grande successo.\nBertrand decide di stabilirsi a Parigi (1833) dove vive una vita miserabile da provinciale emarginato. Incompreso dalla sua famiglia, si rifugia allora nel sogno, in un passato antico, lontano dal mondo moderno e consacra la sua vita a scrivere \"Gaspard de la Nuit\". Muore di tubercolosi polmonare a Parigi il 29 aprile 1841. Viene sepolto al Cimitero di Montparnasse, presente il suo amico David d'Angers, che l'aveva trovato per caso, poco prima, nell'ospedale dove il poeta agonizzava.\nOpera.\nDavid d'Angers provveder\u00e0, nel 1842, a far pubblicare \"Gaspard de la Nuit\", cosa che a Bertrand non era mai riuscita. Questa edizione originale sar\u00e0, tuttavia, piena di errori. Nel 1895 l'opera venne ripubblicata dal Mercure de France seguita poi da una ristampa nel 1908, edizione che fu acquistata e letta da Maurice Ravel. Nel 1925 una nuova edizione, di Bertrand Gu\u00e9gan, basata sul manoscritto originale, corregger\u00e0 gli errori pi\u00f9 flagranti. E sar\u00e0 solo a partire dal 1992, data di acquisizione del manoscritto da parte della Biblioth\u00e8que nationale, che questo libro potr\u00e0 essere infine pubblicato secondo il manoscritto e i voleri dell'autore. Il riconoscimento della sua opera si avr\u00e0 soltanto nel XX secolo.\nRiconosciuto come un poeta maledetto, diverr\u00e0 l'ispiratore di Charles Baudelaire il quale confesser\u00e0 che la tentazione di scrivere \"Le Spleen de Paris\" gli venne dopo aver letto molte volte \"Gaspard de la Nuit\", opera da lui molto ammirata, come lo sar\u00e0, pi\u00f9 tardi, dai surrealisti.\nMaurice Ravel prese ispirazione dai poemi \"Ondine\", \"Le gibet\" e \"Scarbo\" per comporre il trittico \"Gaspard de la nuit\" (1908), un'opera pianistica di un virtuosismo unico."}
{"id": "1168519", "revid": "55935", "url": "https://it.wikipedia.org/wiki?curid=1168519", "title": "Felix Ravaisson-Mollien", "text": ""}
{"id": "1168520", "revid": "287204", "url": "https://it.wikipedia.org/wiki?curid=1168520", "title": "Felix Ravaisson", "text": ""}
{"id": "1168522", "revid": "1318658", "url": "https://it.wikipedia.org/wiki?curid=1168522", "title": "Duca di Calabria", "text": "Duca di Calabria era il tradizionale titolo dell'erede al trono del Regno di Napoli dopo l'ascesa di Roberto I di Napoli. Fu inoltre adottato dai capi di alcune casate che un tempo rivendicarono il Regno di Napoli in sostituzione del titolo reale.\nPrecedente al titolo ducale, istituito nella casata angioina, esisteva gi\u00e0 in epoca normanna il titolo di Duca di Puglia e Calabria di cui fu investito per la prima volta Roberto d'Altavilla, detto \"il Guiscardo\", da papa Niccol\u00f2 II, nel 1059.\nIl titolo \u00e8 stato in tempi recenti per un periodo disputato alla morte di Ferinando Pio Di Borbone, nel contesto della relativa disputa dinastica sulla spettanza del titolo di Capo della Real Casa. Oltre al titolare del ramo primogenito, c'\u00e8 stato dunque un altro pretendente al titolo di Duca di Calabria: nel contesto della Real Casa di Borbone-Due Sicilie - ramo primogenito, c.d. \"Primogenitura Farnesiana\"-, \u00e8 stato ed \u00e8 il titolo per il Capo della Casata Reale di Borbone-Due Sicilie, mentre nel contesto del ramo cadetto francese, \u00e8 indicato come il titolo per l'erede al Capo della Casa Reale, cio\u00e8 l'erede del Duca di Castro.\nNel 2014 \u00e8 stato firmato a Napoli un atto di riconciliazione tra i due rami della famiglia, in cui si riconoscono mutualmente i rispettivi titoli, facendo s\u00ec che il titolo ducale di Calabria fosse solo appannaggio del ramo primogenito ispano-napoletano.\nIl 14 maggio 2016, tuttavia, il patto \u00e8 stato infranto: infatti il Duca di Castro, non avendo eredi maschi, e per la prima volta nella storia del Casato dei Borbone-Due Sicilie, decide di non riconoscere le regole di successione che privilegiano la linea maschile, abolendo il criterio di successione della legge salica, richiamandosi al diritto europeo (Trattato di Lisbona 2009) che proibisce la discriminazione tra uomini e donne. Questa decisione viene contestata da Pietro di Borbone-Due Sicilie, in quanto illegittimo rispetto al codice legislativo dell'ex Regno delle Due Sicilie e rispetto alle leggi ed alle tradizioni di famiglia.\nAd oggi, in realt\u00e0, non esiste alcuno Stato sovrano o nazionale che riconosce tali titoli al ramo francese-napoletano (e quintogenito) della Casa Borbone Due Sicilie, ed ogni pretesa in tal senso da parte dei Duchi di Castro \u00e8 frutto solo di documentazione autoprodotta o strumentalizzata. Gli unici titoli ducheschi di Calabria, come descritto nel seguito, sono riconosciuti soltanto al ramo primogenito maschile ispano-napoletano, e ci\u00f2 mediante sentenze dell'8 marzo 1984, poi del 2012 e del 2014 da parte di autorit\u00e0 governative del Regno di Spagna. Anche la Repubblica Italiana riconosce i titoli ducheschi di Calabria al ramo primogenito ispano-napoletano e ci\u00f2 con sentenza a latere dell'udienza del giorno 8 maggio 1961 presso il Tribunale di Napoli.\nCasato d'Angi\u00f2.\nCon la morte del duca Carlo V si estinse la linea maschile degli Angioini e la pretensione al trono napoletano and\u00f2 per linea femminile al Casato di Lorena e di Guisa, i cui membri cercarono, approfittando di conflitti che si svolgevano in Italia, di riconquistare il proprio regno.\nCon l'unione tra Francesco I di Lorena e Maria Teresa d'Asburgo, la pretensione al trono napoletano and\u00f2 agli Asburgo-Lorena, rimanendo attiva fino alla creazione del titolo di imperatore d'Austria da parte di Francesco II d'Asburgo-Lorena.\nCasato di Borbone-Due Sicilie.\nCome titolo reale per l'erede al trono:\nDopo la fine del regno:"}
{"id": "1168523", "revid": "1573940", "url": "https://it.wikipedia.org/wiki?curid=1168523", "title": "Momotus momota", "text": "Il motmot capoblu (Momotus momota ()) \u00e8 un uccello coraciforme appartenente alla famiglia Momotidae, diffuso in America Meridionale.\nEtimologia.\nIl termine \"motmot\" \u00e8 una voce onomatopeica che descriverebbe il verso di questo uccello. Deriva da una voce spagnola dell'America Latina.\nDescrizione.\nIl motmot capoblu \u00e8 lungo circa 47 centimetri e pesa 150 grammi. Variopinto come gran parte dei Coraciiformi, il piumaggio di questa specie \u00e8 uguale nei due sessi. Il capo \u00e8 azzurro con una maschera nera che passa sugli occhi rossi (nella sottospecie \"M. m. coeruliceps\" il capo e completamente blu). Il petto e il ventre sono rosso-marroncini o cannella, con sfumature verdastre. Al centro del petto c'\u00e8 una macchia triangolare scura circondata di turchese. Il dorso e la parte superiore della coda sono di varie tonalit\u00e0 di verde-oliva, le ali sono verde intenso con le primarie verde-blu. Il sottocoda \u00e8 scuro. Le due penne centrali della coda sono nude, azzurre con punta nera, e pi\u00f9 lunghe rispetto alle altre. Il motmot infatti ne asporta le barbe pi\u00f9 deboli, lasciandone un po' sulla punta che cos\u00ec prende la forma di una spatola. Le zampe sono grigie e il becco \u00e8 robusto, nero, con delle tipiche seghettature sui bordi superiori.\nBiologia.\nIl motmot capoblu \u00e8 attivo all'alba e al tramonto, il resto del giorno e della notte riposa stranamente tra il fogliame, invece che nel suo rifugio, muovendo la lunga coda ad intervalli. Vive in coppie (non necessariamente maschio e femmina) per tutto l'anno, ma va a cercare il cibo da solo. I suoi voli sono agili e rapidi, quasi sempre in linea retta.\nVoce.\nIl verso suona come una specie di \"huut-huut\" o \"euup-euup\", molto squillante e udibile a grande distanza, che emette poco prima del sorgere o del tramontare del sole.\nAlimentazione.\nSi ciba per lo pi\u00f9 di insetti, ragni e lucertole che cattura a terra, e a volte mangia anche alcuni frutti. Predilige scarabei stercorari, insetti stecco, scarafaggi e cicale; in alcune circostanze scova le prede seguendo colonne di formiche. Il motmot capoblu pu\u00f2 mangiare le prede a terra ma, come altri uccelli, prima \u00e8 solito portarle su un posatoio e sbatterle contro esso fino alla loro morte.\nRiproduzione.\nIl periodo riproduttivo varia a seconda del luogo. In Nord e Centro America inizia a maggio e termina a giugno, cos\u00ec come in Sud America inizia in marzo per terminare nel giro di un mese. La costruzione del nido inizia per\u00f2 nella stagione delle piogge, e durante il periodo dell'accoppiamento in genere \u00e8 gi\u00e0 pronto. Si tratta di un tunnel scavato nel terreno sui lati di buche naturali o tane abbandonate di animali, e costruito in modo che non sia possibile vederlo dall'esterno. Le coppie sono monogame ma capita che alcuni maschi solitari rechino doni non edibili alle femmine gi\u00e0 impegnate, provocando la separazione. Le femmine depongono dalle due alle cinque uova che covano insieme ai maschi. Il periodo di incubazione \u00e8 di 13-19 giorni. I genitori rimangono con i piccoli per i primi quattro giorni, al ventiseiesimo cominciano ad uscire dal nido, ma avranno bisogno di essere nutriti ancora per quattro o sei settimane.\nDistribuzione e habitat.\n\u00c8 diffuso in quasi tutta l'America Meridionale. In particolare \u00e8 presente fino al nord dell'Argentina, in Brasile e in tutti gli stati del Sud America settentrionale e occidentale, escluso il Cile.\nAbita le foreste tropicali e pluviali, ma non ama il fitto della vegetazione. Preferisce radure, bassipiani, boschetti, siepi e giardini ombrosi, altipiani e piantagioni. Si adatta bene anche alle dure condizioni della stagione secca lungo i bassipiani che danno sull'Oceano Pacifico.\nTassonomia.\nSono note le seguenti sottospecie:"}
{"id": "1168525", "revid": "9168996", "url": "https://it.wikipedia.org/wiki?curid=1168525", "title": "Soft-core", "text": ""}
{"id": "1168529", "revid": "2519", "url": "https://it.wikipedia.org/wiki?curid=1168529", "title": "La vita di Castruccio Castracani da Lucca", "text": "La vita di Castruccio Castracani da Lucca \u00e8 un'operetta letteraria di Niccol\u00f2 Machiavelli scritta tra il 7 luglio e il 29 agosto del 1520 ed ispirata alla vita dell'uomo d'arme lucchese Castruccio Antelminelli, condottiero ghibellino del Trecento.\nMachiavelli dedic\u00f2 l'opera a Zanobi Buondelmonti e a Luigi Alamanni suoi amici.\nContenuto e stile.\nRiprende il modello delle biografie di stampo classico e umanistico dei cosiddetti \"uomini illustri\", descrizione dell'aspetto fisico e del carattere, discorsi e aneddoti.\nIl Personaggio in s\u00e9 assume rilievo di tono narrativo e drammatico ma comunque di forte stampo politico. L'autore riflette nel condottiero del '300 l'ideale del Principe \"virtuoso\"."}
{"id": "1168536", "revid": "14691", "url": "https://it.wikipedia.org/wiki?curid=1168536", "title": "Comunit\u00e0 finanziaria africana", "text": ""}
{"id": "1168537", "revid": "14691", "url": "https://it.wikipedia.org/wiki?curid=1168537", "title": "Comunit\u00e0 finanziaria dell'Africa", "text": ""}
{"id": "1168538", "revid": "14691", "url": "https://it.wikipedia.org/wiki?curid=1168538", "title": "Comunit\u00e0 Finanziaria dell'Africa", "text": ""}
{"id": "1168539", "revid": "14691", "url": "https://it.wikipedia.org/wiki?curid=1168539", "title": "Communaut\u00e9 Financi\u00e8re Africaine", "text": ""}
{"id": "1168543", "revid": "110157", "url": "https://it.wikipedia.org/wiki?curid=1168543", "title": "Raggruppamento del Popolo Togolese", "text": "Il Raggruppamento del Popolo Togolese - RPT) \u00e8 stato un partito politico del Togo fondato nel 1969 e attivo fino al 2012.\nStoria.\nFu fondato nel 1969 da Gnassingb\u00e9 Eyad\u00e9ma, salito al potere con un colpo di Stato militare nel 1967 ed eletto presidente nel 1972.\nDall'epoca della sua fondazione il partito \u00e8 rimasto stabilmente al governo del Togo, prima in un regime monopartitico e poi come partito di maggioranza nel nuovo sistema multipartitico introdotto negli anni 1990.\nAll'RPT \u00e8 appartenuto anche l'attuale presidente del Togo, Faure Gnassingb\u00e9, figlio di Eyad\u00e9ma.\nNell'aprile 2012 il presidente Faure sostitu\u00ec l'RPT con un nuovo partito di governo, chiamato Unione per la Repubblica (\"Union pour la R\u00e9publique\" - UNIR), sciogliendo definitivamente l'RPT."}
{"id": "1168545", "revid": "339392", "url": "https://it.wikipedia.org/wiki?curid=1168545", "title": "Raggruppamento del popolo togolese", "text": ""}
{"id": "1168546", "revid": "339392", "url": "https://it.wikipedia.org/wiki?curid=1168546", "title": "Rassemblement du peuple togolais", "text": ""}
{"id": "1168554", "revid": "767487", "url": "https://it.wikipedia.org/wiki?curid=1168554", "title": "Achstetten", "text": "Achstetten \u00e8 un comune tedesco di 3.925 abitanti, situato nel land del Baden-W\u00fcrttemberg."}
{"id": "1168556", "revid": "767487", "url": "https://it.wikipedia.org/wiki?curid=1168556", "title": "Adelberg", "text": "Adelberg \u00e8 un comune tedesco di 2.042 abitanti, situato nel land del Baden-W\u00fcrttemberg."}
{"id": "1168557", "revid": "110157", "url": "https://it.wikipedia.org/wiki?curid=1168557", "title": "Adelmannsfelden", "text": "Adelmannsfelden \u00e8 un comune tedesco di 1.883 abitanti, situato nel land del Baden-W\u00fcrttemberg.\nAmministrazione.\nGemellaggi.\nAdelmannsfelden \u00e8 gemellato con:"}
{"id": "1168558", "revid": "110157", "url": "https://it.wikipedia.org/wiki?curid=1168558", "title": "Adelsheim", "text": "Adelsheim \u00e8 una citt\u00e0 tedesca di 5.457 abitanti, situata nel land del Baden-W\u00fcrttemberg.\nFamiglia nobile.\nI von Adelsheim erano nobili svevi derivanti dai conti von D\u00fcren (XIII sec.); Poppo von D\u00fcren nel 1298 fu capostipite della famiglia che nel XIV secolo acquist\u00f2 la signoria di Adelsheim e parte di quella di Sennfeld. Presero allora il nome dal Burg Adelsheim, loro sede familiare; Hans nel 1324 fu il primo della famiglia conosciuto come von Adelsheim. I fratelli Beringer e Poppo vennero creati cavalieri nel 1347 e amministrarono i propri feudi e la fortezza di Herbolzheim per conto del principe vescovo di Wuerzburg. Nel 1374 l'imperatore Carlo IV gli concesse i diritti feudali. G\u00f6tz nel 1480 fu vice vicario imperiale per l'Alsazia. Dal 1550, quando divennero baroni col predicato nobiliare \u201c\"bei Buchen\"\u201d (dalla residenza posta ad ovest di Mergentheim), fino alla fine del XVII secolo acquisirono notevoli ricchezze con i feudi di Edelfingen, Binau am Neckar, Laudenberg, Sennfeld, Volkshausen, 1/3 di Hachtel, Nassau bei Weikersheim, \u00be di Wachsbach, 2/3 di D\u00f6rtel, ecc., facendo parte del cantone equestre di Odenwald in Franconia. Nel 1580 furono immatricolati nel cantone di Rh\u00f6n e Werra. Johann Friedrich fece parte del Consiglio equestre del cantone di Odenwald, con vari riconoscimenti nel 1717 da parte dell'imperatore Carlo VI d'Asburgo. Dal 1830 vennero elevati a baroni bavaresi."}
{"id": "1168562", "revid": "1305772", "url": "https://it.wikipedia.org/wiki?curid=1168562", "title": "Il mago di Oz (disambigua)", "text": ""}
{"id": "1168563", "revid": "123922813", "url": "https://it.wikipedia.org/wiki?curid=1168563", "title": "Affalterbach", "text": "Affalterbach \u00e8 un comune tedesco di 4485 abitanti, situato nel land del Baden-W\u00fcrttemberg.\n\u00c8 noto per ospitare lo stabilimento della casa automobilistica Mercedes-AMG."}
{"id": "1168564", "revid": "767487", "url": "https://it.wikipedia.org/wiki?curid=1168564", "title": "Aglasterhausen", "text": "Aglasterhausen \u00e8 un comune tedesco di 5.031 abitanti, situato nel land del Baden-W\u00fcrttemberg."}
{"id": "1168566", "revid": "115535745", "url": "https://it.wikipedia.org/wiki?curid=1168566", "title": "Ahorn (Baden-W\u00fcrttemberg)", "text": "Ahorn \u00e8 un comune tedesco di 2244 abitanti, situato nel land del Baden-W\u00fcrttemberg."}
{"id": "1168567", "revid": "110157", "url": "https://it.wikipedia.org/wiki?curid=1168567", "title": "Aichelberg", "text": "Aichelberg \u00e8 un comune tedesco di 1.231 abitanti, situato nel land del Baden-W\u00fcrttemberg."}
{"id": "1168570", "revid": "767487", "url": "https://it.wikipedia.org/wiki?curid=1168570", "title": "Aichhalden", "text": "Aichhalden \u00e8 un comune tedesco di 4.147 abitanti, situato nel land del Baden-W\u00fcrttemberg."}
{"id": "1168571", "revid": "110157", "url": "https://it.wikipedia.org/wiki?curid=1168571", "title": "Aichstetten", "text": "Aichstetten \u00e8 un comune tedesco di 2.739 abitanti, situato nel land del Baden-W\u00fcrttemberg."}
{"id": "1168576", "revid": "17351", "url": "https://it.wikipedia.org/wiki?curid=1168576", "title": "Rockwell B-1B Lancer", "text": ""}
{"id": "1168590", "revid": "155634", "url": "https://it.wikipedia.org/wiki?curid=1168590", "title": "Qualificazioni alla Coppa del Mondo di rugby 2007", "text": "Le qualificazioni alla Coppa del Mondo di rugby 2007 si tennero tra il 2004 e il 2007 e videro la partecipazione di 86 squadre nazionali che si affrontarono in tornei di qualificazione su base geografica.\nCome nell'edizione della , anche quella del 2007 previde 20 partecipanti, 8 delle quali (le quartifinaliste , campione uscente, , finalista, e a seguire , , , , e ) gi\u00e0 qualificate di diritto in virt\u00f9 dei piazzamenti all'edizione precedente.\nDalle qualificazioni uscirono quindi dodici squadre, tre delle quali ciascuna dall'Europa e dalle Americhe, due dall'Oceania, una ciascuna dall'Africa e dall'Asia e ulteriori due dai ripescaggi cui ogni continente invi\u00f2 la prima delle non classificate direttamente.\nCome gi\u00e0 nelle edizioni passate, vi furono criter\u00ee di selezione a seconda della zona continentale.\nOgni continente utilizz\u00f2, per uno o pi\u00f9 turni se non tutti, i propri campionati come base per la selezione delle squadre; la prima partita in assoluto delle qualificazioni avvenne ad aprile 2004 durante la fase finale delle Asian Series 2003-04, anche se il primo avente valore eliminatorio fu disputato nel settembre successivo ad Andorra tra la Nazionale di casa e la , e fu diretto dall'arbitro sudafricano Andr\u00e9 Watson, al suo ultimo incontro internazionale, e gi\u00e0 direttore della finale della tra e .\nL'ultimo incontro di ripescaggio si disput\u00f2 a fine marzo 2007, a quasi tre anni dall'inizio delle qualificazioni.\nAlle qualificazioni africane parteciparono 14 squadre, a quelle americane 19, a quelle asiatiche 13, alle oceaniane 9 e a quelle europee 31: fecero parte del torneo di qualificazione un'edizione di Africa Cup, una di Coppa Europa (con tutte e tre le divisioni coinvolte), un campionato centroamericano, tre edizioni del campionato sudamericano e la prima edizione della Coppa d'Oceania.\nAi ripescaggi furono destinate 5 squadre, ridotte a 4 dopo uno spareggio preliminare.\nRipescaggi.\nIl primo turno vide di fronte la ripescata africana contro quella europea, come accadde nel 2003 quando ad affrontarsi furono e ; quattro anni pi\u00f9 tardi fu invece la volta di e .\nA Casablanca i portoghesi vinsero per 10-5 e, al ritorno a Lisbona, perfezionarono la qualificazione vincendo 16-15 e passando al secondo turno, dove attendevano l', avversario di zona, e e che gi\u00e0 quattro anni prima si erano incontrati per l'ultimo turno degli spareggi di ripescaggio.\nLa pratica tra dette ultime due formazioni fu espletata in gara unica in campo neutro al Waitemata Park di Auckland, in Nuova Zelanda: si impose per 87-3 contro una manifestamente pi\u00f9 debole i cui dirigenti avevano dichiarato che le qualificazioni del 2007 erano una tappa intermedia verso un'eventuale qualificazione alla .\nDifferente fu il percorso del che, dopo avere affrontato il doppio incontro con il , si trov\u00f2 a fronteggiare la ripescata delle Americhe, l', in gara di andata e ritorno.\nAllo stadio Universitario di Lisbona, davanti a circa spettatori, i lusitani vinsero per 12-5, anche se il punteggio non garantiva margini per una facile qualificazione.\nNel ritorno al Parque Central di Montevideo i calci tra i pali di Duarte Pinto tennero il in linea di galleggiamento; chiuso 6-6 il primo tempo, la squadra mise a segno altri 6 punti ancora con Pinto, e non bastarono all' due mete e una trasformazione: il punteggio totale, 18-12, dava un complessivo di 24-23 a favore degli europei, che conquistarono cos\u00ec la loro prima qualificazione mondiale in assoluto."}
{"id": "1168607", "revid": "121907085", "url": "https://it.wikipedia.org/wiki?curid=1168607", "title": "Villa di Arena Metato", "text": "La villa medicea di Arena Metato, detta anche villa L'Ammiraglio, si trova presso la frazione Arena Metato nel comune di San Giuliano Terme, in via Cavour 35.\nStoria e descrizione.\nCostruita nella seconda met\u00e0 del XVI secolo da Giulio dei Medici, figlio naturale di Alessandro de' Medici, a sua volta figlio naturale di Lorenzo duca d'Urbino e di una schiava africana, \u00e8 stata sua residenza dal 1563 quando venne nominato dallo zio Cosimo I ammiraglio della flotta medicea a porto Pisano (Livorno) e dell'Ordine dei cavalieri di Santo Stefano nel 1563.\nLa villa, che viene attribuita al Buontalenti o al Francavilla, \u00e8 disposta su due piani con finestre inginocchiate timpanate in pietra serena, in tipico stile fiorentino. La pianta \u00e8 rettangolare, con due torrette alle estremit\u00e0 della facciata e con una facciata posteriore a capanna con scalinata. Un grande stemma mediceo in marmo, con la croce di cavalieri di Santo Stefano e la corona granducale, si trova sopra al portone principale, che conduce all'interno, composto da un grande salone con un camino in pietra serena, pure con stemma mediceo, da cui si dipartono gli altri ambienti, con soffitti lignei o affrescati, e una doppia rampa di scale per il piano superiore. Due sale sono a volta, dipinte da ignoto pittore pisano nel XIX secolo.\nDagli anni settanta del XX secolo la villa \u00e8 di propriet\u00e0 dei coniugi Cerretti/Piacentino, che l'hanno restaurata dopo decenni di abbandono.\nIl parco che circonda la villa per ben settemila metri quadrati, possiede numerosi lecci secolari."}
{"id": "1168610", "revid": "228587", "url": "https://it.wikipedia.org/wiki?curid=1168610", "title": "Tunnel Gudvanga", "text": "Il tunnel Gudvanga (\"Gudvangatunnelen\" in norvegese) collega il villaggio di Gudvangen (comune di Aurland, contea di Vestland) alla testa del fiordo di N\u00e6r\u00f8yfjord nella valle di Undredalen, e fa parte della Strada europea E16.\nCon i suoi 11.428\u00a0m di lunghezza \u00e8 la seconda galleria stradale per lunghezza in Norvegia. \u00c8 stata aperta al traffico il 17 dicembre 1991.\n500\u00a0m dopo il portale est inizia un'altra galleria, il tunnel Flenja, della lunghezza di 5.053\u00a0m, e 1\u00a0km dopo questo un altro ancora, il tunnel Fretheim, di 1.363\u00a0m. 7\u00a0km pi\u00f9 a est si trova il tunnel di L\u00e6rdal, di 24,5\u00a0km, oltre ad un'altra galleria di 700\u00a0m poco prima. Ci\u00f2 significa che su un tratto di 51,5\u00a0km della strada europea E16 sono presenti 43,0\u00a0km di gallerie."}
{"id": "1168614", "revid": "15756", "url": "https://it.wikipedia.org/wiki?curid=1168614", "title": "Caratteri tipografici senza grazie", "text": "In tipografia, un carattere senza grazie o \"bastone\" \u00e8 un carattere privo dei tratti terminali (le grazie).\nImpiego.\nNella stampa, il carattere a bastone \u00e8 impiegato di norma sia per i titoli che per il corpo del testo. Tradizionalmente, si ritiene che i bastoni guidino meglio lo sguardo nella lettura di ampie unit\u00e0 di testo. A riprova di ci\u00f2, in Europa \u00e8 ormai invalso e ben considerato l'uso di tali caratteri nel corpo testuale.\nI caratteri senza grazie sono divenuti lo standard de facto per il testo visualizzato sullo schermo: in particolare, sui visori di vari dispositivi (smartphone, computer), in quanto forniscono una resa pi\u00f9 nitida e leggibile rispetto ai caratteri graziati. Ci\u00f2 valga soprattutto per la rappresentazione in televisione: per la facilit\u00e0 con la quale possono dar luogo a fenomeni di sfarfallamento, raramente capita di vedere caratteri graziati.\nIn merito alla denominazione in inglese, prima che il termine \"senza grazie\" divenisse di uso comune, sono stati impiegati altri termini. Uno di questi \u00e8 \"gothic\": tuttora usato nella tipografia giapponese e nei nomi di alcuni caratteri (per es. il New Century Gothic).\nInfine, specie nei vecchi documenti, i caratteri graziati sono talora impiegati per dare risalto al testo: il generoso spessore delle linee, di fatto, attribuisce maggiore peso alle lettere.\nClassificazione.\nAi fini del tipo di classificazione, disegni senza grazie sono di solito divisi in tre o quattro gruppi principali, il quarto \u00e8 il risultato della scissione della \"grottesca\" categoria nel grottesco e neo-grottesco.\nGrottesco.\nQuesto gruppo presenta la maggior parte dei primi disegni senza grazie (dal XIX secolo all'inizio del XX). Influenzati dai caratteri con grazie di Didone del periodo e dalle tradizioni della pittura di segni, questi erano spesso disegni piuttosto solidi e audaci adatti a titoli e pubblicit\u00e0. I primi caratteri senza grazie spesso non presentavano lettere minuscole o corsivo, poich\u00e9 non erano necessari per tali usi. A volte sono stati rilasciati in larghezza, con una gamma di larghezze da estesa a normale a condensata, con ogni stile diverso, il che significa che agli occhi moderni possono sembrare piuttosto irregolari ed eccentrici. I caratteri grotteschi hanno variazioni limitate della larghezza del tratto (spesso nessuna percettibile in maiuscolo). I terminali delle curve sono generalmente orizzontali e molti hanno una \"G\" sperata e una \"R\" con una gamba arricciata. I capitelli tendono ad essere di larghezza relativamente uniforme. L'altezza del tappo e l'altezza dell'ascendente sono generalmente le stesse per creare un effetto pi\u00f9 regolare in testi come titoli con molte lettere maiuscole, e i discendenti sono spesso brevi per una spaziatura pi\u00f9 stretta. La maggior parte evita di avere un vero corsivo a favore di un design obliquo o inclinato pi\u00f9 sobrio, sebbene sia stato offerto almeno il corsivo vero senza grazie.\nEsempi di caratteri grotteschi includono Akzidenz Grotesk, Venus, News Gothic, Franklin Gothic e Monotype Grotesque. Akzidenz Grotesk Old Face, Knockout, Grotesque No. 9 e Monotype Grotesque sono esempi di caratteri digitali che conservano pi\u00f9 delle eccentricit\u00e0 di alcuni dei primi tipi di senza grazie.\nSecondo Monotype, il termine \"grottesco\" deriva dall'italiano: \"grottesco\", che significa \"appartenente alla grotta\" per il loro semplice aspetto geometrico. Il termine \u00e8 nato a causa di confronti sfavorevoli che sono stati disegnati con il pi\u00f9 ornato con grazie moderno e caratteri romani che erano la norma all'epoca.\nNeo-grottesco.\nCome suggerisce il nome, questi design moderni consistono in un'evoluzione diretta di tipi grotteschi. Hanno un aspetto relativamente semplice con variazioni di larghezza limitate. A differenza dei precedenti disegni grotteschi, molti sono stati rilasciati in famiglie estremamente grandi e versatili dal momento del rilascio, rendendoli pi\u00f9 facili da usare per il corpo del testo. Simili ai caratteri grotteschi, i neo grotteschi spesso presentano capitelli di larghezza uniforme e un design abbastanza \"piegato\", in cui i tratti (ad esempio sulla \"c\") sono curvi tutto intorno per terminare su un perfetto orizzontale o verticale. Helvetica ne \u00e8 un esempio. Altri come Univers sono meno regolari.\nIl carattere neo-grottesco inizi\u00f2 negli anni '50 con l'emergere dello stile tipografico internazionale, o stile svizzero. I suoi membri guardavano alle linee chiare di Akzidenz Grotesk (1898) come ispirazione per creare caratteri razionali, quasi neutri. Nel 1957 l'uscita di Helvetica, Univers e Folio, i primi caratteri tipografici classificati come neo-grotteschi, ebbe un forte impatto a livello internazionale: Helvetica divenne il carattere tipografico pi\u00f9 utilizzato nei decenni successivi.\nAltri neo-grotteschi successivi includono Unica, Imago e Rail Alphabet, e nel periodo digitale Acumin, San Francisco e Roboto.\nGeometrico.\nCome suggerisce il nome, i caratteri senza grazie geometrici sono basati su forme geometriche, come cerchi e quadrati quasi perfetti. Le caratteristiche comuni sono una \"O\" maiuscola circolare quasi esattamente, i vertici della \"N\" maiuscola sono netti e appuntiti e una lettera minuscola \" a \" \"a un piano \". La 'M' \u00e8 spesso strombata e i capitelli di larghezza variabile, seguendo il modello classico.\nIl sans geometrico \u00e8 nato in Germania negli anni '20. Due primi tentativi nella progettazione di tipi geometrici furono fatti da Herbert Bayer e Jakob Erbar, che lavorarono rispettivamente su Universal Typeface (inedito all'epoca ma ripreso digitalmente come Architype Bayer) ed Erbar (circa 1925). Nel 1927 Futura, di Paul Renner, fu rilasciato con grande successo e popolarit\u00e0.\nI caratteri senza grazie geometrici erano popolari dagli anni '20 e '30 grazie al loro design pulito e moderno e da allora sono stati creati molti nuovi disegni geometrici e revival. Notevoli tipi geometrici del periodo includono Kabel, Semplicit\u00e0, Bernhard Gothic, Nobel e Metro ; i modelli pi\u00f9 recenti nello stile includono ITC Avant Garde, Brandon Grotesque, Gotham, Avenir, Product Sans e Century Gothic. Molti alfabeti geometrici senza grazie del periodo, come quelli creati dal Bauhausscuola d'arte (1919-1933) e poster artistici modernisti, all'epoca erano scritti a mano e non tagliati in caratteri metallici.\nUn'ispirazione separata per molti tipi descritti \"geometrici\" nel design sono state le forme semplificate di lettere incise o stampate su metallo e plastica nell'uso industriale, che spesso seguono una struttura semplificata e sono talvolta note come \"rettilinee\" per il loro uso della verticale diritta e linee orizzontali. I disegni che sono stati chiamati geometrici nei principi ma non discendono dalla tradizione Futura / Erbar / Kabel includono Bank Gothic, DIN 1451, Eurostile e Handel Gothic, insieme a molti dei caratteri progettati da Ray Larabie.\nUmanista.\nI caratteri senza grazie umanisti si ispirano alle forme tradizionali delle lettere, come i capitelli quadrati romani, i caratteri con grazie tradizionali e la calligrafia. Molti hanno un corsivo vero piuttosto che un obliquo, legature e persino ornati in corsivo. Uno dei primi disegni umanisti era Edward Johnston 's Johnston carattere del 1916, e, un decennio pi\u00f9 tardi, Gill Sans (Eric Gill, 1928). Edward Johnston, un calligrafo di professione, \u00e8 stato ispirato dalle forme classiche delle lettere, in particolare le lettere maiuscole sulla Colonna di Traiano.\nI disegni umanisti variano pi\u00f9 dei disegni gotici o geometrici. Alcuni disegni umanisti hanno la modulazione del tratto (tratti che variano chiaramente in larghezza lungo la loro linea) o alternano tratti spessi e sottili. Questi includono pi\u00f9 comunemente Hermann Zapf s' Optima (1958), un carattere espressamente progettato per essere adatto sia per la visualizzazione e il corpo del testo. Alcuni disegni umanisti possono essere pi\u00f9 geometrici, come in Gill Sans e Johnston (specialmente le loro capitali), che come le capitali romane sono spesso basate su quadrati, mezzi quadrati e cerchi perfetti, con notevoli variazioni di larghezza. Questi disegni un po' 'architettonici possono sembrare troppo rigidi per il corpo del testo. Altri come la sintassi,Goudy Sans e Sassoon Sans assomigliano pi\u00f9 alla grafia, ai caratteri con grazie o alla calligrafia.\nFrutiger, dal 1976, \u00e8 stato particolarmente influente nello sviluppo del genere sans umanista moderno, in particolare i disegni destinati ad essere particolarmente leggibili al di sopra di tutte le altre considerazioni di design. La categoria si \u00e8 espansa notevolmente durante gli anni '80 e '90, in parte come reazione alla schiacciante popolarit\u00e0 di Helvetica e Univers e anche a causa della necessit\u00e0 di caratteri leggibili su schermi di computer a bassa risoluzione. I progetti di questo periodo destinati alla stampa includono FF Meta, Myriad, Thesis, Charlotte Sans, Bliss, Skia eScala Sans, mentre i progetti creati per l'uso del computer includono Tahoma, Trebuchet, Verdana, Calibri e Corbel di Microsoft, oltre a Lucida Grande, Fira Sans e Droid Sans. I disegni senza grazie umanisti possono (se opportunamente proporzionati e distanziati) essere particolarmente adatti per l'uso sullo schermo oa distanza, poich\u00e9 ai loro disegni possono essere date ampie aperture o separazione tra i tratti, che non \u00e8 una caratteristica convenzionale sui disegni grotteschi e neo-grotteschi.\nAltro o misto.\nA causa della diversit\u00e0 dei caratteri senza grazie, molti non si adattano perfettamente alle categorie di cui sopra. Ad esempio, Neuzeit S ha sia neo-grottesco e influenze geometriche, come fa Hermann Zapf s' URW Grotesk. Whitney fonde influenze umaniste e grottesche, mentre Klavika \u00e8 un disegno geometrico non basato sul cerchio. I caratteri senza grazie destinati alla segnaletica, come Transport e Highway Gothic utilizzati sui segnali stradali, possono avere caratteristiche insolite per migliorare la leggibilit\u00e0 e differenziare i caratteri, come una \"L\" minuscola con un ricciolo o \"i\" con grazie sotto il punto.\nSenza grazie modulati.\nUn particolare sottogenere di senza grazie \u00e8 quello di Rothbury, Britannic, Radiant e National Trust con evidenti variazioni nell'ampiezza del tratto. Questi sono stati chiamati senza grazie \"modulati\" o \"accentati\". Oggigiorno sono spesso inseriti nel genere umanista, sebbene siano anteriori a Johnston che ha iniziato il genere umanista moderno. Questi possono trarre ispirazione da fonti esterne alla stampa come scritte a pennello o calligrafia.\nStoria.\nLe lettere senza grazie sono state comuni nella scrittura di tutta la storia, ad esempio nell'epigrafia casuale e non monumentale del periodo classico. Tuttavia, i capitelli quadrati romani, l'ispirazione per molte lettere dell'alfabeto latino nel corso della storia, avevano grazie prominenti. Mentre le semplici lettere senza grazie sono sempre state comuni nella scrittura \"incolta\" e talvolta anche nell'epigrafia, come la grafia di base, la maggior parte delle lettere create artisticamente in alfabeto latino, sia scolpite che stampate, sin dal Medioevo sono state ispirate dalla calligrafia raffinata, scrittura in lettere nere e capitelli quadrati romani. Di conseguenza, la stampa eseguita in alfabeto latino per i primi trecentocinquanta anni di stampa era in stile \"con grazie\", sia in gotico, tondo, corsivo o occasionalmente lo script.\nI primi caratteri tipografici che omettevano le grazie non erano destinati a rendere testi contemporanei, ma a rappresentare iscrizioni in greco antico ed etrusco. Cos\u00ec, il \"De Etruria regali libri VII di\" Thomas Dempster (1723), usava caratteri speciali destinati alla rappresentazione dell'epigrafia etrusca, e nel c. 1745, la fonderia Caslon realizz\u00f2 caratteri etruschi per opuscoli scritti dallo studioso etrusco John Swinton. Un'altra nicchia usata di una forma senza grazie stampata dal 1786 in poi era un font senza grazie arrotondato sviluppato da Valentin Ha\u00fcy per l'uso dei ciechi per leggere con le dita.\nNel XIX secolo.\nVerso la fine del XVIII secolo il neoclassicismo port\u00f2 gli architetti a incorporare sempre pi\u00f9 antichi disegni greci e romani nelle strutture contemporanee. Lo storico James Mosley, il principale esperto di revival precoce delle lettere senza grazie, ha scoperto che l'architetto John Soane usava comunemente lettere senza grazie nei suoi disegni e progetti architettonici. L'ispirazione di Soane fu apparentemente le iscrizioni che dedicano il Tempio di Vesta a Tivoli, in Italia, con grazie minime. Questi furono poi copiati da altri artisti, e a Londra le capitali senza grazie divennero popolari per la pubblicit\u00e0, apparentemente per l'effetto \"sorprendente\" che lo stile insolito aveva sul pubblico. Lo stile delle lettere apparentemente divenne noto come caratteri \"antichi romani\" o \"egiziani\", facendo riferimento al passato classico e ad un interesse contemporaneo per l'antico Egitto e la sua architettura geometrica a blocchi.\nMosley scrive che \"nel 1805 le lettere egiziane stavano accadendo per le strade di Londra, venivano intonacate sui negozi e sui muri da insegne, e stupivano il pubblico, che non aveva mai visto lettere come loro e non era sicuro di volerlo\". Una rappresentazione dello stile (come un'incisione, piuttosto che stampata dal carattere) fu mostrata nella \"rivista europea\" del 1805, descritta come caratteri \"antichi romani\". Tuttavia, lo stile non fu utilizzato nella stampa per alcuni anni. (La prima segnaletica senza grazie non era stampata a caratteri ma dipinta o intagliata a mano, poich\u00e9 all'epoca non era possibile stampare in grandi formati. Ci\u00f2 rende difficile tracciare la discesa degli stili senza grazie, poich\u00e9 una tendenza pu\u00f2 arrivare in il record stampato e datato di una tradizione di pittura di insegne che ha lasciato meno record o almeno nessuna data.)\nL'inadeguatezza del nome non \u00e8 andata persa nel poeta Robert Southey, nelle sue satiriche \"Lettere dall'Inghilterra\" scritte nel personaggio di un aristocratico spagnolo. Ha commentato: \"Le stesse botteghe devono essere... dipinte in lettere egiziane, che, poich\u00e9 gli egiziani non avevano lettere, senza dubbio concepirai devono essere curiose. Sono semplicemente i caratteri comuni, privati di tutto bellezza e ogni proporzione avendo tutti i tratti di uguale spessore, in modo che quelli che dovrebbero essere sottili sembrino come se avessero l'elefantiasi.\" Allo stesso modo, il pittore Joseph Farington scrisse nel suo diario il 13 settembre 1805 di aver visto il memoriale a Isaac Hawkins Brownenella cappella del Trinity College di Cambridge, inciso \"in quelli che vengono chiamati \"caratteri egiziani\" che ai miei occhi hanno avuto un effetto sgradevole\".\nIntorno al 1816, l'Ordnance Survey inizi\u00f2 a utilizzare caratteri \"egiziani\", maiuscole monoline senza grazie, per contrassegnare antichi siti romani. Questa scritta \u00e8 stata stampata da incisione su lastra di rame.\nUso su giornali e riviste.\nIntorno al 1816, William Caslon IV produsse il primo tipo di stampa senza grazie in Inghilterra per l'alfabeto latino, una faccia solo maiuscola sotto il titolo \"Two Lines English Egyptian\", dove \"Two Lines English\" si riferiva alla dimensione del corpo del carattere, che equivale a circa 28 punti. Sebbene sia noto dalle sue apparizioni nei libri campione dell'azienda, non \u00e8 stato trovato alcun uso di questo periodo; Mosley ipotizza che potrebbe essere stato commissionato da un cliente specifico.\nUna seconda interruzione dell'interesse per il senza grazie sembra essere durata per circa dodici anni, fino a quando la fonderia Vincent Figgins di Londra ha emesso un nuovo senza grazie nel 1828. Successivamente le capitali senza grazie iniziarono rapidamente ad essere emesse da tipografi di Londra. Molto imitato era il carattere \"grottesco\" di Thorowgood dei primi anni Trenta dell'Ottocento. Questo era straordinariamente audace e altamente condensato, del tutto diverso dalle proporzioni classiche del design di Caslon, ma molto adatto per la tipografia di poster e simile nell'effetto estetico al slab con grazie e alle (generalmente pi\u00f9 larghe) \"facce grasse\" del periodo. Ha anche aggiunto una minuscola. Simili caratteri senza grazie condensati, spesso visualizzati in maiuscolo, hanno avuto molto successo. I tipi di stampa senza grazie iniziarono ad apparire in seguito in Francia e Germania.\nAlcune teorie sui primi senza grazie ora note per essere errate possono essere menzionate qui. Uno \u00e8 che i senza grazie sono basati su \" caratteri tipografici grossi \" o slab-con grazie con i con grazie rimossi. \u00c8 ora noto che l'ispirazione era pi\u00f9 antica dell'antichit\u00e0 classica, e senza grazie apparvero prima della prima apparizione datata delle forme di lettere slab-con grazie nel 1810. La fonderia Schelter &amp; Giesecke afferm\u00f2 anche durante gli anni '20 di hanno offerto un senza grazie con lettere minuscole nel 1825. Wolfgang Homola lo ha datato dal 2004 al 1882 sulla base di uno studio di esemplari di Schelter &amp; Giesecke; Mosley lo descrive come \"completamente screditato\"; anche nel 1986Walter Tracy ha descritto le date dichiarate come \"per motivi stilistici... circa quarant'anni in anticipo\".\nI caratteri e i caratteri senza grazie erano popolari per la loro chiarezza e leggibilit\u00e0 a distanza nella pubblicit\u00e0 e nell'uso del display, quando stampati molto grandi o piccoli. Poich\u00e9 ilcarattere senza grazie veniva spesso utilizzato per le intestazioni e la stampa commerciale, molti dei primi modelli senza grazie non presentavano lettere minuscole. Semplici maiuscole senza grazie, senza l'uso di lettere minuscole, divennero molto comuni in usi come le lapidi del periodo vittoriano in Gran Bretagna. Il termine \"grottesco\" divenne comunemente usato per descrivere i senza grazie. Il termine \"grottesco\" deriva dalla parola italiana per \"grotta\", ed era spesso usato per descrivere gli stili decorativi romani trovati dagli scavi, ma era stato a lungo applicato in senso moderno per oggetti che apparivano \"malformati o mostruosi\".\nIl primo utilizzo del senza grazie come testo corrente \u00e8 stato proposto come breve opuscolo \"Feste des Lebens und der Kunst: eine Betrachtung des Theatres als h\u00f6chsten Kultursymbols\" (Celebration of Life and Art: A Consideration of the Theatre as the Highest Symbol of a Culture), di Peter Behrens, nel 1900.\nNel XX secolo.\nGill Sans sulla targhetta di una locomotiva del \"germano reale 4468\" (costruita nel 1938). \u00c8 stato commercializzato come una raffinatezza sofisticata dei precedenti senza grazie, prendendo ispirazione dalle capitali romane e dall'esperienza del designer Eric Gill che scolpisce monumenti e memoriali.\nPer tutto il diciannovesimo e l'inizio del ventesimo secolo i caratteri senza grazie furono visti con sospetto da molti stampatori, specialmente quelli della stampa di libri fini, come adatti solo per la pubblicit\u00e0 (se quello), e fino ad oggi la maggior parte dei libri rimane stampata in caratteri con grazie come corpo testo. Questa impressione non sarebbe stata aiutata dallo standard dei tipi senza grazie comuni del periodo, molti dei quali ora sembrano un po' 'bitorzoluti e di forma eccentrica. Nel 1922, il maestro stampatore Daniel Berkeley Updike descrisse i caratteri senza grazie come \"non hanno posto in nessuna stanza di composizione artisticamente rispettabile\". Nel 1937 dichiar\u00f2 di non vedere la necessit\u00e0 di cambiare questa opinione in generale, sebbene sentisse che Gill Sans eFutura era la scelta migliore se si doveva usare il senza grazie.\nAll'inizio del XX secolo, si verific\u00f2 un aumento della popolarit\u00e0 dei caratteri senza grazie con il rilascio di disegni senza grazie pi\u00f9 artistici. Anche se non gli piacevano i caratteri senza grazie in generale, lo stampatore americano JL Frazier scrisse di Copperplate Gothic nel 1925 che \"una certa dignit\u00e0 di effetto accompagna... a causa dell'assenza di qualcosa in termini di fronzoli\", rendendolo una scelta popolare per la cancelleria di professionisti come avvocati e medici. Come suggeriscono i commenti di Updike, i nuovi disegni senza grazie umanisti e geometrici pi\u00f9 costruiti furono visti come sempre pi\u00f9 rispettabili, e furono astutamente commercializzati in Europa e in America come incarnando proporzioni classiche (con influenze di capitali romane) pur presentando un ricambio, immagine moderna. Futura in particolare \u00e8 stato ampiamente commercializzato da Bauer e dal suo braccio di distribuzione americano mediante opuscoli per catturare lo spirito della modernit\u00e0, utilizzando lo slogan tedesco \"die Schrift unserer Zeit\" (\"il carattere tipografico del nostro tempo\") e in inglese \"il carattere tipografico di oggi e di domani\"; molti caratteri tipografici sono stati rilasciati sotto la sua influenza come cloni diretti, o almeno offerti con caratteri alternativi che consentono loro di imitarli se lo si desidera.\nGrottesco revival senza grazie e stile tipografico internazionale.\nNel dopoguerra si accrebbe l'interesse per i senza grazie \"grotteschi\". Scrivendo in \"The Typography of Press Advertisement\" (1956), lo stampatore Kenneth Day comment\u00f2 che l'eccentrica serie Grotesque di Stephenson Blake era tornata alla popolarit\u00e0 per avere \"una personalit\u00e0 a volte mancante nelle forme condensate dei contemporanei sans cuttings degli ultimi trent'anni.\" Il designer di caratteri Adrian Frutiger scrisse nel 1961 sulla progettazione di un nuovo carattere, Univers, sul modello ottocentesco: \"Alcuni di questi vecchi senza grazie hanno avuto una vera rinascita negli ultimi vent'anni, una volta superata la reazione della\" Nuova Oggettivit\u00e0 \". Una forma puramente geometrica di carattere \u00e8 insostenibile.\" Di questo periodo in Gran Bretagna, Mosley ha commentato che nel 1960\" riprese inaspettatamente gli ordini \"per l'eccentrico design monotipo grottesco di Monotype:\" [esso] rappresenta, in modo ancora pi\u00f9 evocativo di Univers, la fresca brezza rivoluzionaria che inizi\u00f2 a soffiare attraverso la tipografia nel primi anni Sessanta \"e\" il suo design piuttosto goffo sembra essere stata una delle principali attrazioni per i designer iconoclasti stanchi della... bellezza di Gill Sans\".\nNegli anni '60, i caratteri neo-grotteschi come Univers e Helvetica erano diventati popolari facendo rivivere le grottesche del diciannovesimo secolo offrendo una gamma pi\u00f9 unificata di stili rispetto ai progetti precedenti, consentendo una pi\u00f9 ampia gamma di testo da impostare artisticamente attraverso l'impostazione di intestazioni e corpo del testo in un'unica famiglia. Lo stile di design che utilizza layout asimmetrici, Helvetica e un layout a griglia \u00e8 stato ampiamente chiamato lo stile tipografico svizzero o internazionale."}
{"id": "1168617", "revid": "228587", "url": "https://it.wikipedia.org/wiki?curid=1168617", "title": "Helm", "text": ""}
{"id": "1168620", "revid": "110157", "url": "https://it.wikipedia.org/wiki?curid=1168620", "title": "Aichtal", "text": "Aichtal \u00e8 una citt\u00e0 tedesca di 9893 abitanti, situata nel land del Baden-W\u00fcrttemberg."}
{"id": "1168621", "revid": "110157", "url": "https://it.wikipedia.org/wiki?curid=1168621", "title": "Aichwald", "text": "Aichwald \u00e8 un comune tedesco di 7.697 abitanti, situato nel land del Baden-W\u00fcrttemberg."}
{"id": "1168623", "revid": "110157", "url": "https://it.wikipedia.org/wiki?curid=1168623", "title": "Aidlingen", "text": "Aidlingen \u00e8 un comune tedesco di 9.242 abitanti, situato nel land del Baden-W\u00fcrttemberg."}
{"id": "1168624", "revid": "110157", "url": "https://it.wikipedia.org/wiki?curid=1168624", "title": "Aitern", "text": "Aitern \u00e8 un comune tedesco di 549 abitanti, situato nel land del Baden-W\u00fcrttemberg."}
{"id": "1168626", "revid": "110157", "url": "https://it.wikipedia.org/wiki?curid=1168626", "title": "Aitrach", "text": "Aitrach \u00e8 un comune tedesco di 2.579 abitanti, situato nel land del Baden-W\u00fcrttemberg."}
{"id": "1168627", "revid": "767487", "url": "https://it.wikipedia.org/wiki?curid=1168627", "title": "Albbruck", "text": "Albbruck \u00e8 un comune tedesco di 7.368 abitanti, situato nel land del Baden-W\u00fcrttemberg."}
{"id": "1168628", "revid": "767487", "url": "https://it.wikipedia.org/wiki?curid=1168628", "title": "Albershausen", "text": "Albershausen \u00e8 un comune tedesco di 4.339 abitanti, situato nel land del Baden-W\u00fcrttemberg."}
{"id": "1168630", "revid": "1413967", "url": "https://it.wikipedia.org/wiki?curid=1168630", "title": "Albstadt", "text": "Albstadt \u00e8 una citt\u00e0 tedesca di abitanti, situata nel land del Baden-W\u00fcrttemberg.\nAmministrazione.\nGemellaggi.\nAlbstadt \u00e8 gemellata con:"}
{"id": "1168632", "revid": "287204", "url": "https://it.wikipedia.org/wiki?curid=1168632", "title": "Campionato nordamericano di rugby a 15", "text": "Il Campionato Nordamericano di rugby a 15 (conosciuto fino al 2015 come Campionato di Rugby dei Caraibi) \u00e8 una competizione organizzata dal Rugby Americas North che oppone le nazioni dei Caraibi e dal 2011 il e una selezione del Sud degli Stati Uniti, le USA Rugby South Panthers. \nSi svolge con cadenza annuale dal 2011. Sovente vale anche come turno preliminare della zona Americana per la coppa del mondo."}
{"id": "1168633", "revid": "767487", "url": "https://it.wikipedia.org/wiki?curid=1168633", "title": "Aldingen", "text": "Aldingen \u00e8 un comune tedesco di 7.594 abitanti, situato nel land del Baden-W\u00fcrttemberg."}
{"id": "1168634", "revid": "1709645", "url": "https://it.wikipedia.org/wiki?curid=1168634", "title": "Vincenzo Chiarugi", "text": "Vita privata.\nLa madre, Margherita Conti, mor\u00ec nel darlo alla luce. Il padre Anton Gregorio, medico di professione, discendeva da una famiglia arricchitasi vendendo \u201cpannine\u201d, ovvero commerciando in tessuti nella vicina Prato. Anton Gregorio fu il primo medico della famiglia Chiarugi che vantava, tra i suoi antenati, pubblici amministratori nella Firenze del XIV secolo. Vincenzo Chiarugi studi\u00f2 a Empoli e quindi si trasfer\u00ec a Pisa per gli studi universitari, ove si addottor\u00f2 in filosofia e medicina il 19 maggio 1779. Nell'anno successivo svolse il regolare periodo di tirocinio presso l'Ospedale di Santa Maria Nuova a Firenze. Il 23 giugno 1780 ottiene l'autorizzazione ad esercitare la professione \u201cdi medico fisico in Firenze e citt\u00e0, e terra e castella e luogo di S. A. Reale\u201d. Due anni pi\u00f9 tardi fu nominato medico astante in Santa Maria Nuova, il maggiore ospedale fiorentino, di cui divenne successivamente soprintendente per il reparto maschile.\nNel 1785 nacque la primogenita Margherita dal matrimonio con Migliorotta Ricci, empolese. Si trasferirono a Firenze, in via della Pergola, vicino all'ospedale di Santa Maria Nuova. Nasceranno gli altri figli, Antonio (1786), Giuseppe (1787), Lorenzo (1789), Luisa (1793) ed Eleonora (1781). Teresa, nata nel 1797, morir\u00e0 ancora bambina. Dal 1785 al 1820, la famiglia Chiarugi, si trasfer\u00ec pi\u00f9 volte di abitazione. Dal Popolo di San Michele Visdomini traslocarono a San Lorenzo, poi a San Marco per acquistare infine una grande casa in via Larga. Tutte le abitazioni erano comunque nelle vicinanze dei due poli ospedalieri, Santa Maria Nuova e Bonifazio, nei quali il Chiarugi si trover\u00e0 ad operare. Gli spostamenti di abitazione denotano il desiderio di rimanere nella zona centrale della citt\u00e0 in cui il medico attuer\u00e0 la grande riforma diagnostica e assistenziale sulla pazzia.\nLa carriera.\nNel 1785 Chiarugi viene distaccato nell'ex-conservatorio di Santa Maria e San Niccol\u00f2 del Ceppo, in via delle Torricelle, dove era stato istituito un ricovero per dementi sotto il titolo di Santa Dorotea. Qui Chiarugi, da infermiere senza alcuna mansione direttiva, inizi\u00f2 a teorizzare la riorganizzazione dell'assistenza ai dementi. \u00c8 da far risalire al 1785 l'incontro tra Chiarugi e Pietro Leopoldo di Lorena, Granduca della Toscana. Nello stesso anno fu emanata un'ordinanza granducale intesa a far riadattare a nuovo ospedale per i dementi l'ospedale di Bonifazio, con l'innovazione dell'applicazione di metodi curativi.\nNel 1788 Chiarugi divenne Primo Infermiere dell'ospedale di Bonifazio, dove si trasfer\u00ec con i suoi assistiti. L'apertura dell'ospedale fu accompagnata dall'edizione, nel 1789, del \"Regolamento dei regi spedali di Santa Maria nuova e di Bonifazio\".\nLe vicende carrieristiche di Chiarugi furono, da quel momento, strettamente collegate a quelle politiche ed istituzionali. La sua attivit\u00e0 scientifica e il suo metodo terapeutico e gestionale si collocano infatti nel quadro generale delle riforme leopoldine. Il trattato medico \"Della pazzia in genere e in specie\" pubblicato negli anni 1793-94 fu sovvenzionato dal Granduca con 75 scudi. Il Trattato ebbe diffusione scientifica anche al di fuori dei confini toscani ed italiani: la traduzione in tedesco venne pubblicata a Lipsia due anni dopo e ebbe una seconda edizione italiana, notevolmente modificata, nel 1808.\nIl Trattato, per le innovazioni introdotte nell'assistenza, diremmo adesso nella cura dei malati di mente, fece s\u00ec che Chiarugi fosse chiamato, come consulente, a Venezia per stendere il regolamento dell'istituto ospedaliero di San Servolo.\nGli scritti a contenuto medico sono quasi tutti successivi al Trattato; il Saggio teorico-pratico sulle malattie cutanee sordide osservate nel R. Spedale di Bonifazio a Firenze edito nel 1799, la Istoria delle malattie afrodisiache e di quelle malattie ostinate e non guarite dall'arte medico-chirurgica venute nel R. ospedale di Bonifazio negli anni 1802 e 1803 fu stampato nel 1804, la riedizione, con ampie modifiche e correzioni del Trattato avvenuta nel 1808, La fisica dell'uomo, ossia corso completo di medicina ad uso degli ufficiali di sanit\u00e0 nel 1811, il Saggio di ricerche sulla pellagra distribuito nel 1814 e i Principi elementari di Medicina Teorica ultima fatica letteraria del Chiarugi nel 1820.\nAttivit\u00e0 scientifica.\nChiarugi, dal 1792, fu socio dell'accademia dei Georgofili a Firenze. In alcune tornate ebbe l'occasione di comunicare i risultati dei propri studi nelle materie di medicina generale, di fisica, di agronomia, di economia e di sanit\u00e0.\nLa fine del Settecento probabilmente non rappresent\u00f2 un periodo economicamente favorevole per Chiarugi. Fece richiesta, non accolta, per un posto al Liceo di Faenza, e nel 1799 espresse l'intenzione di concorrere all'assegnazione di una condotta ad Empoli. Anche i primi anni del Ottecento non furono all'insegna della tranquillit\u00e0 economica. I riconoscimenti scientifici non mancavano: nell'agosto del 1802 gli fu conferita la carica di Lettore Onorario di malattie cutanee e Mentali, senza che ci\u00f2 peraltro implicasse un qualsiasi compenso. Soltanto nel 1805 gli venne accordata una provvigione annua di 120 scudi. L'anno precedente fu medico di Luisa Bonaparte e medico supplente del Jur\u00ec di Medicina e del Comitato Centrale di Vaccinazione del Dipartimento dell'Arno.\nNel 1804 la Toscana fu colpita da un'epidemia febbrile di probabile origine tifoidea e Chiarugi fu incaricato di occuparsene. In qualit\u00e0 di medico epidemiologo organizz\u00f2 le operazioni di polizia sanitaria, compito che ebbe modo di riassumere durante l'epidemia di tifo a Firenze nel 1817. Nel 1805 fu il primo titolare della cattedra di \u201cmalattie afrodisiache e perturbazioni intellettuali\u201d, la prima al mondo. Nel 1806 diviene membro della Societ\u00e0 Colombaria e dell'accademia Fiorentina e della Societ\u00e0 italiana di Scienze, Arti, Letteratura. Nel 1807, dopo essere stato escluso per insufficienza di voti in due occasioni, riusc\u00ec ad ottenere abbastanza \u201cvoti neri favorevoli\u201d per entrare a far parte del Collegio Medico Fiorentino. Quest'ultimo era strutturato in tre sezioni: Medicina, Chirurgia, Farmaceutica. L'ingresso nel Collegio consent\u00ec al Chiarugi di confrontarsi con le pi\u00f9 autorevoli personalit\u00e0 scientifiche fiorentine del tempo. Il Collegio Medico Fiorentino infatti rappresentava un polo di aggregazione scientifica e culturale di notevole importanza. L'ingresso di Chiarugi nel Collegio rimane comunque subordinato alla morte di un altro membro, Gesualdo Vannucci. Evidentemente l'opera di Chiarugi non era ritenuta, dagli altri membri del Collegio, sufficiente da permettergli l'accesso immediato ma subordinandolo soltanto alla scomparsa di un collega.\nFu pubblico professore dell'Universit\u00e0 di Pisa, nel 1810 ebbe il titolo di professore ordinario e nel 1811 quello di professore aggiunto. Chiarugi \u00e8 il primo professore al mondo di Dermatologia e Malattie Mentali, dal momento che solo in seguito verranno istituite cattedre simili in altre universit\u00e0. Nel 1819 Chiarugi ebbe l'incarico di Soprintendente alle Infermerie ed agli studi dell'arcispedale di Santa Maria Nuova. Gli venne inoltre affidato l'insegnamento di Fisiologia, Patologia e Terapeutica.\nMor\u00ec nel 1820.\nDegna di nota \u00e8 una pubblicazione relativa alla sua citt\u00e0 natale Empoli, intitolata appunto \"Della Storia d'Empoli\" trascritto in questo sito web.\nI contributi alla psichiatria.\nVincenzo Chiarugi ebbe la geniale idea di promuovere un nuovo atteggiamento medico di assistenza ai malati di mente.\nIspirato da una cultura di riferimento improntata sull'umanit\u00e0 e la razionalit\u00e0, varc\u00f2 i limiti della superstizione che definivano la pazzia un'attivit\u00e0 tanto viziosa quanto criminale, essenzialmente causata da alterazioni del fegato o della milza. Invece Chiarugi esclude che sia qualsiasi febbre, ubriachezza o lesione organica a causarla, alla pari del medico scozzese William Cullen che fu il primo a sostenere che la nevrosi risulta da alterazioni del sistema nervoso. Nel 1793 Chiarugi dette la sua definizione di follia, o per dirla con lui, \"delle Pazzie\", articolandola con argomentazioni di stampo descrittivo: \u201cLe Pazzie sono adunque Errori di Giudizio, e di raziocinio procedenti da una affezione Idiomatica del Sensorio Comune, senza accompagnamento di febbre primitiva, o di affezione Comatosa. \u00c8 da quanto si \u00e8 detto fin qui desumendo l'essenza delle Malattie da comprendersi tralle Pazzie, potr\u00e0 dirsi Pazzo con giustizia quell'infelice Individuo della specie umana, che senza avere Malattia febbrile, o lesione dei sensi esterni, e fuori delle circostanze di Sonno, di Ubriachezza, Temulenza, e altre simili occasioni, mostra di avere delle sensazioni, che non hanno i circostanti posti nella medesima situazione; agisce o ragiona in maniera contraria a ci\u00f2, che esigono le sensazioni, le quali abbiamo ragione di supporre, che egli abbia; e finalmente, senza che la forza della ragione, e la testimonianza dei sensi possa convincerlo, si trova persuaso di un errore di per s\u00e9 facile a riconoscersi, e che prima non l'avrebbe ingannato.\u201d\nChiarugi parla di errori di giudizio, ovvero di fallaci interpretazioni della realt\u00e0 prodotte dal folle. Il quale \u00e8 da intendersi uomo, o pi\u00f9 precisamente individuo, infelice e non peccatore o deviante. Inoltre pone l'individuo nel contesto sociale e in relazione con situazioni e altri individui. Lo scarto tra le sensazioni vissute, senza possibilit\u00e0 di autocritica, dal folle e le sensazioni degli altri \u00e8 indicante lo stato della follia medesima. Chiarugi procede, per meglio chiarire ci\u00f2 che la follia sia, escludendo le ulteriori possibili cause del delirio, ovvero l'ubriachezza ed il sonno. Infine, Chiarugi sostiene che il folle si trova nella condizione dell'essere persuaso dell'errore percettivo facile a riconoscersi in quanto tale, situazione questa paradossale ed impossibile prima che sopravvenisse la follia. Immagina ci\u00f2 la follia come momento netto di rottura tra due momenti: la sanit\u00e0 e la malattia.\nChiarugi avvi\u00f2 un processo di attribuzione medico-scientifica delle peculiarit\u00e0 delle patologie psichiche tale da rendere la categoria nosologica della pazzia vero e proprio paradigma scientifico. Tale paradigma scientifico appare tuttora il fondamento su cui si basa la psichiatria contemporanea. Restitu\u00ec, in termini scientifici e culturali, al pazzo l'identit\u00e0 e la dignit\u00e0 di malato, cio\u00e8 di persona bisognosa di cura e di asilo ospedaliero. E ci\u00f2 riusc\u00ec al Chiarugi in un'epoca in cui il malato mentale non era riconosciuto come tale, sovrastato com'era da una rappresentazione sociale improntata su leggende, possessioni spiritistiche, magia e stregoneria. Nell'ottica della superstizione appariva improbabile l'applicazione di un qualsiasi metodo terapeutico: si preferiva infatti fare ricorso ad esorcismi, scongiuri, benedizioni e tortura. In tal senso l'opera di Chiarugi pu\u00f2 essere apprezzata per la capacit\u00e0 medica innovativa atta a \u201crompere le catene\u201d, con la seguente ridefinizione delle regole sociali e della rappresentazione sociale della follia. Non meno rilevante appare l'atteggiamento medico-scientifico, improntato sulla definizione delle categorie diagnostiche e delle cure da somministrare.\nArchivio personale.\nLa Biblioteca Biomedica dell'Universit\u00e0 degli studi di Firenze conserva il forndo di archivio Vincenzo Chiarugi contenente, prevalentemente, appunti sulla medicina e la malattia mentale. \nApprofondimenti.\nPer un'integrale valutazione dell'opera psichiatrica del Chiarugi vedi ad esempio una disamina in \"Saggi scientifici\", Gabrieli-Roma, testo del dott. Paolo Fedeli, sociologo della letteratura."}
{"id": "1168635", "revid": "767487", "url": "https://it.wikipedia.org/wiki?curid=1168635", "title": "Alfdorf", "text": "Alfdorf \u00e8 un comune tedesco di 7.263 abitanti, situato nel land del Baden-W\u00fcrttemberg."}
{"id": "1168636", "revid": "767487", "url": "https://it.wikipedia.org/wiki?curid=1168636", "title": "Allensbach", "text": "Allensbach \u00e8 un comune tedesco di 7.111 abitanti, situato nel land del Baden-W\u00fcrttemberg."}
{"id": "1168637", "revid": "110157", "url": "https://it.wikipedia.org/wiki?curid=1168637", "title": "Alleshausen", "text": "Alleshausen \u00e8 un comune tedesco di 505 abitanti, situato nel land del Baden-W\u00fcrttemberg."}
{"id": "1168638", "revid": "110157", "url": "https://it.wikipedia.org/wiki?curid=1168638", "title": "Allmannsweiler", "text": "Allmannsweiler \u00e8 un comune tedesco di 317 abitanti, situato nel land del Baden-W\u00fcrttemberg."}
{"id": "1168640", "revid": "1446238", "url": "https://it.wikipedia.org/wiki?curid=1168640", "title": "Allmendingen (Baden-W\u00fcrttemberg)", "text": "Allmendingen \u00e8 un comune tedesco di 4.601 abitanti, situato nel land del Baden-W\u00fcrttemberg."}
{"id": "1168643", "revid": "767487", "url": "https://it.wikipedia.org/wiki?curid=1168643", "title": "Allmersbach im Tal", "text": "Allmersbach im Tal \u00e8 un comune tedesco di 4.867 abitanti, situato nel land del Baden-W\u00fcrttemberg."}
{"id": "1168645", "revid": "1543377", "url": "https://it.wikipedia.org/wiki?curid=1168645", "title": "Peugeot Type 112, 117 e 122", "text": "Le Type 112, 117 e 122 erano tre autovetture di fascia alta prodotte dal 1909 al 1912 dalla Casa automobilistica francese Peugeot.\nProfilo.\nDi queste vetture, la Type 112 fu la prima ad entrare in produzione e lo fece nel 1909, proponendosi come una grossa cabriolet dalla spiccata vocazione familiare. Di dimensioni abbondanti per l'epoca, un po' come tutti i modelli da essa derivati, era lunga ben 4.55 m. Inoltre, il passo di ben 3.25 m ne favoriva enormemente l'abitabilit\u00e0 interna. La Type 112 montava un motore a 6 cilindri in linea, sistemato in posizione anteriore longitudinale e della cilindrata di 3317 cm\u00b3. Tale motore permetteva alla vettura di raggiungere una velocit\u00e0 massima di 72\u00a0km/h. La Type 112 fu prodotta solo nel 1909 in 60 esemplari. Nello stesso anno, alla Type 112 fu affiancata la Type 117, con carrozzeria landaulet, che sullo stesso telaio della Type 112 montava un 4 cilindri da 4588\u00a0cm\u00b3, riuscendo cos\u00ec a raggiungere una velocit\u00e0 massima di 80\u00a0km/h. La Type 117 fu prodotta in 104 esemplari.\nNel 1910, fu introdotta invece la Type 122, prodotta in 34 esemplari e che montava un motore ancor pi\u00f9 grande, un 4 cilindri da 4763\u00a0cm\u00b3 in grado di spingerla a 82\u00a0km/h di allungo. Da questo modello derivarono poi la Type 130, anch'essa prodotta solo nel 1910, ma in 85 esemplari, e la Type 134, prodotta invece fino al 1912 in soli 16 esemplari. Entrambi i modelli mantenevano telaio e meccanica della Type 122."}
{"id": "1168647", "revid": "1543377", "url": "https://it.wikipedia.org/wiki?curid=1168647", "title": "Alpirsbach", "text": "Alpirsbach \u00e8 una citt\u00e0 tedesca di abitanti, situata nel land del Baden-W\u00fcrttemberg."}
{"id": "1168648", "revid": "1543377", "url": "https://it.wikipedia.org/wiki?curid=1168648", "title": "The Blueprint", "text": "The Blueprint \u00e8 il sesto album del rapper statunitense Jay-Z, pubblicato nel 2001 dalla Roc-A-Fella e dalla Def Jam. Distribuito una settimana prima rispetto a quanto previsto al fine di prevenire il bootlegging, \u00e8 stato registrato a New York. A differenza dei precedenti prodotti del rapper, \"The Blueprint\" \u00e8 composto da produzioni e campioni basati sulla soul music degli anni settanta.\nAll'epoca della registrazione del disco, Jay-Z era in attesa di due processi, uno per possesso di arma da fuoco e uno per aggressione, divenendo uno degli artisti pi\u00f9 dissati nell'hip hop (ricevendo \"dissing\" da Nas, Prodigy e Jadakiss).\nL'album riceve un plauso universale da parte degli autori musicali, che elogiano la produzione e il lirismo dell'artista. \u00c8 considerato uno dei suoi album migliori e uno dei dischi hip hop migliori di sempre. Uscito il giorno dell'attentato alle Torri Gemelle, \"The Blueprint\" vende 426.000 copie nella sua prima settimana, debuttando al primo posto nella \"Billboard 200\" e ottenendo la certificazione di doppio platino negli Stati Uniti.\nNel 2012 la rivista \"Rolling Stone\" l'ha inserito al 252\u00ba posto della sua lista dei 500 migliori album. Nella revisione del 2020 della stessa classifica, l'album sale fino alla posizione numero 50.\nJay-Z devolve parte dei suoi guadagni derivanti dal tour di \"The Blueprint\" alle organizzazioni di soccorso per l'11 settembre.\nDescrizione.\n\"The Blueprint\" venne registrato nell'arco di due settimane, . All'epoca, il rapper era in attesa di due processi penali, ed era in un periodo di contrasti con vari colleghi, tra i quali Jadakiss, Fat Joe e soprattutto Nas e Prodigy dei Mobb Deep. A tal proposito, nella traccia \"Takeover\", Jay-Z attacca i due rapper del Queensbridge, utilizzando un campionamento tratto dalla canzone \"Five to One\" dei Doors e un'interpolazione di \"Fame\" di David Bowie. Particolarmente duro l'attacco nei confronti di Nas con i versi: \"\u00abHad a spark when you started but now you're just garbage\u00bb\" (\"Hai avuto una scintilla [riferimento a \"Illmatic\"] quando hai iniziato, ma ora sei solo spazzatura\"). Per \"The Blueprint\", Jay-Z e i suoi produttori (soprattutto Kanye West, Bink! e Just Blaze) trassero ispirazione da vecchi pezzi soul degli anni settanta, includendo campioni vocali di artisti come Al Green, Bobby \"Blue\" Bland, David Ruffin e Jackson 5 in quasi ogni traccia sull'album, e donando al tutto sonorit\u00e0 mainstream. Alcune eccezioni sono i brani \"Jigga That Nigga\", \"Hola Hovito\" e \"Renegade\", una traccia prodotta da Eminem che vede anche la sua partecipazione come ospite.\nCopertina.\nLa copertina dell'album mostra una fotografia virata in blu di Jay-Z seduto su una scrivania, opera del fotografo Jonathan Mannion, ispirata a un'immagine della serie \"The Firm\" di Jocelyn Bain Hogg, che dipingeva il crimine organizzato in Gran Bretagna. Al posto del telefono e del tirapugni che si vedono accanto al posacenere nella foto originale, furono posizionati un sigaro, un pacchetto di sigari e un microfono.\nAccoglienza.\n\"The Blueprint\" \u00e8 acclamato dalla critica specializzata, ottenendo un punteggio di 88/100 sul sito Metacritic. Per \"Vibe\" \u00e8 il suo miglior album, \"The Source\" gli assegna un punteggio di 5-mic (\u00abalbum classico\u00bb) e secondo l'autore musicale Nathan Rabin \u00e8 \u00abil pi\u00f9 forte, solido e coerente album di Jay-Z dall'uscita del leggendario \"Reasonable Doubt\" del 1996.\u00bb \"XXL\" assegna un punteggio perfetto in una recensione retrospettiva del 2007.\nL'album aiuta notevolmente Jay-Z a consolidare il proprio posto come \u00aberede di The Notorious B.I.G. al titolo di miglior rapper di New York\u00bb. In \"Takeover\" dissa due dei suoi pi\u00f9 temibili rivali a quel titolo, gli MC del Queensbridge Nas e Prodigy. \"The Blueprint\" \u00e8 considerato un \u00abalbum perfetto\u00bb: ha testi, flow, rime e basi eccellenti, \u00e8 un lavoro diretto e personale che presenta un solo ospite e segna il ritorno dell'artista all'hip hop dopo diversi album crossover. Per le ragioni appena descritte, \u00e8 spesso paragonato a \"Reasonable Doubt\".\nPubblicato il giorno dell'attentato alle Torri Gemelle, il disco vende 426.000 copie fisiche nella sua prima settimana, diventando il quarto album consecutivo di Jay-Z a raggiungere la prima posizione nella \"Billboard 200\". Totalizza oltre due milioni di copie vendute negli Stati Uniti d'America, venendo certificato doppio platino dalla RIAA. Al febbraio 2012, le vendite raggiungono quota 2,7 milioni.\nRiconoscimenti.\n\"The Blueprint\" \u00e8 inserito in diverse liste come album dell'anno, tra i migliori album del decennio e di tutti i tempi. Nel 2003 \"Rolling Stone\" lo mette nella sua lista dei 500 migliori album di sempre al 464\u00ba posto e nella lista riveduta del 2012, il disco sale al 252\u00ba posto, per poi salire fino al 50\u00ba nella terza revisione datata 2020. Sempre \"Rolling Stone\" lo piazza al quarto posto tra i cento migliori album degli anni duemila. \"The Blueprint\" \u00e8 inserito nel libro del 2005 \"1001 Albums You Must Hear Before You Die\". Nel 2019 l'album \u00e8 stato scelto dalla Biblioteca del Congresso degli Stati Uniti per la preservazione nel National Recording Registry per significativi meriti \"culturali, storici o estetici\"."}
{"id": "1168649", "revid": "31886", "url": "https://it.wikipedia.org/wiki?curid=1168649", "title": "Edizioni critiche e scientifiche", "text": "Le edizioni critiche e scientifiche sono quelle particolari edizioni in cui il testo originale di opere antiche viene ricostruito con particolare rigore filologico detta appunto edizione critica.\nLe opere dell'antichit\u00e0 ci sono pervenute specialmente in base a \"tradizioni\" manoscritte. Le opere erano trascritte negli \"scriptoria\" medioevali, in genere presso abbazie, il pi\u00f9 delle volte da amanuensi poco dotti che spesso erravano nella lettura dei testi. Una delle regole infatti per ricostruire il testo originario \u00e8 lectio difficilior, di preferire la \"lezione\" pi\u00f9 difficile in quanto il copista di solito era portato a semplificare le parole da lui non comprese.\nNell'operare la ricostruzione del testo, il filologo ricostruisce dapprima lo \"stemma codicum\" descrivendo con esso le linee di trasmissione del testo riconosciute in genere in base alle varianti del testo esistenti.\nLe regole elaborate dalla tradizione filologica negli ultimi due secoli hanno creato strumenti molto efficaci come il Metodo di Lachmann.\nProtezione legale.\nLa protezione del lavoro di coloro che si impegnavano nel ricostruire le edizioni critiche era nel passato misconosciuta. Ci si trova di fronte ad un'attivit\u00e0 compiuta su testi dell'antichit\u00e0, per definizione di pubblico dominio.\nIl caso \u00e8 ora regolato dal Decreto Legislativo 26 maggio 1997, n. 154 \"Attuazione della direttiva 93/98/CEE concernente l'armonizzazione della durata di protezione del diritto d'autore e di alcuni diritti connessi\".\nL'attuale legge italiana attribuisce, perci\u00f2, un'autonoma protezione al diritto del curatore di un'edizione critica o scientifica. Anzich\u00e9 considerarlo, per\u00f2 un nuovo diritto d'autore vigente fino a 70 anni dopo la morte dell'autore, si \u00e8 scelta una forma di protezione minore in quanto durante solo 20 anni dall'edizione dell'opera.\nIndipendentemente dagli accordi economici sottostanti al curatore spetta il diritto morale di essere indicato come autore del suo apporto critico."}
{"id": "1168650", "revid": "110157", "url": "https://it.wikipedia.org/wiki?curid=1168650", "title": "Altbach", "text": "Altbach \u00e8 un comune tedesco di 5.740 abitanti, situato nel land del Baden-W\u00fcrttemberg."}
{"id": "1168653", "revid": "110157", "url": "https://it.wikipedia.org/wiki?curid=1168653", "title": "Altdorf (Esslingen)", "text": "Altdorf \u00e8 un comune tedesco di 1.462 abitanti, situato nel land del Baden-W\u00fcrttemberg."}
{"id": "1168654", "revid": "110157", "url": "https://it.wikipedia.org/wiki?curid=1168654", "title": "Altdorf (B\u00f6blingen)", "text": "Altdorf \u00e8 un comune tedesco di 4.483 abitanti, situato nel land del Baden-W\u00fcrttemberg."}
{"id": "1168655", "revid": "767487", "url": "https://it.wikipedia.org/wiki?curid=1168655", "title": "Altenriet", "text": "Altenriet \u00e8 un comune tedesco di 1.855 abitanti, situato nel land del Baden-W\u00fcrttemberg."}
{"id": "1168657", "revid": "767487", "url": "https://it.wikipedia.org/wiki?curid=1168657", "title": "Alla ricerca di Babbo Natale", "text": "Alla ricerca di Babbo Natale (\"In Search of Santa\") \u00e8 un film di animazione del 2004 diretto da William R. Kowalchuk. La voce originale delle due protagoniste \u00e8 delle sorelle Haylie Duff e Hilary Duff. Il cartone in Italia \u00e8 uscito direttamente in DVD, sotto la casa cinematografica Paramount.\nTrama.\nDue principesse pinguino, Cristallina e Lucinda, partono in un viaggio da un Polo all'altro per dimostrare che Babbo Natale esiste veramente. Durante questo lungo viaggio Cristallina e Lucinda dovranno fuggire da affamati predatori, sconfiggere i pirati e impedire una cospirazione ai danni del loro regno."}
{"id": "1168658", "revid": "74801", "url": "https://it.wikipedia.org/wiki?curid=1168658", "title": "Altensteig", "text": "Altensteig \u00e8 un comune tedesco di abitanti, situato nel land del Baden-W\u00fcrttemberg."}
{"id": "1168662", "revid": "1446238", "url": "https://it.wikipedia.org/wiki?curid=1168662", "title": "Altheim (Alb-Danubio)", "text": "Altheim \u00e8 un comune tedesco di 573 abitanti, situato nel land del Baden-W\u00fcrttemberg."}
{"id": "1168663", "revid": "110157", "url": "https://it.wikipedia.org/wiki?curid=1168663", "title": "Altheim (Biberach)", "text": "Altheim \u00e8 un comune tedesco di 2.282 abitanti, situato nel land del Baden-W\u00fcrttemberg."}
{"id": "1168664", "revid": "1446238", "url": "https://it.wikipedia.org/wiki?curid=1168664", "title": "Altheim (Alb)", "text": "Altheim (Alb) \u00e8 un comune tedesco di 1.805 abitanti, situato nel land del Baden-W\u00fcrttemberg."}
{"id": "1168667", "revid": "110157", "url": "https://it.wikipedia.org/wiki?curid=1168667", "title": "Althengstett", "text": "Althengstett \u00e8 un comune tedesco di 8.203 abitanti, situato nel land del Baden-W\u00fcrttemberg."}
{"id": "1168671", "revid": "709565", "url": "https://it.wikipedia.org/wiki?curid=1168671", "title": "Megatheriidae", "text": "I megateriidi (Megatheriidae) sono una famiglia di bradipi preistorici, solitamente di dimensioni grandi o addirittura gigantesche. Vissero tra il Miocene inferiore (circa 20 milioni di anni fa) e il Pleistocene superiore (circa anni fa), ed \u00e8 possibile che alcune forme siano sopravvissute fino all'Olocene. I loro resti sono stati ritrovati in Nord e Sudamerica.\nDescrizione.\nQuesti bradipi terricoli potevano raggiungere dimensioni enormi: la forma pi\u00f9 grande, \"Megatherium\", era lungo fino a sei metri. In questi animali la corporatura era simile a quella degli elefanti, ma gli arti erano molto pi\u00f9 corti. Gli arti posteriori erano particolarmente corti e massicci, con grandi piedi plantigradi; il calcagno era molto allungato dietro l'astragalo, e i piedi erano insolitamente deformi a causa della torsione della pianta verso l'interno. Braccio ed avambraccio erano forniti di grande mobilit\u00e0, e tutti e quattro gli arti erano forniti di grandi e forti artigli.\nI megateriidi non possedevano denti anteriori: le ossa premascellari si prolungavano in avanti in un muso allungato e la mandibola aveva una forma a doccia. Questa struttura probabilmente ospitava una lunga lingua prensile.\nI denti laterali erano grandi e a crescita continua, con una corona che si usurava formando creste trasversali: questa dentatura era tipica di una dieta a base di foglie. L'arcata zigomatica era prolungata verso il basso in un processo che forniva l'inserzione per muscoli masticatori molto sviluppati.\nClassificazione.\nI megateriidi appartengono al superordine degli xenartri, un gruppo di mammiferi evolutosi in Sudamerica in totale isolamento nel corso dell'era Cenozoica, attualmente rappresentato dai bradipi, dai formichieri e dagli armadilli. In particolare, le parentele pi\u00f9 strette dei megateriidi sono state riscontrate con i bradipi. La morfologia di questi due gruppi \u00e8 per\u00f2 notevolmente diversa.\nI megateriidi si svilupparono in Sudamerica nel corso del Miocene inferiore, con forme relativamente piccole come \"Pelecyodon\", \"Hyperleptus\", \"Hapalops\" e \"Planops\". In pochi milioni di anni questi animali svilupparono notevolmente corporatura e dimensioni (\"Promegatherium\"), fino ad arrivare, nel corso del Pliocene e del Pleistocene, a forme gigantesche, come il gi\u00e0 citato \"Megatherium\" ed \"Eremotherium\". Quest'ultimo genere si diffuse anche in Centro e Nordamerica. Una particolare sottofamiglia di megateriidi, i notroteriini (Nothrotheriinae), svilupp\u00f2 forme di statura minore e di corporatura pi\u00f9 snella (\"Nothrotherium\", \"Nothrotheriops\") e una forma in particolare (\"Thalassocnus\") svilupp\u00f2 notevoli adattamenti alla vita marina; queste ultime forme, tuttavia, sono spesso considerate una famiglia a s\u00e9 stante (Nothrotheriidae). Con la fine del Pleistocene, come gran parte della megafauna americana, i megateriidi si estinsero.\nFamiglia \u2020MEGATHERIIDAE \nStile di vita.\nAll'inizio della loro evoluzione, forse questi animali adottavano uno stile di vita semi-arboricolo, grazie alla taglia modesta. Le forme successive erano invece pesanti camminatori, che vagavano lentamente per le pianure del Sudamerica nutrendosi del fogliame, grazie alla lunga lingua prensile. La mole e gli artigli dovevano da soli scoraggiare i predatori. \u00c8 possibile che i megateriidi, inoltre, fossero parzialmente carnivori e si nutrissero di carogne."}
{"id": "1168672", "revid": "574302", "url": "https://it.wikipedia.org/wiki?curid=1168672", "title": "Saturn Award per il miglior film horror", "text": "Il Saturn Award per il miglior film horror (\"Best Horror Film\") \u00e8 un premio assegnato annualmente nel corso dei Saturn Awards dal 1973 ad oggi."}
{"id": "1168674", "revid": "767487", "url": "https://it.wikipedia.org/wiki?curid=1168674", "title": "Io ti aspetter\u00f2", "text": "Io ti aspetter\u00f2 (\"The Sisters\") \u00e8 un film del 1938 diretto da Anatole Litvak.\nTrama.\nLousie, Helen e Grace sono le tre figlie del farmacista di Silver Bow, nel Montana, pronte per il gran ballo indetto per le elezioni presidenziali negli Stati Uniti d'America del 1904. Ad accompagnarle \u00e8 Tom Knivel, il miglior partito della citt\u00e0, in procinto di dichiararsi alla primogenita Louise.\nAl ballo per\u00f2, Louise si infatua di Frank Medlin, un giornalista sportivo giunto occasionalmente da San Francisco che decide poi di trattenersi pi\u00f9 a lungo, essendosi innamorato al primo sguardo. Invitato a casa Elliot dopo una settimana, Frank chiede in sposa Louise, ricevendo per\u00f2 una reazione fredda da parte della famiglia, sorpresa dalla tempistica e turbata dalla possibilit\u00e0 di vedere la figlia prediletta abbandonare casa per una destinazione lontana. Cosa che avviene comunque, in quanto la \"seria\" Louise cede alla forza del sentimento e fugge a San Francisco con il suo innamorato.\nIn seguito, a sposare Tom Knivel sar\u00e0 la piccola Grace, mentre la bella Helen cede alle lusinghe di Sam Johnson, ricco e vedovo che non ama ma che le assicurer\u00e0 la bella vita che ha sempre sognato.\nLa vita matrimoniale di Louise \u00e8 invece molto pi\u00f9 difficile di quanto prospettato, con Frank che fatica ad ultimare il suo libro e come giornalista non fa progressi. Louise perde un bambino dopo aver assisitito ad un match di pugilato con il marito che l'ha traumatizzata. Frank comincia a bere e d\u00e0 il peggio di s\u00e9 fino a perdere il lavoro e andare ulteriormente in crisi quando Louise si fa assumere come segretaria.\nCogliendo un suggerimento dell'amico Tim, Frank decide di lasciare la citt\u00e0, ma decide addirittura di imbarcarsi per Singapore.\nLouise non riesce a fermarlo e pochi giorni dopo \u00e8 vittima del terremoto di San Francisco del 1906 che la costringe a lasciare casa e a rifugiarsi da un'amica ad Oakland. Il suo principale William Benson l'aiuta e lei riprender\u00e0 casa e lavoro con successo.\nMentre Helen resta vedova e trova altri compagni restando nell'alta societ\u00e0, la fragile Grace ha un figlio ma poi scopre di essere tradita dal marito. Chiede aiuto a Louise che chiama a raccolta le sorelle e torna a Silver Bow per risolvere l'emergenza. Con scaltrezza salva il matrimonio della sorella e poi si prepara con la famiglia al nuovo gran ballo, questa volta per le elezioni presidenziali del 1908.\nFrank, tornato dal suo giro intorno al mondo, vorrebbe riabbracciare pentito Louise, ma il suo amico Tim cerca di distoglierlo immaginando che la donna debba dimenticarlo e dire finalmente s\u00ec al suo principale Benson, che attende solo un suo assenso. Frank per\u00f2 \u00e8 deciso a rivederla e parte per il Montana quando scopre che sua moglie \u00e8 tornata momentaneamente dai suoi.\nCos\u00ec, quattro anni dopo, nelle stesse circostanze, e dopo essere stati per due anni lontani, Frank ritrova Louise, che nonostante tutto lo ha sempre aspettato e lo ama ancora.\nProduzione.\nIl film fu prodotto dalla Warner Brothers tra il 6 giugno e l'agosto 1938. Fu girato nei Warner Brothers Burbank Studios al 4000 del Warner Boulevard a Burbank.\nRegia.\nLitvak ha avuto come aiuti Irving Rapper e Jack Sullivan, quest'ultimo non accreditato.\nDistribuzione.\nDistribuito dalla Warner Brothers, il film usc\u00ec nelle sale cinematografiche degli Stati Uniti il 14 ottobre 1938.\nDate di uscita.\nIMDb\nAlias"}
