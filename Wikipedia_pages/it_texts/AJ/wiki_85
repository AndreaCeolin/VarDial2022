{"id": "1211145", "revid": "2127271", "url": "https://it.wikipedia.org/wiki?curid=1211145", "title": "Societ\u00e0 calcistiche vincitrici delle competizioni confederali e interconfederali", "text": "La Federazione Internazionale del Calcio (FIFA) non si \u00e8 mai fatta carico della creazione di ranking o sistemi di qualificazione simili per i club, n\u00e9 dell'organizzazione di tornei indirizzati a essi (eccezion fatta per la Coppa del mondo, torneo disputato per la prima volta nel 2000). L'ente mondiale, infatti, ha uno stretto collegamento con il calcio tra nazioni, mentre i club sono ritenuti come organizzazioni indipendenti legate alle rispettive ). A tal proposito, la FIFA si \u00e8 limitata, inizialmente, ad autorizzare la creazione di competizioni in ambito internazionale indirizzate ai club solo nel caso in cui fossero organizzate da almeno due delle associazioni membro, salvo assegnare alle confederazioni la responsabilit\u00e0 esclusiva per organizzarle dal 1961.\nI mezzi di comunicazione di massa, tuttavia, hanno stabilito nel corso degli anni una lista di societ\u00e0 calcistiche vincitrici delle competizioni confederali e interconfederali di calcio ordinati per valori quantitativi totali in modo decrescente, in base all'insieme di tornei che, secondo lo statuto della Federazione Internazionale del Calcio e i regolamenti integrati ad esso, sono definibili \u00abcompetizioni ufficiali\u00bb, ovvero quelle riservate a \u00abrappresentative\u00bb (selezioni nazionali maschili o femminili che rappresentano i membri della FIFA, ma anche club che rappresentano una confederazione in competizioni interconfederali o una associazione membro in una competizione continentale), nonch\u00e9 le manifestazioni per squadre di club \u00aborganizzate sotto gli auspici della FIFA, delle confederazioni e delle associazioni (che hanno giurisdizione nazionale)\u00bb, escluse le amichevoli e i \"match\" di prova; vale a dire le coppe confederali e interconfederali (gestite dalle confederazioni o dalla stessa FIFA), i campionati e le coppe nazionali (gestite dalle associazioni membro). Eventualmente, potrebbero fregiarsi dello status di competizioni ufficiali anche le manifestazioni riconosciute dal Consiglio della FIFA o di una confederazione.\n\"Tutti i dati riportati in questa voce sono aggiornati al 12 febbraio 2022.\"\nCompetizioni internazionali ufficiali per club.\nQui di seguito viene riportata la lista di tutte le competizioni maschili riservate a societ\u00e0 di calcio riconosciute (direttamente o indirettamente) dalla FIFA, elencate a seconda della federazione o delle confederazioni internazionali che le organizzano o le hanno organizzate, nonch\u00e9 in maniera cronologica:\nFIFA.\nQui di seguito viene riportata la lista delle competizioni riservate a societ\u00e0 di calcio riconosciute e/o organizzate direttamente dalla FIFA:\nUEFA.\nQui di seguito viene riportata la lista delle competizioni riservate a societ\u00e0 di calcio riconosciute e/o organizzate dall'UEFA:\nCONMEBOL.\nQui di seguito viene riportata la lista delle competizioni riservate a societ\u00e0 di calcio riconosciute e/o organizzate dalla CONMEBOL:\nCAF.\nQui di seguito viene riportata la lista delle competizioni riservate a societ\u00e0 di calcio riconosciute e/o organizzate dalla CAF:\nCONCACAF.\nQui di seguito viene riportata la lista delle competizioni riservate a societ\u00e0 di calcio riconosciute e/o organizzate dalla CONCACAF:\nAFC.\nQui di seguito viene riportata la lista delle competizioni riservate a societ\u00e0 di calcio riconosciute e/o organizzate dall'AFC:\nOFC.\nQui di seguito viene riportata la lista delle competizioni riservate a societ\u00e0 di calcio riconosciute e/o organizzate dall'OFC:\nStatistiche.\nGli ordinamenti delle seguenti classifiche avvengono secondo il numero totale di trofei vinti, nonch\u00e9 in ordine cronologico in caso di numero equivalente di vittorie.\nClassifica generale per club.\nQui di seguito vengono riportate le prime venti posizioni della classifica totale dei club che hanno vinto competizioni internazionali, scomparse o tuttora disputate, a livello confederale e/o FIFA:\nClassifiche per club secondo la confederazione.\nQui di seguito vengono riportate le classifiche per confederazione calcistica di appartenenza dei club che hanno vinto il maggior numero di competizioni internazionali, scomparse o tuttora disputate, a livello confederale e/o FIFA:\nClassifica generale per associazione nazionale.\nQui di seguito vengono riportate le prime dieci posizioni della classifica totale delle federazioni nazionali che hanno vinto il maggior numero di competizioni internazionali, scomparse o tuttora disputate, a livello confederale e/o FIFA:\nClassifiche per associazione nazionale secondo la confederazione.\nQui di seguito vengono riportate le classifiche per confederazione calcistica di appartenenza delle associazioni nazionali che hanno vinto il maggior numero di competizioni internazionali, scomparse o tuttora disputate, a livello confederale e/o FIFA:\nClassifica generale per confederazione.\nQui di seguito viene riportata la classifica totale delle confederazioni calcistiche che hanno vinto il maggior numero di competizioni internazionali, scomparse o tuttora disputate, a livello confederale e/o FIFA:"}
{"id": "1211146", "revid": "289247", "url": "https://it.wikipedia.org/wiki?curid=1211146", "title": "Fiat A. 74 RC38", "text": ""}
{"id": "1211148", "revid": "287204", "url": "https://it.wikipedia.org/wiki?curid=1211148", "title": "Sapekhburto K'lubi Borjomi", "text": "Il Sapekhburto K'lubi Borjomi (), meglio nota come Borjomi \u00e8 una societ\u00e0 calcistica georgiana con sede nella citt\u00e0 di Borjomi. Milita nella Meore Liga, la terza divisione del campionato georgiano di calcio. Nella sua storia ha disputato per quattro stagioni consecutive la Umaglesi Liga, massima serie del campionato georgiano di calcio.\nStoria.\nIl club venne fondato nel 1936 come Tori Borjomi e nel 2004 ha cambiato denominazione in Borjomi. Nella stagione 2004-2005 concluse il campionato di Pirveli Liga, seconda serie georgiana, al secondo posto, venendo cos\u00ec promosso per la prima volta in Umaglesi Liga. La prima stagione in massima serie si rivel\u00f2 essere la migliore delle quattro che disput\u00f2 consecutivamente, infatti al termine della Umaglesi Liga 2005-2006 si classific\u00f2 al quinto posto. Nella stagione 2007-2008 raggiunse le semifinali della coppa nazionale, venendo eliminato dall'Ameri Tbilisi. Nella stagione 2008-2009 concluse il campionato all'undicesimo ed ultimo posto, venendo cos\u00ec retrocesso in Pirveli Liga. Negli anni successivi disput\u00f2 prima i campionati regionali per poi tornare prima in Meore Liga e poi in Pirveli Liga. Al termine della stagione di transizione 2016 perse il posto in Pirveli Liga dopo essere stato sconfitto negli spareggi salvezza, retrocedendo cos\u00ec in Meore Liga."}
{"id": "1211151", "revid": "109726691", "url": "https://it.wikipedia.org/wiki?curid=1211151", "title": "Horakhti", "text": "Horakhti \u00e8 una divinit\u00e0 egizia appartenente alla religione dell'antico Egitto, rappresentante una delle forme del dio solare Horus.\nG5-N19 \u1e25r 3\u1e2bty\nHorakhti fu una delle numerose rappresentazioni del dio Horus (nello specifico fu Horus dell'orizzonte), a sua volta associato con il dio creatore Ra.\nNel corso della XVIII dinastia si ebbe la \"fusione\" tra le due divinit\u00e0 Horus (nella forma di Horakhti) e Ra, diventando Ra-Horakhti.\nBibliografia.\nMario Tosi, 2004,\"Dizionario enciclopedico delle divinit\u00e0 dell'antico Egitto volume I\",Ananke, Torino, ISBN 88-7325-064-5"}
{"id": "1211153", "revid": "767487", "url": "https://it.wikipedia.org/wiki?curid=1211153", "title": "The Zutons", "text": "The Zutons sono un gruppo indie rock inglese.\nBiografia.\nGli Zutons si sono formati a Liverpool nel 2001: hanno preso il loro nome dal chitarrista della storica The Magic Band, Bill Harkleroad, in arte Zoot Horn (o \"Zuton\") Rollo. Il cantante Dave McCabe aveva fatto parte in precedenza dei Tramp Attack, e Russ e Sean, rispettivamente bassista e batterista, erano nei The Big Kids. In origine i membri degli Zutons erano solo quattro, e la fidanzata di Sean, Abi Harding, si univa a loro sul palco solamente per poche canzoni, suonando semplici battute al sassofono. La ragazza era molto popolare presso il pubblico e agli altri membri della band piaceva il modo in cui il suo sassofono arricchiva i loro pezzi, pertanto Abi entr\u00f2 a far parte del gruppo a tutti gli effetti.\nLa musica della band non \u00e8 di facile categorizzazione: \u00e8 stata descritta come \"cartoon punk psichedelico\". McCabe, che \u00e8 anche il principale autore delle canzoni, include fra gli artisti che pi\u00f9 lo influenzano Talking Heads, Devo, Sly &amp; the Family Stone, Dexy's Midnight Runners e Madness.\nLa prima pubblicazione discografica della band fu un CD di sole 3 tracce, \"Devil's Deal\", nel settembre 2002. La primavera seguente venne pubblicato \"Creepin' And A Crawlin'\", quindi il singolo \"Haunts Me\", disponibile solo per il download digitale, nel novembre 2003.\nL'album di debutto, \"Who Killed... The Zutons?\", venne pubblicato nell'aprile 2004 e raggiunse la posizione n. 13 della classifica degli album britannica. Dopo circa un anno dall'uscita sal\u00ec fino alla posizione n. 9, all'inizio del 2005. Il disco aveva una copertina in 3-D e, nella versione in vinile, nella confezione erano inclusi gli occhiali 3-D degli Zutons, che i fan presero l'abitudine di indossare ai loro concerti. L'album usc\u00ec anche in edizione limitata con un cd bonus con le versioni alternative di quattro pezzi. Le critiche furono molto positive, e gli Zutons ottennero una nomination come Miglior Band Emergente ai BRIT Awards del 2005. \"Who Killed... The Zutons?\" venne ripubblicato includendo anche il singolo \"Don't Ever Think Too Much\".\nL'album successivo, \"Tired of Hanging Around\", venne pubblicato il 17 aprile 2006 e raggiunse la posizione n. 2 delle classifiche britanniche. I singoli estratti furono \"Why won't you give me your love\" e \"Valerie\", che raggiunsero entrambi la posizione n. 9, finora il maggior successo commerciale del gruppo."}
{"id": "1211155", "revid": "2190622", "url": "https://it.wikipedia.org/wiki?curid=1211155", "title": "Rino Foschi", "text": "Carriera.\nInizi.\nLe prime societ\u00e0 per il quale fa da dirigente sono il Messina in Serie C2 nella stagione 1979-1980, quindi Teramo, Ravenna, Avellino e Napoli. In seguito passa cinque anni al Trento in Serie C1 (dal 1986 al 1991).\nNel 1991-1992 passa al Modena, portando nell'organico della squadra canarina l'ex capitano dell'Inter Giuseppe Baresi.\nNel 1994-1995 passa al Ravenna, poi al e quindi dal 1998 all'Hellas Verona sino al 2002, dove vince un campionato di Serie B con Cesare Prandelli agli inizi della carriera di allenatore.\nPalermo.\nDal 2002 al 2008 \u00e8 stato il direttore sportivo del Palermo (due anni in Serie B e quattro anni in Serie A) di Maurizio Zamparini che aveva da poco prelevato la presidenza del .\nSotto la sua direzione, il Palermo raggiunge per tre volte consecutive la qualificazione in Coppa UEFA e sotto la sua supervisione sono stati scoperti e valorizzati giovani giocatori che hanno raggiunto anche la Nazionale italiana, tra i quali i Campioni del Mondo Simone Barone, Andrea Barzagli, Fabio Grosso, Cristian Zaccardo e Luca Toni. Ha portato a Palermo grandi campioni entrati nella storia della societ\u00e0 rosanero come Lamberto Zauli, Eugenio Corini, Edinson Cavani, Amauri, Mark Bresciano, F\u00e1bio Simpl\u00edcio, Giulio Migliaccio, Cesare Bovo, Federico Balzaretti, Antonio Nocerino, Salvatore Sirigu, e Fabrizio Miccoli.\nTra le sue pi\u00f9 grandi scoperte c'\u00e8 anche quella del difensore danese Simon Kj\u00e6r, scoperto al Torneo di Viareggio 2008 dopo averlo visto all'opera da spettatore, pagando regolarmente il biglietto per non farsi riconoscere.\nGenoa.\nIl 4 luglio 2008, scaduto il contratto di direttore sportivo del Palermo, il presidente Zamparini gli propone una nuova carica societaria riguardante la dirigenza, che Foschi non accetta.\nIl 23 luglio, viene nominato direttore sportivo del Genoa dal presidente Enrico Preziosi. Il 1\u00ba settembre, appena dopo la chiusura del calciomercato, si dimette.\nTorino.\nIl 19 gennaio 2009 diventa il direttore sportivo del ; il 6 gennaio 2010 si dimette da questo incarico lasciando il ruolo a Gianluca Petrachi.\nPadova.\nIl 30 giugno diviene il nuovo direttore sportivo del Padova.\nIl 13 giugno 2011, il giorno successivo alla finale dei play-off di ritorno di Serie B persa per 2-0 contro il Novara, annuncia di lasciare il Padova in seguito ad irreparabili attriti con la vice-presidentessa Barbara Carron e con il giornalista Leandro Barsotti. Tuttavia il 18 giugno rinnova il suo contratto fino al giugno 2013 assieme all'allenatore Alessandro Dal Canto.\nIl 6 giugno 2012 Foschi e la societ\u00e0 decidono di rescindere anticipatamente il contratto nonostante l'accordo per un'altra stagione; la squadra manca l'accesso ai play-off per una posizione, giungendo settima in campionato.\nRitorno al Genoa.\nIl 5 novembre diventa il direttore sportivo del Genoa, ritornando cos\u00ec in Liguria, firmando un contratto fino al 2014. Il 6 giugno 2013 si dimette.\nCesena e la parentesi lampo al Palermo.\nL'11 luglio diventa il Direttore dell'Area Tecnica del , squadra della sua citt\u00e0, portandolo subito in Serie A vincendo i play-off. L'anno seguente la squadra retrocede e nel 2015-2016 perde il primo turno dei play-off contro lo Spezia.\nIl 6 luglio 2016 fa ritorno al Palermo come direttore sportivo. Dopo appena sedici giorni si dimette dall'incarico ufficialmente per motivi di salute. In un'intervista successiva Foschi rivela che alla base del suo addio c'erano divergenze di opinioni sul calciomercato col presidente Maurizio Zamparini.\nIl 18 agosto ritorna al come direttore dell'area tecnica.\nRitorno al Palermo.\nIl 9 luglio 2018 viene ufficializzato il suo ritorno al Palermo in qualit\u00e0 di direttore dell'area tecnica. Il 14 febbraio 2019 diventa presidente della societ\u00e0 a seguito del passaggio delle quote azionarie del gruppo britannico Sport Capital Group (che a loro volta le hanno prelevate da Maurizio Zamparini) a Daniela De Angeli, ex direttore amministrativo della societ\u00e0. A partire dal 3 maggio seguente torna a ricoprire il ruolo di direttore sportivo a seguito del riassetto societario della squadra rosanero dopo la cessione del pacchetto azionario alla Sporting Network (controllata principalmente dalla Arkus Network).\nCoinvolgimento in Calciopoli.\nFoschi \u00e8 stato al centro di una polemica dovuta alla pubblicazione delle trascrizioni di intercettazioni telefoniche relative a comunicazioni intercorse tra lui e Luciano Moggi nel marzo del 2007. In queste conversazioni l'allora d.s. del Palermo difende Moggi (\"il calcio lo avete chiamato Moggiopoli...ma Moggi ha solo avuto l'accuratezza di essere un dirigente colto e di difendersi come sto facendo in questo momento\", d\u00e0 del deficiente all'amministratore delegato del Palermo Rinaldo Sagramola, discute di un possibile acquisto della societ\u00e0 rosanero da parte di Flavio Briatore, e incassa una rassicurazione da Moggi: \"Tu sei pupillo mio. Io le persone non le tradisco mai.\"\nL'inibizione del 2010.\nIl 9 giugno 2010 la Commissione Disciplinare della FIGC ha sanzionato Foschi con un'inibizione di tre mesi. I fatti contestatigli risalgono al periodo 2003-2006, durante il quale lui era dirigente del Palermo e la societ\u00e0 ha beneficiato degli ammortamenti derivanti da presunte plusvalenze fittizie nell'ambito del trasferimento di calciatori in particolare con la per i cartellini di Franco Brienza e Davide Bombardini (valutati 11 milioni di euro ciascuno) avvenuti per\u00f2 nel periodo 2001-2002. Il 13 luglio 2010 la Corte ha annullato tale sanzione."}
{"id": "1211156", "revid": "15756", "url": "https://it.wikipedia.org/wiki?curid=1211156", "title": "Parco nazionale di Redwood", "text": "Il parco nazionale di Redwood \u00e8 un parco nazionale degli Stati Uniti, situato lungo le coste californiane dell'oceano Pacifico.\nPrende il nome dalle sequoie \"coast redwood\" (\"Sequoia sempervirens\"), cos\u00ec chiamate per il colore rossastro del legno, che sono gli alberi pi\u00f9 alti del mondo. Con i suoi 45.500 ettari il parco protegge il 45% delle esistenti sequoie. Il parco protegge inoltre praterie, risorse culturali e 60 chilometri di coste incontaminate.\nNel 1850 la foresta vergine di sequoie \"redwood\" copriva 810.000 ettari della costa settentrionale della California, una zona abitata dai nativi americani per 3.000 anni, quando una piccola corsa all'oro diede inizio a lavori di disboscamento. Gli sforzi della \"Save-the-Redwoods League\", fondata nel 1918, per difendere tre grandi sequoie, port\u00f2 all'istituzione di tre parchi statali: \"Prairie Creek Redwoods State Park\", \"Del Norte Coast Redwoods State Park\" e \"Jedediah Smith Redwoods State Park\". Il \"Redwood National and State Parks\", nome ufficiale del parco, venne istituito nel 1968, quando il 90% degli alberi era gi\u00e0 stato abbattuto.\nIl National Park Service ed il California Department of Parks and Recreation gestiscono insieme il parco nazionale di Redwood ed i tre parchi statali dal 1994, una collaborazione che resta unica all'interno degli Stati Uniti.\nL'ecosistema del parco comprende numerose specie animali a rischio come i pellicani bruni, i goby del tidewater, le aquile di mare testabianca, i salmoni reali, gli allocchi maculati americani e i leoni marini di Steller. Riconoscendone il raro ecosistema e la storia culturale, l'UNESCO ha inserito il parco nella lista dei patrimoni dell'umanit\u00e0 il 5 settembre 1980, e tra le riserve della biosfera il 30 giugno 1983.\nStoria.\nCirca 3.000 anni fa i nativi americani abitavano l'area del parco. Alcuni gruppi come Yurok, Tolowa, Shasta, Karok, Chilula e Wiyot sono molto legati alla regione. Un censimento del 1852 identific\u00f2 gli Yurok come popolo pi\u00f9 numeroso, con 55 villaggi ed una popolazione stimata di 2.500 unit\u00e0. Usarono le numerose sequoie che, con la loro grana lineare, potevano facilmente essere trasformate in barche, case e piccoli villaggi. Per gli edifici le assi vennero innalzate una di fianco all'altra, con il lato superiore coperto da cuoio e tenuto insieme da tacche incise nel tetto. Le assi di sequoia vennero usate per creare piccoli tetti spioventi.\nEsploratori spagnoli, britannici, russi ed americani visitarono la costa confinante con l'odierno parco a met\u00e0 del sedicesimo secolo, al fine di commerciare con i popoli autoctoni le pelli delle otarie. Prima dell'arrivo di Jedediah Smith, nel 1828, non si hanno notizie di esploratori bianchi nelle regioni interne. La scoperta di giacimenti d'oro a Trinity Creek nel 1850 richiam\u00f2 migliaia di minatori, causando inevitabili conflitti; gli indiani vennero cacciati con la forza e, in alcuni casi, massacrati. Nel 1895 solo un terzo degli Yurok viveva in un piccolo villaggio; e, dal 1919, quasi tutti i Chilula erano stati uccisi o assorbiti dalle vicine trib\u00f9. I minatori abbatterono gli alberi per utilizzare il legno nell'edilizia; quando questa piccola corsa all'oro termin\u00f2, alcuni dei minatori divennero boscaioli, abbattendo molti pi\u00f9 alberi di quelli che riuscirono a vendere. Nel 1850 810.000 ettari della costa nord-occidentale della California erano coperti da foreste di sequoie, nel 1910 le sequoie scomparse erano talmente tante da indurre ecologisti e cittadini locali a cercare un modo per difendere le poche rimaste. Nel 1911, il membro della Camera dei Rappresentanti John E. Raker, Californiano, divenne il primo politico a creare una legge che regolamentasse l'istituzione dei parchi nazionali. In quel periodo il Congresso non diede seguito alla cosa.\nIl completamento della U.S. Route 101 richiam\u00f2 sul posto i conservazionisti John C. Merriam, Madison Grant ed Henry Fairfield Osborn. Dopo aver appreso che le terre confinanti con il parco non erano pubbliche, fondarono la Save-the-Redwoods League nel 1918. Usando fondi provenienti dallo stato della California, la Save-the-Redwoods League riusc\u00ec a salvare tre piccole macchie di sequoie nei primi anni venti. Quando la California cre\u00f2 un sistema di parchi statali, nel 1927, questi tre boschetti divennero il \"Prairie Creek Redwoods\", il \"Del Norte Coast Redwoods\", ed il \"Jedediah Smith Redwoods State Parks\". A causa della grande richiesta di legna durante la seconda guerra mondiale e del boom edilizio degli anni cinquanta, la creazione del parco nazionale venne rinviata. Gli sforzi profusi dalla Save-the-Redwoods League, dal Sierra Club e dalla National Geographic Society nel tentativo di creare un parco nazionale iniziarono nei primi anni sessanta. Dopo che la cosa venne portata all'attenzione del Congresso, la legge che istituiva il parco nazionale di Redwood venne firmata dal Presidente Lyndon Johnson il 2 ottobre 1968. La Save-the-Redwoods League ed altri enti acquistarono 40.000 ettari che vennero aggiunti ai parchi gi\u00e0 esistenti. Nel 1978 vennero aggiunti altri 19.000 ettari. Solo un quinto di questi terreni era coperto da foreste, il resto era gi\u00e0 stato disboscato. I parchi federali e statali vengono amministrati congiuntamente dal 1994.\nLe Nazioni Unite inserirono il parco nazionale tra i Patrimoni dell'umanit\u00e0 il 5 settembre 1980. Il comitato annot\u00f2 50 siti archeologici preistorici che coprono 4.500 anni di storia. Il parco \u00e8 stato citato, tra le altre cose, anche negli studi fatti dai ricercatori della Humboldt State University. Il parco fa parte della pi\u00f9 ampia regione chiamata \"California Coast Ranges\", inserita tra le riserve della biosfera il 30 giugno 1983. Il \"California Coast Ranges\" \u00e8 protetto dalla \"University of California Natural Reserve System\".\nGestione del parco.\nI parchi nazionali e statali sono gestiti congiuntamente dal National Park Service, un'agenzia federale dipendente dal Dipartimento degli Interni, e dal California Department of Parks and Recreation, con un budget annuale di 7.380.000 dollari (2004). Le due agenzie lavorano insieme per proteggere le sequoie, la costa incontaminata del Pacifico, le risorse culturali e l'ecosistema unico nel suo genere. Il terreno che venne aggiunto nel 1978 era stato disboscato in precedenza, e gli sforzi per ripristinarlo si sono succeduti per decenni. La mancanza di fondi ha precluso i miglioramenti pi\u00f9 costosi, in ogni caso le compagnie di legname hanno ripiantato buona parte del terreno disboscato con specie non native. L'area costiera, comprese le zone desertiche e le praterie, sono state invase da specie esotiche, in parte a causa dell'opera degli incendi spontanei prima degli anni ottanta. Dal momento che le sequoie sono state tagliate in base alla loro accessibilit\u00e0, lasciando per ultime le zone pi\u00f9 isolate, la foresta si presenta adesso a macchie, separate tra loro anche da chilometri. In questi casi serviranno decenni per riportare lo stato del parco all'antico splendore, senza contare i costi da sostenere per riabilitare l'ecosistema.\nAll'interno del parco sono state tagliate alcune strade che permettono di ammirare gli scenari pi\u00f9 spettacolari. Queste strade non raggiungono gli standard di sicurezza, ma al momento non si trovano i fondi per migliorarle. Anche le strutture del parco, come i centri visitatori e gli edifici degli impiegati, hanno bisogno di ristrutturazioni. I dipendenti controllano la qualit\u00e0 di acqua e aria, monitorano le specie a rischio, e lavorano nei pressi del \"California Coastal National Monument\", gestito dal \"U.S. Bureau of Land Management\". La sede del parco si trova a Crescent City.\nRisorse naturali.\nFlora.\n\u00c8 stato stimato che la foresta vergine di sequoie copriva in passato 810.000 ettari della zona costiera della California. Ad oggi ne \u00e8 rimasto solo il 4%, circa 34.000 ettari, ed il 45% di essi sono contenuti nel parco L'originaria foresta si estendeva dalla California settentrionale fino alla costa meridionale dell'Oregon. Questa specie di alberi \u00e8 correlata strettamente con la sequoia gigante della California centrale, situata nel Sequoia National Park e, in modo pi\u00f9 distaccato, con la metasequoia, indigena della regione cinese di Sichuan-Hubei.\nLe sequoie della specie \"sempervirens\" sono gli alberi pi\u00f9 alti del mondo. Nel settembre 2006 l'albero pi\u00f9 alto del parco, Hyperion, \u00e8 stato misurato in 115,55 metri; altri due, Helios e Icarus sono alti rispettivamente 114,77 e 113,21. Prima del settembre 2006 l'albero pi\u00f9 alto era lo Stratosphere Giant, all'interno del parco statale di Humboldt Redwoods, alto 112,85 metri nel 2004. Per molti anni un albero chiamato semplicemente \"Tall Tree\" (albero alto), nel parco statale di Prairie Creek Redwoods, era valutato in 112,11 metri, anche se gli ultimi 3 metri sono stati dichiarati morti negli anni novanta. Un albero crollato nel 1991 venne misurato in 113,4 metri. Solo la Sequoia Gigante ha una massa superiore. La sequoia pi\u00f9 voluminosa della specie \"sempervirens\" \u00e8 la Lost Monarch, alta 98 metri con un volume di circa 1.200\u00a0m\u00b3, situata nel parco \"Jedediah Smith Redwoods State Park\".\nLe sequoie costiere vivono in media 600 anni, ed alcune oltre 2.000 anni, il che le pone tra gli organismi viventi pi\u00f9 longevi del mondo. Sono particolarmente resistenti alle malattie a causa della spessa corteccia protettiva. Questi alberi preferiscono i terreni scoscesi, leggermente nell'entroterra e nei pressi di sorgenti d'acqua quali fiumi e torrenti, e sono, tra l'altro, gli alberi con tasso di crescita maggiore al mondo.\nSviluppano tronchi enormi che accumulano principi organici e possono alimentare gli enormi tronchi che si sviluppano sopra di loro. Di solito questo accade oltre i 50 metri di altezza. Gli scienziati, recentemente, hanno scoperto che le piante che crescono nelle foreste riescono a sopravvivere anche su questi terreni. Il terreno ospita invertebrati, molluschi, lombrichi e salamandre. Durante la stagione della siccit\u00e0 la cima di alcuni alberi muore, ma questo non implica la morte di tutto l'albero che, invece, continua a crescere. Le sequoie hanno sviluppato la capacit\u00e0 di rigenerare nuovi tronchi a partire dai rami. Questi tronchi secondari, chiamati, \"reiterazioni\", sviluppano anche sistemi di radici alla loro base. Questo metodo permette di portare l'acqua anche agli strati superiori delle piante. La nebbia tipica delle coste fornisce circa un terzo del fabbisogno annuo di acqua.\nUn'altra pianta tipica del luogo \u00e8 la Duglasia, con esemplari di abete di Douglas che raggiungono i 90 metri. Gli abeti Sitka sono abbondanti lungo le coste e si adattano all'aria salata in modo migliore rispetto ad altre specie. La sempreverde tanoak produce frutti simili alle ghiande delle querce. Tanoak e querce sono entrambi membri della famiglia delle Fagaceae. All'interno del parco si trovano anche madroni, aceri macrofoglia,\nlauri della California e ontani rossi.\nHuckleberry, rovi e lamponi fanno parte del sottobosco e forniscono cibo per molte specie animali. Rododendri e azalee sono specie comuni nel parco, specialmente nella foresta vergine. Le felci sono prolifiche, soprattutto nei pressi di grandi fonti d'acqua. All'interno del parco statale di Prairie Creek Redwoods, il Fern Canyon \u00e8 un paradiso per le felci che vivono lungo le pareti profonde dai dieci ai quindici metri.\nFauna.\nL'ecosistema del parco permette la vita a molte specie animali rare. Per la precisione esistono molti ecosistemi: le coste dell'oceano, fiumi, praterie e foreste fitte. Il pellicano bruno ed il goby del tidewater sono elencati nella lista federale delle specie a rischio. Anche l'aquila di mare testabianca, che di solito vive nei pressi di sorgenti d'acqua, fa parte dell'elenco stilato dall'U.S. Fish and Wildlife Service. Salmoni reali e leoni marini di Steller sono tra le specie acquatiche a rischio.\nOltre 40 specie di mammiferi sono stati documentati, compresi orsi neri, puma, linci rosse, castori americani, lontre di fiume nordamericane, cervi dalla coda nera, wapiti e coyote. Lungo le coste le otarie della California e le foche comuni vivono vicino alle spiagge e ai seastack, formazioni rocciose create dall'erosione che ha trasformato pezzi di costa in piccole isole. Occasionalmente si possono avvistare al largo delfini o balene grigie. I cervi sono i mammiferi pi\u00f9 numerosi nel parco. Differenti specie di pipistrello vivono nel parco, ad esempio i serotini bruni, ed altri piccoli mammiferi come gli scoiattoli di Douglas e i glaucomi del Nord passano buona parte della loro vita sollevati da terra.\nI pellicani bruni ed i marangoni dalla doppia cresta sono gli uccelli pi\u00f9 diffusi lungo le coste e sugli scogli, mentre gli scolopacidi ed i gabbiani abitano le aree pi\u00f9 interne. All'interno si trovano anche le specie abituate all'acqua dolce, come smerghi maggiori, falchi pescatori, poiane spallerosse, aironi azzurri maggiori e ghiandaie di Steller.\nAnche rettili e anfibi sono ospiti del parco, specialmente serpenti, rane, salamandre giganti del Pacifico e tritoni.\nGeologia.\nLa regione costiera settentrionale della California, compresi il parco e la zona al largo, \u00e8 quella sismicamente pi\u00f9 attiva degli Stati Uniti. I frequenti terremoti (di basso grado) hanno portato a spostamenti del corso dei fiumi e all'erosione delle coste. La placca nordamericana, quella pacifica e quella Gorda sono zolle tettoniche che si incontrano a Cape Mendocino, solo 160\u00a0km a sud-ovest del parco. Negli anni novanta si sono avuti nove terremoti di almeno sei gradi di magnitudo lungo questa faglia, ed esiste la possibilit\u00e0 che si verifichi un terremoto di grandi dimensioni. I gestori del parco informano i visitatori del potenziale pericolo attraverso l'uso di volantini e tabelle informative in giro per il parco. Il pericolo di tsunami \u00e8 particolarmente sentito, ed ai visitatori della zona costiera viene detto di raggiungere dei punti rialzati in seguito alle scosse sismiche.\nAll'interno del parco si trovano sia spiagge che montagne. La maggior parte delle rocce appartengono al \"Franciscan Assemblage\", sollevatosi dall'oceano milioni di anni fa. Queste rocce sedimentarie sono principalmente arenaria, roccia di limo e argilla e, in quantit\u00e0 minore, roccia metamorfica come silicio di quarzo e chlorastrolite. Questo genere di rocce vengono erose facilmente, e sono visibili particolarmente lungo la costa e nei punti in cui fiumi e torrenti formano piccoli gorghi. Formatesi durante il cretacico, sono deformate dai processi di innalzamento e depressione. In alcune aree i fiumi hanno formato depositi fluviali di arenaria e conglomerati, trasportati a valle fino a raggiungere il parco. Redwood Creek segue la faglia Grogan; lungo la costa occidentale dell'insenatura si trovano schist ed altre rocce metamorfiche, mentre quelle sedimentarie del Franciscan Assemblage si trovano sul lato orientale.\nClima.\nIl tempo nel parco viene fortemente ionfluenzato dall'oceano Pacifico. Le temperature sulla costa fluttuano generalmente tra i 4 ed i 15 gradi centigradi durante l'anno, mentre nell'entroterra le estati sono pi\u00f9 calde ed asciutte, e gli inverni pi\u00f9 freddi. Le sequoie crescono ad almeno 2/3 chilometri dalla costa, ma a non pi\u00f9 di 80 chilometri. In questa fascia c'\u00e8 una grande umidit\u00e0 a causa delle forti piogge invernali e della nebbia estiva. Durante l'inverno cadono pi\u00f9 di 250\u00a0cm di pioggia, mentre la neve \u00e8 quasi inesistente a quote inferiori ai 450 metri di altitudine. Umidit\u00e0 e nebbia sono necessarie per la sopravvivenza del parco.\nGestione degli incendi.\nGli incendi spontanei sono una parte naturale di molti ecosistemi terrestri. La natura si \u00e8 adattata agli incendi in molti modi, e l'assenza di fiamme pu\u00f2, a volte, portare svantaggi. Gli incendi eliminano le piante morte e le relative malattie, arricchendo il suolo ed assicurando la salute della flora eliminando concorrenti nella lotta per le risorse. Prima dell'arrivo dei coloni europei gli incendi bruciavano periodicamente parti di foresta. Dal 1850 sono stati combattuti dalle lobby che gestivano il taglio del legname, che li considerava allo stesso tempo una perdita di materiale ed un rischio per la salute dei dipendenti. Minatori e boscaioli che arrivarono nella regione si assicuravano che gli incendi venissero spenti il pi\u00f9 presto possibile, il che port\u00f2 ad una flora debole e malata. Negli anni settanta i ricercatori individuarono i problemi delle piante nella mancanza di incendi. In seguito si pass\u00f2 all'uso di incendi creati dall'uomo al fine di eliminare i problemi ed evitare i rischi di incendi pi\u00f9 gravi. Nel parco esiste un sistema che monitora gli incendi. Gli incendi controllati vengono gestiti con l'uso di combustibili. Il National Interagency Fire Center fornisce pompieri ed equipaggiamento in caso di incendi di grandi dimensioni.\nGli incendi vengono usati anche per preservare le praterie dall'invasione di specie non-autoctone e dall'allargamento della foresta, assicurando una superficie minima per la vita di cervi e daini. Anche le zone coperte da querce beneficiano degli incendi controllati, senza i quali gli abeti di Douglas prenderebbero il sopravvento abbassando la biodiversit\u00e0. L'uso degli incendi nelle foreste vergini riduce la morte e la decadenza degli alberi, ed abbassa la mortalit\u00e0 delle grandi sequoie eliminando la vegetazione con cui si dividono le risorse.\nSvago.\nOltre al DeMartin Redwood Youth Hostel, un ostello, non ci sono altri hotel o motel all'interno del parco. Nelle citt\u00e0 vicine come Eureka e Crescent City si trovano altri posti letto. Il parco si trova 550\u00a0km a nord di San Francisco, California, e 530 a sud di Portland, e la U.S. Route 101 lo attraverso da nord a sud. La Smith River National Recreation Area, parte del Six Rivers National Forest, confina con il parco.\nMentre i parchi statali hanno dei campeggi a cui si pu\u00f2 accedere anche in macchina, la parte federale del parco non ne possiede, e l'escursionismo \u00e8 l'unico modo per raggiungerli. Esistono campeggi a Mill Creek nel parco statale Del Norte Coast Redwoods ed il Jedediah Smith campground nel parco statale Jedediah Smith Redwoods, che insieme contano 251 posti tenda, l'Elk Prairie campground nel parco statale di Prairie Creek Redwoods ne possiede 75, mentre il Gold Bluffs Beach ne conta altri 25. I parchi vicini dispongono di altri parchi. L'accesso ai campeggi \u00e8 permesso solo su prenotazione e solo nei posti predisposti, tranne il campo di ghiaia lungo la Redwood Creek.\nIl campeggio \u00e8 regolato da norme severe che ne impediscono lo sfruttamento eccessivo e permettono a pi\u00f9 gruppi possibili di esplorare la foresta. La durata del pernottamento \u00e8 limitato a cinque notti consecutive, e 15 notti nell'arco di un anno. \u00c8 richiesto di rispettare le norme di immagazzinamento del cibo al fine di minimizzare gli incontri con gli orsi, e ad escursionisti e campeggiatori viene chiesto di portarsi via la propria spazzatura al termine della vacanza.\nVi sono almeno 320 chilometri di sentieri tracciati, ma durante la stagione delle piogge vengono chiusi alcuni passaggi ed asportati alcuni passaggi artificiali che, a causa delle piene violente, verrebbero spazzati via dall'acqua. Durante l'anno i sentieri sono spesso umidi e gli escursionisti hanno bisogno di essere equipaggiati per le forti piogge, ed i centri visitatori posseggono informazioni dettagliate sullo stato dei vari sentieri.\nEscursioni a cavallo ed in mountain bike sono molto richieste, ma permesse solo su determinati percorsi. Anche il kayak \u00e8 una delle discipline disponibili lungo la costa e su vari fiumi e torrenti. I canoisti sono soliti navigare lo Smith River, il pi\u00f9 lungo dei fiumi californiani sprovvisti di diga. La pesca di salmoni e trote iridee \u00e8 particolarmente efficace nei fiumi Smith e Klamath. In California \u00e8 obbligatorio il possesso di una licenza per dedicarsi alla pesca in fiumi o torrenti. La caccia \u00e8 vietata in tutto il parco, ma viene invece permessa nella vicina United States National Forest.\nIl parco ha due centri visitatori e tre punti informazioni. Nei centri visitatori si possono trovare visite guidate al parco. Ogni campeggio organizza riunioni in cui si spiegano i fondamenti della lotta agli incendi, ed in cui si organizzano gite guidate. Nei parchi si trovano anche numerose aree picnic accessibili anche in macchina.\nI film.\nIl parco \u00e8 stato usato come set cinematografico in numerosi film. Nella saga di Guerre stellari, le scene della luna boscosa di Endor che si vedono nel film \"Il ritorno dello Jedi\" (il sesto episodio) sono stati girati nella macchia di sequoie giganti nella parte settentrionale di Humboldt County. Alcune scene di \"Il mondo perduto - Jurassic Park\" ed altre di \"Virus letale\", sono state filmate nel vicino parco statale di Prairie Creek Redwoodsed e in quello di Patrick's Point."}
{"id": "1211158", "revid": "289247", "url": "https://it.wikipedia.org/wiki?curid=1211158", "title": "Fiat A.74 RC38", "text": ""}
{"id": "1211159", "revid": "61051", "url": "https://it.wikipedia.org/wiki?curid=1211159", "title": "Fiat A.74", "text": "Il Fiat A.74 RC.38 \"Ciclone\" era un motore aeronautico radiale 14 cilindri a doppia stella raffreddato ad aria, prodotto dall'azienda italiana Fiat Aviazione negli anni trenta e montato su numerosi aerei della Regia Aeronautica durante la seconda guerra mondiale, tra cui i monoplani da caccia Macchi M.C.200 \"Saetta\" e Fiat G.50 ed il biplano Fiat C.R.42.\nStoria del progetto.\nIl Fiat A.74 venne rielaborato nel 1935 dall'ingegner Tranquillo Zerbi e dal professor Antonio Fessia appositamente per essere impiegato sui velivoli da caccia. Il motore era un'evoluzione dello statunitense R-1535 a doppia stella a 14 cilindri, di cui la Fiat aveva acquisito la licenza di costruzione. Tra i due motori vi erano comunque numerose differenze progettuali, tra le altre nelle misure di alesaggio e corsa, e costruttive. Queste erano dovute sia all'esigenza di semplificare la produzione, sia a quella di utilizzare materiali autarchici. Inoltre l'A.74 era caratterizzato dall'adozione di un compressore centrifugo ottimizzato per i 3\u00a0800 metri di quota e dalla trasmissione del moto all'elica interposta da un riduttore di velocit\u00e0.\nIl Fiat A.74 RC.38 rappresenta un punto di svolta nella produzione di motori aeronautici dell'azienda italiana, fino ad allora impostata su motori 12 cilindri a V. Fu capostipite di una serie di sviluppi atti a produrre propulsori dalla cilindrata e conseguente potenza espressa sempre maggiori, quali gli A.76, A.80 ed A.82.\nPer quanto sia facilmente argomentabile che il Fiat A.74, pure buono al suo apparire, sia rimasto in uso, specie sui caccia di prima linea, quando le sue prestazioni erano gi\u00e0 superate, il motore venne apprezzato da piloti e meccanici per la sua eccellente affidabilit\u00e0 (anche quando era alimentato con carburanti di pessima qualit\u00e0 ed in climi difficili, come nel deserto libico, o nell'inverno russo) e facilit\u00e0 di manutenzione.\nVersioni.\nOltre alla versione RC.38, venne prodotta, in un minore numero di esemplari, la versione RC.42, con quota di ristabilimento della potenza (770 CV) a 4 200 m, utilizzata principalmente sui trasporti Fiat G.12 e sugli esemplari destinati all'addestramento del caccia Macchi M.C.200."}
{"id": "1211160", "revid": "767487", "url": "https://it.wikipedia.org/wiki?curid=1211160", "title": "Jumpin' Jack Flash (film)", "text": "Jumpin' Jack Flash \u00e8 un film del 1986 diretto da Penny Marshall. Segna il debutto di Whoopi Goldberg nella commedia sullo schermo e quello di Penny Marshall come regista di lungometraggi.\nIl film comprende due versioni del brano musicale \"Jumpin' Jack Flash\", una di Aretha Franklin e l'altra dei Rolling Stones.\nPrimo film per il cinema di Kellie Martin.\nTrama.\nTerry Doolittle lavora in una grande banca di New York, utilizzando dei computer in rete per trasferire fondi. \u00c8 una buona impiegata ed \u00e8 popolare con i colleghi, ma a causa del suo look fuori dagli schemi e dal suo modo di fare molto diretto non \u00e8 ben vista dal suo capo James Page.\nUn giorno Terry viene contattata sul suo computer da un uomo che si fa chiamare \"Jumpin' Jack Flash\", che le dice che lui \u00e8 un agente segreto britannico in Europa orientale e che il KGB lo sta cercando per arrestarlo. Jack chiede a Terry di andare al Consolato Britannico per consegnare uno strano messaggio in codice al Dipartimento C. Nonostante qualche esitazione, Terry recapita il messaggio a un addetto alla sicurezza del consolato, Jeremy Talbot, che la informa che non c'\u00e8 nessun Dipartimento C. Jack allora le chiede di entrare nel suo appartamento a New York per recuperare una padella, su cui ci sono dei contatti della CIA. Nel frattempo Marty Phillips comincia a lavorare nello stesso ufficio di Terry e si mette a spiarla, senza che lei se ne accorga.\nUna sera un tecnico di computer si presenta in banca per riparare il suo terminale ma, quando Terry telefona per avere la conferma, il tecnico svanisce. Terry si reca nell'appartamento di Jack e recupera la padella, prende un taxi per tornare a casa ma si accorge che il tassista \u00e8 il misterioso tecnico del computer, che vuole rapirla. Terry allora colpisce l'uomo con la padella e fugge. Utilizzando i contatti sulla padella, Terry fissa un incontro con Mark Van Meter, di notte al porto. Dopo essere rimasto sorpreso quando scopre che Terry \u00e8 un civile e non ha alcun rapporto con il mondo dello spionaggio, Van Meter nota che qualcuno li sta seguendo: spinge Terry fuori delle banchine e la butta nell'East River salvandole la vita, mentre lui \u00e8 colpito da un proiettile e muore. La polizia non crede alla versione di Terry sull'omicidio e Marty deve andare a riprenderla alla stazione di polizia.\nJack allora le dice come entrare nel computer centrale del consolato britannico. Travestendosi da artista, riesce a entrare nel mainframe, ma Talbot disattiva il collegamento del computer prima che Jack riceva un contatto. Terry incontra allora una ex fidanzata di Jack, Sarah Billings, che si rifiuta per\u00f2 di aiutarla. Il KGB tenta di rapirla, bloccandola in una cabina telefonica e trascinandola in giro per la citt\u00e0, Terry riesce a fuggire ma il misterioso tecnico del computer/tassista, questa volta travestito da ufficiale di polizia, le inietta una droga che la stordisce. Terry riesce a scappare tra le auto in mezzo al traffico e, ancora stordita dal farmaco, cerca ancora inutilmente l'aiuto di Sarah, poi va al lavoro e, dopo aver messo in imbarazzo il signor Page togliendogli il parrucchino di fronte all'intero ufficio, sviene.\nQuando si sveglia, \u00e8 a casa e riceve la visita di Sarah, che le fa avere un contatto. Dopo aver passato il contatto a Jack, \u00e8 ancora una volta catturata dal KGB e scopre che Talbot \u00e8 una talpa del KGB e il contatto che ha fornito sta per uccidere Jack. Quando sta per essere torturata, Terry riesce a fuggire e vuole chiedere aiuto alla polizia, ma si rende conto che la polizia non le crede e non la protegger\u00e0. Terry capisce che dovr\u00e0 cavarsela da sola, si precipita in banca per avvertire Jack, ma il KGB e Talbot sono gi\u00e0 l\u00ec. Gli uomini di Talbot iniziano a sparare, ma Terry riesce a scrivere ed inviare un messaggio a Jack, grazie anche all'aiuto di Marty, che le rivela di essere in realt\u00e0 Peter Caen, agente della CIA.\nUna sera Terry va al ristorante dove lei e Jack avevano progettato di andare a cena insieme, ma Jack non si presenta. Quando il ristorante sta chiudendo, arriva Peter e le dice che Jack non \u00e8 venuto a causa di un altro impegno. Terry \u00e8 delusa, ma Peter la conforta, dicendo quanto Jack voleva vederla. La mattina dopo i colleghi di Terry stanno discutendo la notizia che il signor Page sta per essere promosso e trasferito e che lei ne prender\u00e0 il posto. Terry \u00e8 ancora depressa per la notte precedente, ma Jack appare nel suo ufficio per ringraziarla personalmente e per portarla fuori a cena di nuovo. Terry lo presenta ai suoi collaboratori, che salutano tutti calorosamente Jack, tra cui il signor Page, ora senza parrucchino. Terry e Jack escono e l'intero ufficio applaude."}
{"id": "1211163", "revid": "287204", "url": "https://it.wikipedia.org/wiki?curid=1211163", "title": "Sapekhburto K'lubi Chikhura Sachkhere", "text": "Il Sapekhburto K'lubi Chikhura Sachkhere (), meglio noto come Chikhura Sachkhere, \u00e8 una societ\u00e0 calcistica georgiana con sede nella citt\u00e0 di Sachkhere. Milita nella Erovnuli Liga 2, la seconda divisione del campionato georgiano di calcio. Ha vinto una coppa di Georgia nel 2017 e una supercoppa georgiana nel 2013.\nIl nome \"Chikhura\" si deve a quello di un corso d'acqua nei pressi di Sachkhere.\nStoria.\nIl club fu fondato nel 1938. Nel corso della seconda guerra mondiale le attivit\u00e0 del club vennero sospese, per poi essere riattivate a guerra conclusa. Dopo aver disputato per anni i campionati regionali georgiani, nella stagione 1993-1994 arriv\u00f2 a disputare per la prima volta il campionato di Pirveli Liga, seconda serie del campionato georgiano di calcio, concluso al tredicesimo posto nel gruppo ovest e con conseguente retrocessione in Meore Liga. Dopo aver disputato due anni dopo un'altra stagione in Pirveli Liga, il club rimase nelle categorie inferiori per diversi anni, finch\u00e9 nel 2003 venne nuovamente promosso in seconda serie. Nella stagione 2005-2006 la squadra vinse il campionato di Pirveli Liga e fu promosso per la prima volta in Umaglesi Liga, la massima serie nazionale. La prima stagione in Umaglesi Liga si concluse con il dodicesimo posto, che costrinse il Chikhura Sachkhere a disputare uno spareggio promozione contro il Gagra. Nonostante la vittoria nello spareggio, il Chikhura Sachkhere venne retrocesso a causa di problemi finanziari. Dopo cinque stagioni consecutive in Pirveli Liga, nel 2012 il club vinse il campionato prima e gli spareggi promozione/retrocessione dopo, tornando cos\u00ec in Umaglesi Liga. Negli anni successivi il Chikhura Sachkhere seppe consolidarsi tra le squadre di vertice del campionato georgiano. Inoltre, raggiunse per due edizioni consecutive la finale della coppa nazionale: sia nell'edizione 2012-2013 sia nell'edizione 2013-2014 sub\u00ec la sconfitta in finale dalla Dinamo Tbilisi. Ma nel 2013 vinse il suo primo trofeo, la supercoppa nazionale in finale proprio contro la Dinamo Tbilisi. Tre quarti posti conquistati in quattro stagioni consentirono al Chikhura Sachkhere di accedere alla UEFA Europa League. Nell'edizione 2013-2014 raggiunse il secondo turno preliminare, venendo eliminato dagli svizzeri del Thun. Nell'edizione 2014-2015 raggiunse il terzo turno preliminare: dopo aver eliminato prima il Turnovo e poi il Bursaspor dopo i tiri di rigore, venne eliminato dagli azeri del Neft\u00e7i Baku. L'edizione 2016-2017, invece, si concluse subito al primo turno contro i moldavi dello Zimbru Chi\u0219in\u0103u. Nel 2016 la stagione di transizione al nuovo formato della Umaglesi Liga vide il Chikhura Sachkhere vincere il gruppo bianco ed accedere alla finale per il titolo contro il Samt'redia: dopo aver perso la gara di andata in trasferta per 2-0, non riusc\u00ec nell'impresa di ribaltare il risultato, fermandosi sul pareggio e vedendo sfumare la possibilit\u00e0 di vincere il suo primo campionato georgiano. Ha preso parte alle qualificazioni per la fase a gironi della UEFA Europa League 2018-2019: dopo aver eliminato il Beitar Gerusalemme grazie alla vittoria nella gara di ritorno in Israele, \u00e8 stato eliminato dagli sloveni del nel secondo turno.\nStatistiche e record.\nStatistiche nelle competizioni UEFA.\nTabella aggiornata alla fine della stagione 2018-2019.\nOrganico.\nRosa 2019.\nRosa come da sito ufficiale."}
{"id": "1211168", "revid": "113657930", "url": "https://it.wikipedia.org/wiki?curid=1211168", "title": "Port-a-cath", "text": "Il port-a-cath, a volte chiamato solo port, \u00e8 una sorta di catetere venoso centrale ad inserzione periferica, totalmente impiantabile sotto pelle, che permette di avere un accesso venoso centrale permanente. \nConsiste di un catetere in genere di silicone, posizionato per via percutanea in vena succlavia, giugulare o femorale comune, con estremo distale in vena cava superiore o inferiore; il catetere \u00e8 collegato ad uno o pi\u00f9 \"reservoir\" (port), anch'esso in silicone o titanio, totalmente impiantabile nel sottocute. \nUso.\nAttraverso il \"port-a-cath\", avendo sempre l'accortezza di accedervi con un ago non carotante (ago di Huber), pu\u00f2 essere somministrata, quando necessaria, anche l'alimentazione parenterale totale; possono essere inoltre effettuate trasfusioni di sangue e prelievi ematici.\nLa prescrizione dell'impianto \u00e8 prevalentemente oncologica e viene utilizzato al fine di garantire un accesso venoso centrale sempre disponibile per chemioterapie infusionali, esami contrastografici e prelievi ematici, evitando il continuo repere di vene periferiche.\nSi tenga inoltre presente che altrimenti, alcuni farmaci utilizzati in chemioinfusione continua risulterebbero a lungo termine lesivi per l'endotelio delle vene periferiche, senza contare l'ulteriore possibilit\u00e0 di stravaso e di tossicit\u00e0 per i tessuti periferici.\nIl \"port-a-cath\" \u00e8 perforabile all'incirca 2000 volte."}
{"id": "1211172", "revid": "77639", "url": "https://it.wikipedia.org/wiki?curid=1211172", "title": "Ocalan", "text": ""}
{"id": "1211174", "revid": "109634235", "url": "https://it.wikipedia.org/wiki?curid=1211174", "title": "Installazione", "text": "In generale, l'installazione \u00e8 il complesso di operazioni atte a collocare un prodotto, un'apparecchiatura, un impianto (un sistema in generale) nell'ambiente di utilizzo. Il termine pu\u00f2 indicare diversi concetti a seconda della materia, come:"}
{"id": "1211178", "revid": "6923", "url": "https://it.wikipedia.org/wiki?curid=1211178", "title": "Citt\u00e0 autonoma", "text": "Una citt\u00e0 autonoma \u00e8 una citt\u00e0 che gode di un particolare status giuridico, che si esprime con il conferimento di determinati poteri o di determinate funzioni da parte dello Stato, o di un altro ente gerarchicamente sovraordinato.\nSpagna.\nIn Spagna, sono citt\u00e0 autonome (in spagnolo: \"ciudades aut\u00f3nomas\") Ceuta e Melilla, gi\u00e0 parte dell'Andalusia fino al 14 marzo del 1995. Il 14 marzo 1995 venne approvata alle Cortes Generales (il Parlamento spagnolo) uno statuto specifico per Ceuta e Melilla, che non hanno iniziativa legislativa (che \u00e8 la principale differenza dalle comunit\u00e0 autonome), ma viene permesso di chiedere alla Cortes delle iniziative legislative che ritengono opportune solo per Ceuta o solo per Melilla. A differenza delle comunit\u00e0 autonome, quindi, non hanno il potere di legiferare tramite un consiglio locale.\nArgentina.\nHa lo status di citt\u00e0 autonoma Buenos Aires."}
{"id": "1211185", "revid": "74801", "url": "https://it.wikipedia.org/wiki?curid=1211185", "title": "Sean May", "text": "Anche il padre, Scott May, gioc\u00f2 in NBA e in Italia.\nCarriera.\nHigh school.\nMay \u00e8 cresciuto a Bloomington, Indiana. Ha fatto parte per tre volte della selezione di tutto lo Stato nella Bloomington North High School, ed \u00e8 stato compagno di squadra di Jared Jeffries, attualmente giocatore della NBA. May \u00e8 stato nominato per il McDonald's All-American Game del 2002. Ha giocato nella partita della McDonald del 2002 insieme a Raymond Felton e Rashad McCants, che pi\u00f9 tardi avrebbero vinto con May un titolo NCAA.\nCollege.\nMay scelse di frequentare la University of North Carolina a Chapel Hill e questa fu una grandissima sorpresa per la maggior parte degli osservatori; infatti si pensava che sarebbe restato nella sua citt\u00e0 natale e avrebbe frequentato la Indiana University Bloomington. La famiglia, infatti, aveva forti legami con la IU; suo padre Scott era un'ala della squadra imbattuta nel torneo NCAA del 1976 e aveva vinto il \"Naismith Award\", premio riservato ai giocatori del college, nello stesso anno. Anche suo fratello Scott Jr. ha giocato per la IU che fece due partite per il titolo NCAA nel 2002.\nNella North Carolina, May ha lasciato il marchio come centro titolare per i Tar Heels dal 2003 al 2005. Da \"junior\", \u00e8 stato nominato MOP (Most Outstanding Player) del campionato NCAA del 2005 dopo aver condotto la North Carolina al suo quarto titolo nazionale. I Tar Heels sconfissero la University of Illinois con il risultato di 75-70.\nNBA.\nNell'aprile 2005, May dichiar\u00f2 che avrebbe rinunciato al suo anno da senior year nella UNC per entrare nel draft NBA. \u00c8 stato la 13\u00aascelta assoluta per i Charlotte Bobcats, diventando uno dei quattro giocatori della North Carolina a essere chiamato nel Draft NBA 2005. Ha cominciato la sua carriera da professionista con la nomina a MVP della \"summer league\" a Rocky Mountain Revue. Un infortunio a dicembre, tuttavia, ha reso breve il suo primo anno nella NBA.\nAnche nella stagione NBA 2006-07 \u00e8 stato tormentato dagli infortuni che lo hanno fatto saltare molte partite. Tuttavia nelle partite che ha giocato ha mostrato una grande capacit\u00e0 realizzativa e ottimo impatto a rimbalzo, mettendo a referto anche un career-high di 32 punti nella vittoria contro gli Orlando Magic il 14 dicembre. Ha completato la stagione con la media di 11,9 punti e 6,7 rimbalzi a partita, giocando in media solo 23,9 minuti.\nIl 21 luglio 2009 viene ingaggiato dai Sacramento Kings.\nIl 9 agosto 2010 firma per i New Jersey Nets, ma viene tagliato dopo un mese a causa di un infortunio al piede.\nItalia.\nIl 14 febbraio 2012 firma un contratto con la Sutor Montegranaro. Il 1\u00ba aprile gioca il derby delle Marche contro la Scavolini Pesaro risultando decisivo con 17 punti e 12 rimbalzi nella vittoria della Sutor Montegranaro.\nIl 15 aprile 2012 durante la partita contro la Dinamo Sassari si procura una frattura al piede che lo terr\u00e0 fuori fino a fine stagione.\nChiude la stagione 2011-2012 realizzando 15,5 punti e 6 rimbalzi di media ad incontro contribuendo alla salvezza della Sutor Montegranaro.\nFrancia.\nNell'estate del 2012 firma con i francesi del Paris Levallois.\nDopo aver giocato, sempre in Francia, con il Rouen e con l'Orl\u00e9ans, nell'ottobre 2015 decide di ritirarsi dal basket giocato e diventa il nuovo \"director of player development\" dei North Carolina Tar Heels."}
{"id": "1211186", "revid": "767487", "url": "https://it.wikipedia.org/wiki?curid=1211186", "title": "Congregazione di Solesmes", "text": "La Congregazione di Solesmes (in latino \"Congregatio Solesmensis\") dell'Ordine di San Benedetto (in origine Congregazione di Francia) venne eretta da papa Gregorio XVI nel 1837, recuperando la tradizione delle antiche congregazioni benedettine francesi (di Cluny, di San Mauro, dei Santi Vitone e Idulfo) soppresse dopo la Rivoluzione (1790).\nStoria.\nFondato nel 1010 da Goffredo di Sabl\u00e9, ricostruito nel XV secolo dopo le devastazioni operate dagli inglesi durante la Guerra dei Cent'Anni, l'abbazia di Saint-Pierre a Solesmes venne secolarizzata nel 1790 con la Rivoluzione francese e venduto a dei privati.\nNel 1833 venne acquistato dal sacerdote Prosper Gu\u00e9ranger (1805-1875), che l'11 luglio dello stesso anno vi si stabil\u00ec con tre compagni, ripristinando la comunit\u00e0 benedettina e venendone eletto abate.\nRecatosi a Roma, il 1\u00ba settembre 1837 dom Gu\u00e9ranger ottenne da papa Gregorio XVI un breve con il quale Solesmes veniva eretta ad abbazia madre della \"Congregazione di Francia\" dell'Ordine di San Benedetto, venendone nominato \"superiore generale\".\nSolesmes divenne centro del movimento religioso di restaurazione liturgica e del canto gregoriano.\nAvendo aperto case anche fuori dal territorio nazionale (Spagna, Lussemburgo, Paesi Bassi) ed avendo le congregazioni Olivetana e Sublacense aperto case in Francia, agli inizi del XX secolo la congregazione rinunci\u00f2 a chiamarsi \"di Francia\" e prese il nome dell'abbazia madre di Solesmes.\nLe case della Congregazione.\nI monasteri membri e l'anno in cui hanno aderito alla \"Congregazione di Francia\", poi \"di Solesmes\":"}
{"id": "1211188", "revid": "124854689", "url": "https://it.wikipedia.org/wiki?curid=1211188", "title": "Vladimir Harkonnen", "text": "Vladimir Harkonnen \u00e8 un personaggio del romanzo di fantascienza \"Dune\" di Frank Herbert.\nCreazione e sviluppo.\nFrank Herbert, creatore della saga di \"Dune\", voleva un nome dal suono duro ed aspro per la famiglia antagonista opposta alla casata degli Atreides. Trov\u00f2 il cognome \"H\u00e4rk\u00f6nen\" in un elenco telefonico in California e pens\u00f2 che sembrasse un cognome \"sovietico\", sebbene in realt\u00e0 sia un cognome finlandese. Nelle stesure preliminari del romanzo \"Dune\", il personaggio viene chiamato \"Valdemar Hoskanner\".\nBiografia del personaggio.\nIl Barone Vladimir Harkonnen, il cui titolo completo \u00e8 quello di Barone Siridar (governatore planetario), \u00e8 il primogenito di Dmitri Harkonnen e fratello di Abulurd Harkonnen. Quest'ultimo si rifuger\u00e0 sul pianeta Lankiveil alla morte del padre. A differenza del padre e del fratello, sostanzialmente pacifici e desiderosi di riallacciare i rapporti con gli Atreides, Vladimir possiede i tratti tipici degli Harkonnen: crudelt\u00e0, ferocia e perversione. Prestante ed avvenente in giovent\u00f9, Vladimir matura minato da diverse patologie croniche, somministrate per vendetta dalla Reverenda Madre Gaius Helen Mohiam, come un'obesit\u00e0 progressivamente invalidante. Per sopperire ai suoi duecento chili, il Barone \u00e8 costretto ad indossare dei sospensori di Holtzmann. Senza esserne a conoscenza, il barone ha comunque una figlia da una Bene Gesserit: la Reverenda Madre Gaius Helen Mohiam lo ha infatti indotto con un ricatto ad accoppiarsi con lei per ben due volte (durante la seconda delle quali il Barone crede di averla violentata). Da lui nasce Lady Jessica, destinata dalla Sorellanza a diventare la concubina del duca Leto Atreides.\nEssendo il barone omosessuale e senza figli, egli decide di porre come suoi successori i figli di suo fratello, Glossu Rabban e Feyd-Rautha. In seguito, preferir\u00e0 sempre pi\u00f9 il secondo al primo, essendo Glossu del tutto inadatto a reggere le sorti di una delle pi\u00f9 potenti casate dell'Impero.\nInsieme all'imperatore Shaddam IV, il Barone Harkonnen complotta per sterminare la Casa Atreides con l'inganno: con l'aiuto del dottor Wellington Yueh, a cui aveva ucciso la moglie, egli conquista il palazzo Atreides su Arrakis e riesce ad uccidere il duca, ma si fa sfuggire Lady Jessica e soprattutto il figlio Paul. Alla fine del libro, il barone Harkonnen muore per mano di Alia Atreides, sorella di Paul, quando quest'ultimo conquista la citt\u00e0 di Arrakeen a conclusione della rivolta dei Fremen, nel 10.193 D.G.\nRicompare per\u00f2 nel terzo romanzo della serie, \"I figli di Dune\", come uno dei tanti antenati di sua nipote Alia, ormai pi\u00f9 che adulta; ella \u00e8 infatti una prenata, ossia un essere che sviluppa le facolt\u00e0 degli adulti fin dal grembo materno, dato che sua madre Lady Jessica si \u00e8 sottoposta all'agonia della Spezia, ossia l'assunzione di essenza di spezia, durante il periodo di permanenza con i Fremen insieme al figlio Paul. L'intensit\u00e0 dell'esperienza causa nella candidata il risveglio delle memorie ancestrali delle sue antenate femmine, che da quel momento diventano disponibili a livello cosciente aggiungendosi alle profonde doti intellettive di una Reverenda Madre. Il problema \u00e8 che Jessica era incinta da alcune settimane di Alia, la figlia del duca Leto, quando lei si \u00e8 sottoposta all'agonia della spezia, con la conseguenza che anche Alia \u00e8 dunque rimasta colpita. I \"prenati\" nascono gi\u00e0 con facolt\u00e0 mentali adulte, ma non con la forza di trattenere le personalit\u00e0 degli antenati, e pertanto finiscono per essere sopraffatti e \"posseduti\" da un antenato piuttosto forte e malvagio, creando cos\u00ec un \"abominio\". Cos\u00ec accade anche per Alia, che alla fine della parte iniziale del terzo libro si lascia possedere dal barone Harkonnen, che la circuisce a tentare di uccidere la madre Jessica e i nipoti Leto e Ghanima. Verso la fine del libro, i nipoti la mettono per\u00f2 alle strette e Alia riprende improvvisamente le redini della propria mente, buttandosi gi\u00f9 dal balcone del suo palazzo e morendo cos\u00ec nella caduta insieme al nonno.\nCinquemila anni dopo, ne \"I vermi della sabbia di Dune\", il Barone Harkonnen viene riportato in vita come ghola dai Nuovi Volti Danzanti, i quali impiegano anche Paolo, un clone del ghola di Paul Atreides. Appena vede il ghola di Alia, il Barone la uccide subito, vendicando la propria morte per sua mano. In seguito, dopo il duello tra Paul e Paolo, il dottor Yueh si vendica uccidendo il Barone Harkonnen, che aveva orchestrato la tortura e la morte della moglie Wanna Yueh nelle loro incarnazioni originali.\nTrasposizioni sugli schermi.\nFilm del 1984.\nNel film \"Dune\" di David Lynch del 1984, il Barone Harkonnen \u00e8 interpretato da Kenneth McMillan. In questa versione il sadico, obeso barone \u00e8 apertamente omosessuale ed instabile mentalmente ed \u00e8 coperto di pustule trasudanti e purolente. William Hughes di \"The A.V. Club\" defin\u00ec \"memorabile\" il trucco facciale di McMillan, ed affascinante l'idea originale di renderlo soggetto a disgustose malattie dermatologiche. Emmet Asher-Perrin di Tor.com scrisse che \"la rappresentazione di Lynch del personaggio \u00e8 famigerata per essersi davvero appoggiato agli aspetti codificati del Barone, al punto che il suo aspetto dolorante \u00e8 stato definito una probabile connessione con l'epidemia dell'AIDS, che era una crisi sanitaria prevalente mentre il film era in produzione.\" Travis Johnson di Flicks.com.au not\u00f2 che il film di Lynch abbraccia \"lo stereotipo del sadico gay depravato\", che non sarebbe accettabile nel 2019. Asher-Perrin aggiunse: \"Inoltre Lynch si impegna anche a collegare il desiderio sessuale del barone per gli uomini alla devianza e alla violenza, giustapponendo deliberatamente il suo assalto violento a un giovane con una tenera scena d'amore tra il duca Leto e Lady Jessica Atreides.\"\nMiniserie del 2000 e 2003.\nIan McNeice interpreta il Barone nella miniserie televisiva \"Dune - Il destino dell'universo\" del 2000, e nel suo sequel \"I figli di Dune\" del 2003. Asher-Perrin fece notare che le miniserie smussavano gli aspetti negativi del personaggio enfatizzati da Lynch nel film del 1984, e scrisse: \"L'aspetto [del barone] non \u00e8 alterato per farlo sembrare malato, egli non aggredisce fisicamente nessuno, e le miniserie puntano maggiormente sul fatto che il barone sia uno stupratore, con una preferenza per gli uomini solo casuale.\" Asher-Perrin elogia anche McNeice come uno dei personaggi di spicco del cast, scrivendo che \"riesce a rendere il barone Harkonnen - facilmente uno dei personaggi pi\u00f9 spregevoli di tutta la letteratura di fantascienza - tanto connivente e feroce quanto deve essere ... ma anche un po' affascinante. McNeice ha un superbo senso di come rendere ipnotico il barone da guardare, non importa quanto odiosamente egli si comporti\".\nFilm del 2021.\nIl Barone Harkonnen \u00e8 interpretato da Stellan Skarsg\u00e5rd nel film \"Dune\" di Denis Villeneuve del 2021. Skarsg\u00e5rd defin\u00ec il ruolo \"minore ma importante\", e rifer\u00ec di essersi sottoposto a sedute quotidiane di trucco della durata di sette ore per sembrare \"veramente grasso\". In questa versione il personaggio \u00e8 completamente calvo. A proposito della sua scelta di scritturare Skarsg\u00e5rd per la parte, Villeneuve disse:\nAccoglienza.\nWilliam Hughes defin\u00ec il Barone \"uno dei cattivi pi\u00f9 iconici di tutta la fantascienza\", e Stuart Conover del sito web ScienceFiction.com lo descrisse \"uno dei cattivi pi\u00f9 insidiosi\". Maude Campbell di \"Popular Mechanics\" scrisse che il Barone \u00e8 \"uno dei personaggi pi\u00f9 malvagi mai messi su carta (incluso Dart Fener)\", e Jon Michaud di \"The New Yorker\" paragon\u00f2 \"il cattivo intrigante e traditore creato da Herbert, il barone Vladimir Harkonnen, alla malvagia famiglia Lannister della serie \"Cronache del ghiaccio e del fuoco\" di George R.R. Martin\". Emmet Asher-Perrin sugger\u00ec che \"ci\u00f2 che rende veramente mostruoso il Barone [\u00e8] il fatto che egli passi tutto il suo tempo a pianificare omicidi, seminando discordia e sterminando popolazioni per i suoi scopi\". Hughes scrisse che il malvagio Harkonnen \u00e8 \"specificatamente designato in comparazione a rendere la nobile casta degli Atreides ancora pi\u00f9 dignitosa e pura\", con Jesse Schedeen di \"IGN\" concorde sul fatto che il Barone \u00e8 \"tanto crudele e vendicativo quanto Leto \u00e8 nobile e giusto.\" Sandy Schaefer di \"Screen Rant\" defin\u00ec il Barone Harkonnen \"un antagonista deliziosamente spregevole\".\nMentre il romanzo suggerisce che l'obesit\u00e0 del Barone possa essere il risultato di una malattia genetica, la trilogia \"Il preludio a Dune\" di Brian Herbert e Kevin J. Anderson spiega che Vladimir Harkonnen una volta era un uomo in forma, attraente ma vanitoso, a cui \u00e8 stata data intenzionalmente la malattia incurabile di un'obesit\u00e0 progressivamente invalidante dalla Reverenda Madre Mohiam delle Bene Gesserit, dopo che lui l'aveva drogata e violentata."}
{"id": "1211191", "revid": "125594100", "url": "https://it.wikipedia.org/wiki?curid=1211191", "title": "Di l\u00e0 dal fiume e tra gli alberi", "text": "Di l\u00e0 dal fiume e tra gli alberi (\"Across the River and Into the Trees\") \u00e8 un romanzo dello scrittore statunitense Ernest Hemingway pubblicato a New York dall'editore Scribner il 7 settembre 1950. Il titolo \u00e8 tratto dalle ultime parole del generale confederato Stonewall Jackson.\nGenesi.\nIl 26 luglio 1944, in Normandia (nell'ambito dell'Operazione Overlord), Ernest Hemingway conobbe il colonnello Charles T. Lanham, comandante del 22\u00ba Reggimento di fanteria della 4\u00aa Divisione, che sar\u00e0 il modello per il personaggio del colonnello Cantwell. \nNell'autunno del 1948, invece, Hemingway, mentre soggiornava presso la tenuta dell'amico aristocratico Raimondo Nanuk Franchetti a San Gaetano di Caorle per la caccia alle anatre, incontr\u00f2 la giovane nobile Adriana Ivancich, di origine dalmata, nata a Venezia nel 1930 (e che mor\u00ec suicida nel 1983). \nSuccessivamente, si rec\u00f2 a sciare con la moglie a Cortina d'Ampezzo, dove lei sub\u00ec un infortunio alla caviglia. Hemingway, annoiato, inizi\u00f2 a scrivere il romanzo. \nNella primavera successiva, lo scrittore si rec\u00f2 a Venezia, rivide Adriana Ivancich e ne approfond\u00ec la conoscenza; nei mesi seguenti, i due intrattennero una fitta corrispondenza mentre Hemingway continuava a lavorare al romanzo a Cuba.\nLa stessa Ivancich disegn\u00f2 la copertina per la prima edizione, che ebbe una tiratura iniziale di 75000 copie.\nTrama.\nNell'alba fredda di una domenica d'inverno, sulla laguna ghiacciata, quattro imbarcazioni si stanno recando alle botti per la caccia alle anatre. Su una di queste si trova il cinquantenne colonnello Richard Cantwell, che dal 1946 \u00e8 di stanza a Trieste (allora territorio occupato da truppe statunitensi e inglesi, dal giugno 1945 al 1954).\nIl colonnello era partito il venerd\u00ec precedente con la sua grossa Buick per Trieste. Mentre percorreva la strada per raggiungere Venezia, fu assalito dai ricordi della prima guerra mondiale e ritrov\u00f2 il luogo dove allora era stato ferito. Aveva combattuto anche nella seconda guerra mondiale e, pluridecorato, \u00e8 considerato un eroe; lui tuttavia non si sente pi\u00f9 un soldato, ma un semplice uomo in uniforme.\nIl colonnello intreccia una relazione con una diciannovenne nobildonna veneziana, Renata, alla quale racconta, tra struggimenti e reminiscenze giovanili, le vicende della guerra. Nonostante la grande differenza di et\u00e0 fra i due, la relazione riesce a dare al colonnello serenit\u00e0 e gioia, ma \u00e8 ben consapevole che i suoi problemi cardiaci non gli lasciano molto tempo da vivere.\nQuando sente avvicinarsi la morte, il colonnello si fa accompagnare dal suo autista nel luogo dove era stato ferito tanti anni prima, e dopo aver lasciato le ultime consegne, rimane l\u00ec ad aspettare la fine.\nStile narrativo.\nHemingway inizi\u00f2 la sua carriera letteraria come scrittore di racconti e giornalista e questo gli diede modo di saper \"ottenere il massimo dal minimo\", di rendere il linguaggio conciso. Questo stile narrativo, noto come teoria Iceberg, consente ad Hemingway di descrivere eventi quotidiani senza apparentemente connotarli di significati secondari, quando invece tali fatti sono la rappresentazione simbolica di ci\u00f2 che accade dentro l'animo dei personaggi del romanzo. \nLa teoria Iceberg \u00e8 anche indicata come \"teoria di omissione\". Carlos Backer sostiene che in \"Di l\u00e0 dal fiume e tra gli alberi\" ogni scena ha una verit\u00e0 di fondo presentata sotto forma di simbolismo. Secondo Jeffrey Meyers, biografo di Hemingway, un chiaro esempio di omissione \u00e8 rappresentato dalla figura di Renata, la quale subisce gravi traumi con la perdita del padre e della casa in cui \u00e8 cresciuta; Hemingway per\u00f2 di tale evento fa solo un breve accenno, costringendo il lettore a dedurre da s\u00e9 ci\u00f2 che accade dentro l'animo del personaggio.\nDi l\u00e0 dal fiume e tra gli alberi \u00e8 un romanzo in cui spazio e tempo si fondono: Cantwell \u00e8 trascinato in un lungo flashback attraverso l'espressione \"ragazzo\", che nella narrazione funge da ponte tra tempo presente e tempo passato. Il dialogo, dunque, \u00e8 sempre al tempo presente nonostante ci si riferisca al passato ed il termine \"adesso\", secondo Stoltzfus, si ripete appunto per rafforzare l'illusione.\nTemi.\nCantwell \u00e8 un ufficiale militare di cinquant'anni innamorato della giovane veneziana Renata; egli soffre di problemi cardiaci ed \u00e8 proprio a causa della sua et\u00e0 e della sua fragilit\u00e0 fisica che ha una relazione con la ragazza veneta, cercando cos\u00ec la giovinezza ed immortalit\u00e0 che anche lui provava qualche decennio prima. Il rapporto tra Cantwell e Renata, afferma Meyers, rappresenta la relazione sentimentale che lo stesso Hemingway aveva avuto con l'adolescente nobildonna veneziana Adriana Ivancich, le cui qualit\u00e0 fisiche sono quasi identiche a quelle che lo scrittore attribuisce a Renata, descrivendola nel romanzo.\nIl biografo dell'autore Carlos Backer crede che Hemingway in quest'opera abbia focalizzato il tema delle \"tre et\u00e0 dell'uomo\", oltre ad aver finalmente reso chiare ed obiettive le sue traumatiche esperienze belliche giovanili. Backer inoltre trova numerose analogie tra l'opera di Thomas Mann, \"La morte a Venezia\", e quella di Hemingway: entrambe sono ambientate a Venezia, la prima si svolge in estate, la seconda in inverno; entrambi i protagonisti affrontano la morte, cercando un conforto di fronte ad essa in un personaggio pi\u00f9 giovane.\nCantwell \u00e8 dipinto dall'autore come un uomo antipatico, che spesso rievoca il passato, al contrario di Renata che vive solo nel presente; in lui inoltre convivono in un rapporto conflittuale due anime distinte: il duro soldato che combatt\u00e9 nella Prima guerra mondiale e l'amico e tenero amante della giovane Renata.\nCharles Oliver sottolinea l'importanza del tema della morte nelle opere di Hemingway ed in questa in particolare, nella quale Cantwell mantiene il controllo sulla propria vita anche di fronte ad eventi terribili. Spesso i personaggi hemingwayani trovano la redenzione dai loro peccati al momento del trapasso e questo processo pu\u00f2 essere interpretato come una forma di esistenzialismo. Cantwell inoltre rimane lucido e con un'integra dignit\u00e0 anche poche ore prima di morire: egli \u00e8 felice d'aver salutato per l'ultima volta l'amata Renata ed allo stesso tempo \u00e8 felice che essa molto probabilmente sposer\u00e0 il conte Alvarito, anch'esso innamorato della giovane veneziana.\nCome gi\u00e0 detto, Meyers afferma che ci siano parallelismi tra la vita di Hemingway ed il protagonista Cantwell, ma trova allo stesso tempo pi\u00f9 somiglianze tra quest'ultimo e \"Chink\" Dorman Smith: amico dell'autore, la cui carriera militare fu minata a causa della sua retrocessione di grado (come accade a Cantwell). Benson crede inoltre che Hemingway abbia attuato collegamenti tra la sua vita e quella di Cantwell per poter parlare della vita in generale.\nContesto e pubblicazione.\nHemingway parl\u00f2 per la prima volta di \"Di l\u00e0 dal fiume e tra gli alberi\" al suo amico, e giornalista del \"Cosmopolitan Magazine\", A. E. Hotchner nel 1948 a Cuba. Il Cosmopolitan successivamente pubblic\u00f2 in cinque edizioni l'articolo scritto da Hotchner.\nNei due anni seguenti Hemingway lavor\u00f2 alla sua nuova opera in quattro luoghi diversi: l'inverno del 1949 ne stese una prima bozza a Cortina D'Ampezzo; successivamente continu\u00f2 il lavoro nella sua casa a Cuba; fin\u00ec quindi il progetto a Parigi e complet\u00f2 le ultime revisioni a Venezia. L'opera fu poi pubblicata da Scribner il 7 settembre 1950, con una prima edizione di 75000 copie, dopo una campagna pubblicitaria che enfatizz\u00f2 il romanzo come primo libro di Hemingway pubblicato dopo dieci anni di silenzio letterario- l'ultima opera era stata \"Per chi suona la campana\" del 1940.\nRecensioni.\nIn pi\u00f9 di 150 pubblicazioni \"Di l\u00e0 dal fiume e tra gli alberi\" non ha ricevuto un'accoglienza entusiasta da parte della critica. Esso infatti \u00e8 stato definito un romanzo troppo emotivo, con una trama statica ed una prosa involuta rispetto alle precedenti opere di Hemingway, un'autobiografia inadatta dell'autore, che presenta Cantwell come triste e fragile soldato. Hemingway, secondo Backer, era profondamente ferito dalle recensioni negative, specialmente perch\u00e9 sapeva che conoscenti ed amici a lui vicini erano fondamentalmente d'accordo con la maggior parte dei giudizi poco entusiasti del libro; anche la moglie Maria disapprovava il romanzo ed a suo tempo dichiar\u00f2: \"...Ho tenuto la bocca cucita. Nessuno mi aveva eletto recensore di mio marito\".\nNon mancano per\u00f2 anche le valutazioni positive. John O'Hara ad esempio scrisse sul New York Times che Hemingway era il pi\u00f9 importante scrittore vivente, il pi\u00f9 talentuoso dopo Shakespeare, e che \"Di l\u00e0 dal fiume e tra gli alberi\" era un'altra sua memorabile opera. Anche Tennessee Williams sempre nel New York Times definisce il romanzo di Hemingway \"il migliore e pi\u00f9 onesto lavoro che abbia fatto\", il quale merita di diventare un libro popolare nonostante i critici lo trattino piuttosto superficialmente. Generalmente \"Di l\u00e0 dal fiume e tra gli alberi\" ha ricevuto recensioni migliori dopo molti decenni rispetto ai primi tempi, quando era appena stato pubblicato.\nCommento.\nI paesaggi lagunari descritti in questo libro, infatti, sono un omaggio alla laguna di Caorle, dove Hemingway soggiorn\u00f2, ospite del barone veneziano Raimondo Nanuk Franchetti, che nella cittadina veneta aveva diversi possedimenti. Con lui si identifica la figura del barone Alvarito che chieder\u00e0 la mano di Renata, cos\u00ec come le figure del barcaiolo e della governante possono essere identificate con l'inserviente Florindo Silotto e la governante della tenuta di San Gaetano Nina Bottos. \nAdattamento cinematografico.\nIl regista neozelandese Martin Campbell nel 2017 ha annunciato che avrebbe girato un film, co-prodotto da USA-Canada-Ungheria, tratto dal romanzo: la sceneggiatura \u00e8 di Michael Radford. A Pierce Brosnan \u00e8 stato assegnato il ruolo di Cantwell.\nDa novembre 2020 sono cominciate le riprese del film \"Across the river and into the trees\" diretto dalla regista spagnola Paula Ortiz e prodotto da Robert MacLean di Tribune Pictures, la sceneggiatura \u00e8 del candidato ai BAFTA Peter Flannery. Il film vede come attore protagonista Liev Schreiber, attore statunitense gi\u00e0 visto in film come \"Wolverine\", \"Il caso Spotlight\" e \"Salt\". Ad affiancare Liev Schreiber troviamo un cast di nomi internazionali, tra cui spiccano anche diverse star italiane: Matilda De Angelis, Laura Morante, Sabrina Impacciatore, Alessandro Parrello e Maurizio Lombardi. Tra i protagonisti anche Josh Hutcherson. "}
{"id": "1211197", "revid": "486946", "url": "https://it.wikipedia.org/wiki?curid=1211197", "title": "Cortes generales", "text": ""}
{"id": "1211198", "revid": "1318658", "url": "https://it.wikipedia.org/wiki?curid=1211198", "title": "Governo Polignac", "text": "Il Governo Polignac fu un governo della Francia in carica dall'8 agosto 1829 al 29 luglio 1830, per un totale di 355 giorni, ovvero 11 mesi e 21 giorni.\nStoria.\nIl precedente governo Martignac cadde in occasione di un voto, alla Camera dei deputati, contrario a una legge di riorganizzazione degli enti locali. Si era, tuttavia, trattato solo di una occasione come un'altra per rovesciare un governo che si appoggiava su una maggioranza raccogliticcia, in un parlamento ormai spaccato fra dottrinari ed ultra-realisti (oltre ai pochi radicali). \nIl re Carlo X, decisamente ostile ad una politica liberale, del tipo di quella che il governo andava implementando, si dichiar\u00f2 \"stanco degli abusi dei liberali\" (includendovi, senza dubbio, lo stesso Martignac) e decise di imporre le proprie scelte senza tener conto della maggioranza parlamentare: l'8 agosto 1829, nomin\u00f2 ministro degli esteri il principe di Polignac, suo confidente e leader del partito ultrarealista, passato poi, nel novembre 1829, a primo ministro.\nLa Carta del 1814 non costringeva il re a mutare governo al mutare delle maggioranze parlamentari, ma Luigi XVIII aveva sempre seguito tale prassi come buona regola di comportamento e a tale esempio si era, sin l\u00ec, conformato anche Carlo X ma, dopo le elezioni del 17 e 24 novembre 1827, nonostante la Camera dei deputati fosse ora a maggioranza liberale, Carlo X decise di incaricare un ministero ultrarealista. Tale scelta era conforme al disposto letterale della Carta del 1814, ma non teneva conto del potere di veto della Camera dei deputati la quale, insieme alla Camera dei pari, di nomina regia, aveva il diritto di approvare tutte le leggi proposte dal monarca (quindi dal governo, che ne era espressione).\nSi inaugurarono, quindi, mesi di viva tensione parlamentare, che il governo cerc\u00f2, invano, di attenuare, senza, per\u00f2, offrire poco o nulla in cambio. L'unico diversivo attuato fu l'attuazione di una aggressiva politica estera: prima in Grecia, ove Polignac sostenne l'invio di un nutrito corpo di spedizione francese, che diede un decisivo contributo alla liberazione della penisola ellenica. Le truppe salparono da Tolone proprio nel luglio-agosto 1828, quindi a cavallo con il precedente governo Martignac. \nSi trattava, d'altra parte, di una continuazione della politica del de Vill\u00e8le che aveva portato alla fondamentale sconfitta ottomana di Navarino, nel 1827, e poteva considerarsi un intervento \"bipartisan\", in quanto sostenuto tanto da Carlo X (il quale considerava suo dovere di sovrano cristiano soccorrere i Greci ridotti, letteralmente, in schiavit\u00f9) che dai liberali pi\u00f9 radicali (che vedevano nella guerra d'indipendenza greca l'affermazione del principio di nazionalit\u00e0, di ascendenza rivoluzionaria e napoleonica.\nNon contento, per\u00f2, Polignac progett\u00f2 una seconda spedizione militare, questa volta su Algeri: i due fronti erano, in qualche modo, collegati, in quanto le relazioni fra Parigi ed il locale bey (teorico suddito della cosiddetta Sublime Porta) erano gravemente peggiorate a seguito degli eventi di Navarino. E le due spedizioni potevano essere considerate come parte del medesimo conflitto. Tuttavia, in questo secondo caso, ed a differenza della Spedizione di Morea, si doveva parlare, pi\u00f9 propriamente, di una spedizione schiettamente aggressiva, o coloniale e, in quanto tale, suscettibile di ben minore effetto sulla opposizione liberale. La quale, peraltro, si affrett\u00f2 a confermarne l'efficacia e, anzi, a rafforzarne gli effetti, non appena ottenuta la caduta di Carlo X.\nI nodi vennero al pettine con l'apertura della sessione parlamentare, il 2 marzo 1830, segnata da un discorso della corona di Carlo X il quale annunci\u00f2 la spedizione di Algeri e minacci\u00f2, implicitamente, l'opposizione di governare per ordinanze in caso di blocco delle istituzioni. Per tutta risposta, la Camera dei deputati, il 16 marzo, approv\u00f2 il famoso Indirizzo dei 221 (approvato con 221 sfere bianche, contro 181 sfere nere), che consisteva in una vera e propria mozione di sfiducia nei confronti del ministero Polignac. Esso venne portato il 18 marzo da Carlo X alle Tuileries: il re lo respinse con parole che indicavano la durezza dello scontro: \u00abAvevo diritto di contare sul concorso delle due camere per compiere tutto il bene che io meditavo; se il mio cuore si affligge di vedere i deputati dei dipartimenti dichiarare che, da parte loro, tale concorso non esiste\u00bb.\nSi apriva, cos\u00ec, una grave crisi politica, che Carlo X credette di affrontare dissolvendo, il 16 maggio 1830, l'assemblea, al fine di ricostituire una maggioranza a lui favorevole: contro le aspettative della corte, i liberali vinsero le elezioni del 23 giugno, eppoi anche le successive elezioni del 19 luglio. In soprannumero, i liberali ottennero 274 seggi, ossia 53 pi\u00f9 di quanti ne avessero prima della dissoluzione. Carlo X e Polignac decisero, quindi, di aggirare l'opposizione parlamentare legiferando per decreto: nacquero, cos\u00ec, le ordinanze di Saint-Cloud, redatte e sottoscritte da tutti i ministri il 25 e pubblicate il 26 luglio 1830: esse si inquadravano nell'art. 14 della Carta, che permetteva a re di fare \u00abi regolamenti e le ordinanze necessarie per l'esecuzione delle leggi e la sicurezza dello Stato\u00bb.\nI due si sentivano forti del grande successo militare della conquista di Algeri, liberata appena il 5 luglio, ma dovettero far fronte alla feroce opposizione liberale, che determin\u00f2 lo scoppio della Rivoluzione di Luglio. Polignac assunse severe misure di resistenza, respinse i tentativi di conciliazione (i quali, comunque, avrebbero comportato un sostanziale accoglimento dell'Indirizzo dei 221 e delle tesi liberali), ma dovettero, infine, cedere. Il 29 luglio rassegn\u00f2 le dimissioni. Il successivo 2 agosto il Re abdic\u00f2 a favore del nipote Enrico d'Artois, conte di Chambord e duca di Bordeaux, sotto la tutela del cugino Luigi Filippo d'Orl\u00e9ans.\nNel novembre-dicembre 1830 Polignac e tutti i ministri (prigionieri o contumaci) subirono il processo ai ministri di Carlo X, che port\u00f2 alla loro condanna (decisamente \"politica\", in assenza di legislazione rilevante): la Camera dei pari (largamente depurata da Luigi Filippo) li giudic\u00f2 colpevoli di aver abusato dello strumento dell'ordinanza ex-art. 14, nell'emettere le ordinanze che avevano scatenato la rivoluzione e provocato la seconda caduta dei Borbone.\nComposizione.\nPrimo ministro\nMinisteri.\nAffari esteri\nFinanze\nInterno\nCommercio e manifatture\nNon assegnato nel governo Polignac.\nPolizia generale\nAbolito per volont\u00e0 del governo Dessolles.\nGiustizia\nCulti\nNon assegnato nel governo Polignac.\nLavori pubblici\nGuerra\nMarina e colonie\nPubblica istruzione"}
{"id": "1211200", "revid": "52953", "url": "https://it.wikipedia.org/wiki?curid=1211200", "title": "Circondario del Berchtesgadener Land", "text": "Il circondario del Berchtesgadener Land \u00e8 uno dei circondari dello stato tedesco della Baviera.\nFa parte del distretto governativo dell'Alta Baviera."}
{"id": "1211203", "revid": "287204", "url": "https://it.wikipedia.org/wiki?curid=1211203", "title": "Installazione (arte)", "text": "Per installazione si intende un genere di arte visiva sviluppatosi in epoca postmoderna. L'installazione \u00e8 un'opera d'arte in genere tridimensionale; comprende \"media\", oggetti e forme espressive di qualsiasi tipo installati in un determinato ambiente. \u00c8 imparentata a forme di arte come la scultura e la Land art.\nCaratteristiche.\nUna delle caratteristiche principali per definire un'opera d'arte installativa \u00e8 il fatto che essa abbia come soggetto principale il fruitore. Tutto deve essere costruito per modificare o comunque sollecitare la percezione dello spettatore che diviene parte integrante del lavoro: parallelamente, \u00e8 essenziale l\"'ambiente\" nel quale l'opera \u00e8 integrata. Questa peculiarit\u00e0 distingue peraltro l'installazione dalla scultura.\nOrigini dell'installazione.\nLe origini dell'installazione possono essere ricercate in opere e considerazioni dell'arte moderna nel senso classico, dunque nei suoi sviluppi durante la prima met\u00e0 del XX secolo:\nLa tendenza, da parte di questi artisti, ad usare materiali deliberatamente poveri o quotidiani si riscontra ripetutamente anche nell'installazione.\nL'installazione oggi.\nI precursori dell'installazione sfociano poi, in epoca postmoderna, in forme di arte che chiamiamo oggi \"installazione\", termine in largo uso a partire circa dagli anni ottanta circa, anche se \u00e8 attestabile gi\u00e0 dalla fine degli anni sessanta.\nParallelamente al concetto di \"arte\", anche quello di \"installazione\" \u00e8 soggetto ad una progressiva estensione e il termine arriva a includere tipologie sempre pi\u00f9 disparate: ad esempio, l'installazione esiste ormai anche come arte concepita con il computer e con la rete o il video; nell'ultimo caso, si usa apputo il nome di video installazione. Questa eterogeneit\u00e0 \u00e8 dovuta alla natura concettuale e astratta dell'opera, la quale non \u00e8 legata ad una particolare forma di tecnica o materiale, ma piuttosto a quello di installare un qualcosa in un determinato ambiente.\nUna delle pratiche pi\u00f9 identificative dell'installazione dagli anni 2000 in poi \u00e8 da considerarsi quella legata al concetto di site-specific, ossia la produzione di opere in cui la relazione col contesto architettonico \u00e8 strutturale ed essenziale. Tuttavia, si possono concepire anche delle installazioni smontabili per rendere possibile la sistemazione in una sede non precisata, creando quindi una rottura con il concetto di installare qualcosa in un determinato ambiente.\nIn tempi pi\u00f9 recenti si sono diffuse le installazioni su alberi: artisti come Yoko Ono appendono i loro elaborati ai rami degli alberi ed invitano il pubblico a contribuire all'arricchimento dell'installazione. Notevole \u00e8 inoltre il contributo fornito dagli artisti che creano installazioni di luce\nLavori di prestigio vengono oggi regolarmente esposti alla Biennale di Venezia, alla documenta di Kassel e alla Tate Modern di Londra."}
{"id": "1211205", "revid": "339392", "url": "https://it.wikipedia.org/wiki?curid=1211205", "title": "Shrewsbury Town", "text": ""}
{"id": "1211208", "revid": "339392", "url": "https://it.wikipedia.org/wiki?curid=1211208", "title": "Shrewsbury A.C.F.", "text": ""}
{"id": "1211212", "revid": "767487", "url": "https://it.wikipedia.org/wiki?curid=1211212", "title": "Hamoukar", "text": "Hamoukar (in arabo \u062d\u0645\u0648\u0642\u0627\u0631) \u00e8 un tell ed un grande sito archeologico collocato nella Jazira, nella parte nordorientale della Siria, al confine con l'Iraq. Molto probabilmente si tratta del luogo dove \u00e8 avvenuta la pi\u00f9 antica battaglia della storia.\nGli scavi sono stati condotti da un gruppo siriano e americano coordinato dall'Oriental Institute e dalla University of Chicago dal 1999"}
{"id": "1211219", "revid": "729019", "url": "https://it.wikipedia.org/wiki?curid=1211219", "title": "Patty Peage", "text": "Biografia.\nAttrice bruna dagli occhi verdi, \u00e8 apparsa dal 1999 sui principali siti internet di settore americani (Brazzers, Naughty America e Reality Kings) in foto dall'alto tasso erotico. La sua notoriet\u00e0 per\u00f2, \u00e8 arrivata in Italia dove viene scritturata dalla M.G.R. Communications, lavorando spesso in questo periodo, con il regista Steve Morelli. Come gran parte delle attrici pornografiche ha utilizzato altri svariati pseudonimi. Ha chiuso la carriera nel 2001, allontandosi dall'industria dei film per adulti in modo definitivo."}
{"id": "1211232", "revid": "110157", "url": "https://it.wikipedia.org/wiki?curid=1211232", "title": "Circondario di Nuova Ulma", "text": "Il circondario di Nuova Ulma \u00e8 uno dei circondari dello stato tedesco della Baviera.\nFa parte del distretto governativo della Svevia."}
{"id": "1211233", "revid": "125672271", "url": "https://it.wikipedia.org/wiki?curid=1211233", "title": "Technics SL-1200", "text": "I Technics SL-1200 costituiscono una serie di giradischi fabbricati dall'ottobre del 1972 al 2010 e dal 2016 dal gruppo Matsushita (diventato nel 2010 Panasonic Corporation) sotto il marchio Technics. Originariamente lanciato come giradischi di alta fedelt\u00e0 per il mercato audiofilo, venne ben presto adottato dai disc jockey di radio e discoteche. Gi\u00e0 dalla sua uscita sul mercato, l\"'SL-1200\" ed in seguito i suoi successori divennero \"i\" giradischi per eccellenza per il DJing e lo scratch. La successiva edizione, uscita nel 1979 e denominata \"MK2\", introdusse notevoli novit\u00e0, in particolar modo al motore ed all'imballo. Dal 1972 ne sono state vendute pi\u00f9 di tre milioni di unit\u00e0; sono considerati tra i giradischi pi\u00f9 duraturi ed affidabili mai prodotti: molti modelli prodotti negli anni settanta vengono ancora utilizzati. I rapper sono soliti chiamarli \"1200\" o \"Technics\".\nSL-1200MK2 e SL-1210MK2 (1979).\nRilasciato nell'estate del 1979, \u00e8 disponibile nella colorazione argento e nero opaco (solo inizialmente). Technics ha migliorato il motore e la resistenza agli urti e ha cambiato il controllo del pitch. Successivamente \u00e8 diventato il modello base della gamma e la cui produzione \u00e8 continuata fino al 2010, chiusura del marchio Technics. La versione per il mercato internazionale del SL-1200MK2 include uno switch per il voltaggio sotto il piatto. L'altro modello \u00e8 caratterizzato da una rifinitura nera satinata ma con le stesse funzione del SL-1200MK2, anche se i circuiti interni sono stati rivisti per usare una minore diversit\u00e0 di condensatori e resistori.\nSL-1200MK5 e SL-1210M5G (2004).\nIl 1\u00ba novembre 2004 vengono lanciati sul mercato l'SL-1200MK5 e l'SL-1210M5G. Il primo introduce alcune migliorie, come l'antiskating, che passa da 0 ~ 3 grammi-forza (0 ~ 30 mN) a 0 ~ 6 grammi-forza (0 ~ 60 mN) o come il LED al posto della vecchia lampada traccia-bordo; il secondo \u00e8 invece una versione speciale creata appositamente per celebrare i 35 anni dell'SL-1200.\nSi differenzia dal primo per la possibilit\u00e0 di cambiare il pitch da \u00b18% a \u00b116%,insieme al fatto che la lettura del pitch avviene in digitale; figura anche dei LED di colore blu per il bordo-traccia e per l'indicatore del valore del pitch, braccio verniciato grigio titanio con aggiunta di contrappeso supplementare.\nCon questa occasione \u00e8 stato pubblicato un libro specifico edito dalla Technics con tiratura per tutto il mondo di 1000 copie.\nSL-1200MK6 (2009).\nIn occasione del 40\u00ba anno di produzione \u00e8 stata fatta una nuova versione celebrativa.\nMolto simile alla serie \"MK5\", si differenzia solo per le seguenti caratteristiche:\nAltri modelli.\nAppartenenti alla famiglia degli SL-1200 ci sono anche:\nDei modelli 1200 esiste la variante 1210 che si riferisce a giradischi identici in tutto e per tutto ai 1200 eccetto che per il colore: anzich\u00e9 argento, il 1210 \u00e8 color antracite opaco.\nFa eccezione l'SL-1210M5G, prodotto esclusivamente in color antracite lucido.\nUn prototipo mai andato in produzione fu il giradischi SL-700 dedicato solo ed esclusivamente ai vinili 45 giri 7\".\nFine della produzione.\nAd ottobre 2010 Panasonic, detentore del marchio \"Technics\", annuncia la fine della produzione di giradischi analogici.\nIl ritorno.\nDurante l'IFA 2014, una fiera annuale tenuta nei primi giorni di settembre nella quale le aziende presentano le loro novit\u00e0 produttive, Panasonic ha annunciato il restyling del marchio Technics, con la rimessa in produzione di molti apparecchi audio Hi-Fi, tra cui un nuovo giradischi identico al Technics SP-10 del 1982.\nDue anni dopo, in occasione del Bristol Show 2016, Panasonic ha presentato un nuovo modello di giradischi, il Technics SL-1200G, esteticamente simile ai precedenti modelli, ma basato su un progetto completamente nuovo, riprendendo la produzione di giradischi analogici dopo 6 anni. Il nuovo modello \u00e8 progettato per avere prestazioni superiori rispetto a tutti gli altri della famiglia; dato l'elevato costo (circa 3500 euro) attribuito dalla casa all'intera riprogettazione, ne viene preannunciata una variante ad una cifra pi\u00f9 abbordabile.\nL'uscita del SL-1200G \u00e8 preceduta di alcuni mesi dal modello SL-1200GAE, un'edizione limitata (in occasione del cinquantesimo anniversario del marchio) prodotta in sole 1200 unit\u00e0 e che differisce dal 1200G solamente per alcune rifiniture e per la targhetta applicata sulla scocca accanto al logo Technics, riportante il numero seriale.\nIl prezzo ufficiale risulta poco differente da quello del modello 1200G, ma i pochissimi esemplari prodotti vengono immediatamente esauriti.\nAd aprile 2017 l'atteso modello pi\u00f9 economico, denominato 1200GR, viene ufficialmente immesso sul mercato. \u00c8 dotato delle stesse caratteristiche progettuali principali del modello 1200G; tuttavia alcune differenze ne permettono la vendita ad un prezzo inferiore. Ne sono esempio il motore non a doppio ma a singolo rotore e il braccetto in alluminio e non in lega di magnesio.\nSL-1200MK7 (2019).\nLa Panasonic il 7 gennaio 2019 al CES di Las Vegas ha annunciato l'uscita del nuovo modello \"MK7.\"\nMotore, piatto e chassis sono derivati dalla versione GR del 2017, ma il look \u00e8 \"total black\": per la prima volta anche il braccio \u00e8 in nero opaco, cos\u00ec come tutto il resto del giradischi. \nOltre a questo le principali caratteristiche sono:\nLa commercializzazione in Italia del nuovo modello \u00e8 prevista per giugno 2019.\nNel 2020 \u00e8 stata presentata la serie SL1210 GAE ( black) limitata inizialmente a 700 esemplari per poi essere estesa a 1210 pezzi per la grande richiesta.\nNel settembre 2020, per celebrare la collaborazione che vede Technics come partner ufficiale internazionale della Red Bull BC One (la pi\u00f9 grande competizione mondiale di breakdance), viene immesso sul mercato il modello SL-1210 MK7R, un'edizione limitata a 4.000 unit\u00e0. \nDisponibile nella sola versione black, presenta tutte le caratteristiche estetiche e tecniche del 1210 MK7 con le sole seguenti differenze: \nbraccio color oro, shell portatestina colore \"rosso Red Bull\", logo BC One sulla scocca serigrafato accanto al nome del modello, tappetino con design \nBC One. \nIl prezzo di listino ufficiale \u00e8 in linea con il modello MK7.\nNel 2021 esce il modello 1200 MK7 silver edition."}
{"id": "1211236", "revid": "1543377", "url": "https://it.wikipedia.org/wiki?curid=1211236", "title": "The Kids Are Alright (singolo The Who)", "text": "The Kids Are Alright \u00e8 un brano musicale scritto da Pete Townshend degli Who. E' contenuta come settima traccia nel loro album d'esordio \"My Generation\" del 1965. Venne pubblicato nel 1966 come sesto singolo nel Regno Unito e, in USA, con un diverso lato B. Nel 1979 divenne il titolo di un documentario sulla band. \nIl brano.\nLa canzone contiene una progressione standard basata sugli accordi costruiti sui gradi I-IV-V in tonalit\u00e0 di Re, mentre il ritornello usa una progressione del tipo II-V-IV-I-II. Townshend dichiar\u00f2 di aver sentito una melodia di Henry Purcell e di averla riarrangiata e armonizzata per il ritornello della canzone.\nIl brano venne pubblicato su singolo sei mesi dopo la sua inclusione sull'album, prima negli Stati Uniti, e il mese successivo in Gran Bretagna. Sebbene non sia stata all'epoca un successo clamoroso (raggiunse la posizione n. 41 nel Regno Unito e la n. 85 in USA), .\nTracce.\nEdizione UK.\nLato A\nLato B\nEdizione USA.\n(Decca Records, 31988) Luglio 1966\nLato A\nLato B\nCover.\nLa canzone \u00e8 stata pi\u00f9 volte reinterpretata da gruppi come i Goldfinger, Eddie and The Hot Rods, Dropkick Murphys, Green Day e Pearl Jam."}
{"id": "1211237", "revid": "9617429", "url": "https://it.wikipedia.org/wiki?curid=1211237", "title": "Patty Page", "text": ""}
{"id": "1211246", "revid": "1494169", "url": "https://it.wikipedia.org/wiki?curid=1211246", "title": "Alessio Comneno", "text": ""}
{"id": "1211249", "revid": "1652635", "url": "https://it.wikipedia.org/wiki?curid=1211249", "title": "The Fantastic Four (film)", "text": "The Fantastic Four \u00e8 un film inedito diretto da Oley Sassone. \u00c8 un film di supereroi indipendente con protagonista il team dei Fantastici Quattro, creato per i fumetti Marvel Comics da Stan Lee e Jack Kirby. La distribuzione del film venne inizialmente annunciata per il 4 settembre 1993, poi posticipata al 19 gennaio 1994 (e questo \u00e8 l'anno che compare nei titoli di coda), ma esso non venne mai distribuito ufficialmente.\nTrama.\nReed Richards e Victor von Doom sono due giovani studenti universitari di fisica che lavorano assieme ad un acceleratore di particelle, sfruttano l'opportunit\u00e0 di una cometa di passaggio per provare un esperimento; tuttavia, l'esperimento va storto, lasciando Victor orribilmente segnato, che viene creduto morto. Susan e Johnny Storm sono due bambini che vivono con la loro madre, che ha una pensione dove vive Reed. Ben Grimm \u00e8 un amico di famiglia e un compagno di college di Reed.\nPassati dieci anni Richards \u00e8 un affermato scienziato che lavora ancora all'acceleratore: la soluzione per il suo funzionamento sembra essere una maggiore energia che deve essere necessariamente tratta da una cometa. Grazie a una composizione di natura adamantina viene alimentata una navicella spaziale che porta Richards assieme all'amico Ben Grimm e i fratelli Susan e Johnny Storm nello spazio alla ricerca della fonte di energia necessaria per l'alimentatore. Avviene per\u00f2 un incidente: il diamante originale \u00e8 stato rubato e sostituito con un falso dal Gioielliere, un mostruoso e avido personaggio amante delle pietre preziose, causando l'incidente allo shuttle che espone i quattro all'energia della cometa e li fa precipitare, incolumi, sulla Terra.\nI quattro scoprono i loro superpoteri quando una squadra delle forze dell'ordine li conduce in un laboratorio per studiarli: la struttura corporea di Reed \u00e8 diventata elastica, Susan pu\u00f2 diventare invisibile, Johnny pu\u00f2 generare fuoco su richiesta e Ben si \u00e8 trasformato in una creatura con pelle simile alla pietra : la cosa. Successivamente vengono catturati dagli uomini di Victor, che si fingono marines, i quattro sono precipitati a Latveria, il regno di von Doom ormai divenuto Dottor Destino, dal quale fuggono facilmente. Tornati a New York, si raggruppano nel Baxter Building Ben Grimm - trasformato nella Cosa, abbandona il gruppo a causa delle sue orribili sembianze, che non gli permettono di vivere una vita normale. Vagabondando per la citt\u00e0 incontra un gruppo di morloch che lo convincono ad unirsi alla banda del Gioielliere, composta da \"freaks\". Qui giunto trova nel covo Alicia Masters, una giovane scultrice non vedente, con la quale aveva avuto un rapido incontro prima della trasformazione, sufficiente a far capire ai due di provare del sentimento l'uno verso l'altra.\nVictor aveva bisogno del diamante necessario per catturare i poteri della cometa. Il gioielliere avrebbe poi consegnato il vero diamante all'artista cieca Alicia Masters, anch'essa rapita da scagnozzi senza fissa dimora che lavoravano per il gioielliere. Il gioielliere vuole che Alicia sia la sua sposa, con il diamante come regalo per il suo matrimonio. Tuttavia, Doom e i suoi scagnozzi individuano la tana del gioielliere. Gli scagnozzi di Doom prima cercano di fare un patto con lui, senza successo. Doom, scontento, afferra il diamante e minaccia di uccidere Alicia, dopo di che Ben entra nella stanza, e qui riassume la sua forma umana. Inseguito da Doom, Ben corre lungo le strade della citt\u00e0, frustrato per la sua impotenza. In qualche modo ritorna alla Cosa.\nSegue uno scontro a fuoco tra Doom e gli uomini del gioielliere. Doom prende il diamante per alimentare un cannone laser che distrugger\u00e0 New York City. Ben ritorna dai suoi amici; ormai, Reed ha capito che Doom \u00e8 in realt\u00e0 Victor. Comprendendo che sono gli unici che possono fermare Doom, indossano dei costumi e ritornano nel castello di Doom. L\u00ec, i Fantastici Quattro combattono una serie di militari di Doom. Reed ha uno scontro finale con Doom, che termina con Doom che si suicida presumibilmente, anche se dopo essere caduto nella nebbia, il suo guanto, rimasto sul balcone, inizia a muoversi. Johnny diventa la torcia umana per stare tra il colpo del cannone laser e la citt\u00e0, spingendo il raggio nello spazio. Ben libera Alicia e finalmente si presenta a lei. Sente la superficie rocciosa del suo viso, ma non \u00e8 turbata dal suo aspetto alterato. Successivamente, i Quattro si dedicano alla lotta contro il male.\nIl film termina con Reed e Susan che si sposano.\nProduzione.\nNel 1983 il produttore tedesco Bernd Eichinger ebbe un incontro con Stan Lee a Los Angeles, per valutare la possibilit\u00e0 di realizzare un film ispirato al suo fumetto dei \"Fantastici 4\", anche se i diritti per tutti i personaggi si sarebbero liberati solo tre anni dopo: i diritti relativi allo sfruttamento della Torcia Umana infatti appartenevano alla Universal Studios fin dal 1977 (motivo per cui il personaggio non compariva neppure nel cartone animato di fine anni '70 della NBC). Nel 1986, rientrata la Marvel in possesso dei diritti su tutti i personaggi, la casa di produzione di Eichinger, la Neue Constantin (una delle principali case di produzione tedesche), acquis\u00ec i diritti per realizzare un film sul supergruppo per una cifra \"non enorme\", che voci di corridoio volevano essere di circa 250.000 dollari.\nAcquisiti i diritti Eichinger cerc\u00f2 finanziatori per il film fino a quasi la loro scadenza, prevista per il 31 dicembre 1992. L'impresa si rivel\u00f2 ardua per via del costo eccessivo degli effetti speciali che un film di supereroi avrebbe comportato, dell'ordine delle decine di milioni di dollari (secondo quanto riferito a posteriori da Roger Corman, Bernd Eichinger idealmente cercava un finanziamento da 40 milioni di dollari). Warner Bros. e Columbia Pictures mostrarono interesse nel progetto, ma senza che questo si concretizzasse in un'offerta reale. Se da una parte la DC Comics aveva dimostrato, con la serie di film su Superman degli anni 70/80 e il Batman del 1989, che i film di supereroi potevano rivelarsi dei grandi successi al botteghino, dall'altra nessun personaggio della Marvel Comics era fino a quel momento riuscito a emulare simili risultati, ed anche i progetti cinematografici per altri personaggi di cui la Casa delle Idee aveva ceduto i diritti in quel periodo (come l'Uomo Ragno) si trovavano in una sorta di limbo.\nCon l'avvicinarsi della scadenza dei diritti Eichinger decise di realizzare il film (il contratto con la Marvel prevedeva il rinnovo solo se avesse iniziato le riprese prima della scadenza), non un \"blockbuster\" come aveva tentato in un primo tempo, ma un prodotto realizzato in economia. Contatt\u00f2 quindi Roger Corman, noto regista e produttore statunitense specializzato in produzioni a basso costo, a cui propose la realizzazione del film con un budget di 1.400.000 dollari, con il vincolo di iniziare i lavori a fine anno, prima della scadenza dei diritti, in modo da poter chiedere poi il rinnovo degli stessi. La regia venne affidata al regista di videoclip (ma con alcune esperienze in campo cinematografico e televisivo) Oley Sassone, gli effetti speciali vennero affidati alla societ\u00e0 californiana \"Mr. Film\", al tempo pioniera dell'animazione al computer, mentre John Vulich e Everett Burrel, della \"Optic Nerve\", realizzarono i costumi.\nGli attori protagonisti furono Alex Hyde-White nel ruolo di Mister Fantastic/Reed Richards, Jay Underwood in quelli della Torcia Umana/Johnny Storm, l'attrice televisiva ed ex Miss Nebraska Rebecca Staab in quelli della Donna invisibile/Susan \"Sue\" Storm (al suo primo ruolo da protagonista in una produzione destinata al grande schermo) e Carl Ciarfalio nel ruolo della Cosa (mentre l'ex giocatore dei Dallas Cowboys Michael Bailey Smith ne interpreta la controparte umana, Ben Grimm). Il film presentava anche il personaggio del Dottor Destino, interpretato da Joseph Culp, anch'egli al suo primo ruolo cinematografico di una certa importanza, e del \"Gioielliere\", quest'ultimo vagamente ispirato all'Uomo Talpa, interpretato da Ian Trigger.\nLe riprese durarono 21 giorni, a cavallo tra il dicembre 1992 ed il gennaio 1993, con turni lavorativi anche di 12 ore consecutive, periodo in cui Lee visit\u00f2 diverse volte il set. Terminate queste inizi\u00f2 un lento lavoro di post produzione, che si protrasse per diversi mesi. Gli autori delle musiche, David ed Eric Wurst, finanziarono in parte (6.000 dollari) la registrazione delle stesse, effettuate dall'orchestra della Capitol Records.\nPromozione.\nIl trailer del film venne distribuito insieme a \"Carnosaur - La distruzione\", prodotto dallo stesso Corman, nella primavera del 1993. Terminate le riprese del film il cast inizi\u00f2 un tour promozionale, con la presentazione di spezzoni di film e sessioni di autografi, toccando anche la San Diego Comic-Con International, e ottenendo la copertina della rivista \"Film Threat\".\nDistribuzione mancata.\nLa prima del film venne inizialmente annunciata per il weekend precedente il Labor Day (ovvero sabato 4 settembre 1993), per poi essere posticipata al 19 gennaio 1994, presso il Mall of America di Minneapolis.\nPoco prima di Natale, inaspettatamente per il cast, venne annunciato che il film non sarebbe stato distribuito. All'annuncio della cancellazione della distribuzione si sparse la voce secondo cui il film era solo un \"ashcan copy\", un artefatto realizzato esclusivamente per mantenere i diritti legali sui personaggi. Nonostante ufficialmente non esistessero pi\u00f9 copie del film, dopo alcuni anni delle sue riproduzioni, ovviamente non autorizzate, iniziarono a circolare nell'ambito della pirateria home video prima, e del file sharing poi, rendendo quindi pubblico il contenuto del film.\nSassone ha affermato di aver avuto la notizia della mancata distribuzione direttamente da Eichinger e di aver avuto l'impressione che il produttore tedesco originariamente si aspettasse un prodotto pi\u00f9 scadente rispetto a quanto poi invece realizzato. Secondo il regista \u00e8 possibile che la Neue Constantin, dopo la fine delle riprese (che di per s\u00e9 bastavano per il rinnovo dei diritti), non abbia poi seguito i vari passaggi della postproduzione e non fosse al corrente del, comunque lento, avanzamento di questa che aveva portato al compimento del film.\nNel 2002, con le copie pirata ormai in circolazione da alcuni anni, Stan Lee, nel documentario Stan Lee's Mutants, Monsters &amp; Marvels, afferm\u00f2 che il film era stato pensato fin dall'inizio da Eichinger per non essere mai distribuito, ma lo stesso ne aveva tenuto all'oscuro tutto il cast, compresi il produttore Corman ed il regista Sassone, che invece si erano impegnati al meglio per realizzarlo.\nSia Corman sia Eichinger daranno in seguito versioni differenti da quella di Lee, il primo evidenziando anche i notevoli costi e gli impegni sostenuti per il tour promozionale, decisamente eccessivi per un film che non si sarebbe voluto far uscire. Corman vender\u00e0 la pellicola, comunque con profitto, a Eichinger (grazie a una clausola contrattuale, che permetteva l'acquisto da parte del produttore tedesco della stessa, fino a 90 giorni dal termine della produzione), il quale, come si scoprir\u00e0 solo nel 2003 (durante una conferenza stampa relativa al film \"Spider-Man\"), l'avrebbe poi subito ceduta per alcuni milioni di dollari ad Avi Arad, da pochi mesi tra gli amministratori della Marvel Entertainment. Secondo Eichinger, Arad aveva intenzione di distruggere la copia del film, probabilmente temendo che una produzione a basso costo su un brand cos\u00ec importante avrebbe potuto affossare tutti i futuri progetti cinematografici basati sulle propriet\u00e0 della casa editrice.\nLa volont\u00e0 di rimandare la realizzazione del film definitivo destinato alla distribuzione internazionale fu probabilmente anche influenzata dalla massiccia quantit\u00e0 di effetti speciali di cui il film necessitava e dalla consapevolezza che gli effetti digitali dell'industria cinematografica erano in quegli anni in una fase di rapida evoluzione.\nNel 1994 lo stesso Eichinger, che aveva mantenuto i diritti, propose a Chris Columbus, reduce dai successi di \"Mamma, ho perso l'aereo\" e \"Mrs. Doubtfire - Mammo per sempre\", di realizzare un nuovo film sul gruppo, con un budget di 40 milioni di dollari, ma, dopo aver dato il via alla preproduzione nel 1996, questo progetto fin\u00ec arenato.\nCritica.\nNel sito di aggregazione di recensioni Rotten Tomatoes, il film ha un punteggio di approvazione del 27%, basato su 11 recensioni, con un voto medio di 4,4 / 10.\nSecondo il giornalista di \"Esquire\" Barry Thompson il film, seppur ricco di difetti negli economici effetti speciali e a volte teatralmente eccessivo, \u00e8 al di sopra dei seguenti \"I Fantastici 4\" e \"I Fantastici 4 e Silver Surfer\". \nNel novembre del 1998 il periodico \"Wizard Magazine\" lo inseriva tra le ultime posizioni della sua classifica dei \"50 Top Comic Movies of All Time (...and Some So Bad You've Just Got to See Them)\", ma in una posizione superiore a \"Batman &amp; Robin\", \"Steel\", \"Red Sonja\" e \"Virus\", tutti realizzati con budget nettamente superiori e regolarmente distribuiti nei cinema, ma con recensioni negative.\nSecondo Screen Rant il film \u00e8 \"\"un prodotto scadente frutto della sua epoca e delle sue circostanze\", ma realizzato con \"sincerit\u00e0 e un fascino innocente\"\"."}
{"id": "1211251", "revid": "31176", "url": "https://it.wikipedia.org/wiki?curid=1211251", "title": "Italia 90", "text": ""}
{"id": "1211253", "revid": "515394", "url": "https://it.wikipedia.org/wiki?curid=1211253", "title": "Maestro dei Mesi", "text": "Si tratta di un seguace di Benedetto Antelami attivo almeno tra il 1220 e il 1230, al quale \u00e8 stata attribuita anche la lunetta con il \"Sogno e Adorazione dei Magi\" nella chiesa di San Mercuriale di Forl\u00ec.\nLa Porta dei Mesi.\nNel ciclo dei mesi, realizzato intorno al 1225-30, scolp\u00ec dodici figure con i lavori agricoli stagionali o altri soggetti ispirati all'analogo ciclo di Antelami e bottega presso il Battistero di Parma. Nella sua opera egli per\u00f2 si discosta in alcune caratteristiche dal maestro riuscendo anche a superarlo.\nUno dei punti di forza delle sue opere \u00e8 l'estrema verosimiglianza e attenzione alla resa dei dettagli. Per esempio nel \"Settembre\" \u00e8 raffigurato un contadino occupato nella vendemmia: incredibilmente realistica \u00e8 la vite, ma il cesto di vimini arriva al vero e proprio virtuosismo, assieme ad altri dettagli raffinati come la cuffia del contadino che lascia intuire la forma delle orecchie. L'atmosfera di concentrazione solenne testimonia come il lavoro venisse ormai visto come azione nobilitante e salvifica, opposta all'interpretazione derivata dalla \"Genesi\" del lavoro manuale come maledizione divina.\nUn altro mese interessante \u00e8 quello di \"Gennaio\", dove l'avvicendamento dell'anno vecchio e nuovo \u00e8 rappresentato recuperando la personificazione antica con Giano bifronte, una vera e propria citazione di opere classiche. Quindi in questo artista si ritrovano gi\u00e0 le due caratteristiche tipiche della scultura gotica italiana, ovvero il naturalismo ed il classicismo."}
{"id": "1211256", "revid": "6923", "url": "https://it.wikipedia.org/wiki?curid=1211256", "title": "Porchiano del Monte", "text": "Porchiano del Monte \u00e8 una frazione del comune di Amelia (TR).\nSi trova arroccato su una collina, ad un'altezza di 463 , ed \u00e8 popolato da 467 abitanti (dati Istat, 2019).\nStoria.\nViene citato in alcuni archivi risalenti al Medioevo come \"Castrum Fortiani\", una sorta di castello di difesa posto sulla valle del Tevere.\nInizialmente oggetto di disputa tra le citt\u00e0 di Amelia, Todi ed Alviano, solo nel 1317 pass\u00f2 ad Amelia, dopo essere stato attaccato ed occupato diverse volte dai castelli vicini.\nNella prima met\u00e0 del Trecento, dalla famiglia dei nobili Bufalari di Castel Porchiano, nacquero i beati Giovanni e Lucia.\nNel 1497 si dot\u00f2 di uno statuto, e dunque godette di una certa indipendenza.\nComune autonomo denominato fino al 1863 Porchiano, fu accorpato nel 1876 dall'attuale comune che all'epoca faceva parte della provincia di Perugia.\nEconomia e manifestazioni.\nVi si trovano alcuni esperti artigiani nella tessitura e nel ricamo.\nPorchiano \u00e8 sede di una comunanza agraria, nota con il nome di \"Dominio Collettivo di Porchiano del Monte\".\nVi opera inoltre un centro di riabilitazione per disabili.\nIl 18 febbraio vi si celebra la festa del santo Simeone I di Gerusalemme, protettore del paese, mentre il 24 luglio si celebra Santa Cristina, co-protettrice.\nAd agosto vi si svolge la \"sagra della panzanella\"."}
{"id": "1211257", "revid": "36426", "url": "https://it.wikipedia.org/wiki?curid=1211257", "title": "Maestro dei mesi del Duomo di Ferrara", "text": ""}
{"id": "1211258", "revid": "36426", "url": "https://it.wikipedia.org/wiki?curid=1211258", "title": "Abbazia di San Mercuriale di Forl\u00ec", "text": ""}
{"id": "1211259", "revid": "36426", "url": "https://it.wikipedia.org/wiki?curid=1211259", "title": "Chiesa di San Mercuriale", "text": ""}
{"id": "1211263", "revid": "287204", "url": "https://it.wikipedia.org/wiki?curid=1211263", "title": "Funzione di massa iniziale", "text": "La funzione di massa iniziale (initial mass function o IMF, in lingua inglese) \u00e8 una funzione empirica che descrive la distribuzione delle masse di una popolazione di stelle di recente generazione in base alla loro teorica massa iniziale al momento della formazione; essa restituisce il numero di stelle di massa formula_1 per parsec cubo. \u00c8 possibile ricavarla utilizzando la funzione di luminosit\u00e0 attuale e la relazione tra la massa delle stelle e la loro luminosit\u00e0.\nForma dell'IMF.\nNel 1955 l'astronomo statunitense Edwin Salpeter determin\u00f2 la forma funzionale dell'IMF per stelle di massa maggiore del sole, come segue:\nformula_2\ndove formula_3 \u00e8 il numero di stelle di massa formula_1.\nQuesta formulazione \u00e8 chiamata \"Funzione di Salpeter\" e mostra che il numero di stelle in un dato intervallo di masse decresce rapidamente al crescere della massa.\nSono state ricavate altre forme dell'IMF, come quella di Scalo o quella di Chabrier.\nBench\u00e9 oggi l'IMF sia nota con pi\u00f9 precisione rispetto alle stime di Salpeter, non \u00e8 tuttora chiaro se vi siano significative deviazioni dall'andamento descritto, nei regimi di masse pi\u00f9 piccole. Un altro campo di interesse \u00e8 l'universalit\u00e0 dell'IMF, ovvero la sua indipendenza dalle condizioni iniziali, come ad esempio campi magnetici, rotazione e metallicit\u00e0 della nube protostellare. \nDati di osservazione riguardanti la formazione stellare confermano che le diverse teorie dei vari tipi di IMF vengono accomunate dal fatto che le stelle abbiano origine da gruppi densi, o frammenti di protostelle pi\u00f9 massicci delle stesse stelle che infine nasceranno; e questo fatto suggerisce l'idea che l'origine delle masse stellari siano dipendenti dalle distribuzioni di massa degli stessi gruppi densi e dalla loro efficienza nel formare una stella o gruppi di stelle.\nUltimamente indagini spettroscopiche di nubi molecolari hanno portato all'identificazione dei gruppi nelle nubi stesse, cos\u00ec da dare la possibilit\u00e0 di stabilire la loro distribuzione di massa su un vasto intervallo di densit\u00e0 e di spazio. Lo studio di ogni nube ha portato alla conclusione che la distribuzione di massa \u00e8 molto simile ovunque, perci\u00f2 questa teoria pu\u00f2 essere presa come valenza universale. \nOsservazioni effettuate nel 2018 con il radiotelescopio ALMA in una regione a 18.000 anni luce dalla terra hanno per\u00f2 evidenziato che la distribuzione trovata sembra essere discordante con tale \"legge\". \nAll'interno di ogni ammasso i processi evolutivi e dinamici alterano la distribuzione delle masse; il numero di stelle, in ogni intervallo di massa, diminuisce rapidamente con l'aumento della massa stessa."}
{"id": "1211265", "revid": "28057", "url": "https://it.wikipedia.org/wiki?curid=1211265", "title": "Limburg an der Lahn", "text": "Limburg an der Lahn (ufficialmente: \"Limburg a. d. Lahn\") \u00e8 una citt\u00e0 situata nel \"Land\" dell'Assia, in Germania.\nCapoluogo e centro principale del circondario (\"Landkreis\") di Limburg-Weilburg (targa LM), Limburg \u00e8 sede di una diocesi cattolica.\nStoria.\nOrigini.\nScavi archeologici condotti nel 2012 in occasione della costruzione del nuovo viadotto autostradale \"Lahntalbr\u00fccke Limburg\" hanno portato alla scoperta di un piccolo insediamento del neolitico. Infatti i frammenti di vasi ritrovati risalgono a circa 5000 anni fa.\nInoltre sono venuti alla luce resti di due accampamenti militari romani risalenti all'epoca dell'imperatore Augusto, con una superficie totale di 14 ettari. Fu una scoperta del tutto inaspettata, in questo luogo situato ben oltre il Limes germanico-retico.\nSul \"Domberg\" (\"Collina del Duomo\"), sorse verso il 500 a.C. un insediamento celtico, che aveva il suo centro nell'odierna piazza del Duomo.\nIn epoca merovingia, verso il 760, sulle alture del Domberg, sorsero i primi edifici che compongono il castello, a protezione di un guado sul fiume Lahn. Nei decenni successivi, attorno al nucleo fortificato, fu costruita la citt\u00e0.\nL'ascesa medievale.\nLimburg apparve per la prima volta nei documenti nel 910 con il nome di \"Lintpurc\", quando Ludovico IV il Fanciullo concesse a Konrad Kurzbold una tenuta nella comunit\u00e0 in cui doveva erigere una chiesa. Konrad Kurzbold pose la prima pietra per la chiesa del monastero di San Giorgio, dove poi \u00e8 stato sepolto. Il villaggio assunse presto una crescente importanza sia grazie alla fondazione del monastero sia per la sua posizione lungo la nuova \"Via Publica\", importante strada voluta da Ludovico il Pio nell'839 per collegare le Fiandre (Bruxelles) alla Boemia (Praga) attraverso Colonia, Francoforte, W\u00fcrzburg, Norimberga e Ratisbona. Questa frequentata strada permise al luogo un vivace commercio. Nel 940 l'abbazia ottenne dei privilegi e il territorio pass\u00f2 sotto la protezione diretta di Ottone I di Sassonia.\nNel 1150-60 un ponte di legno venne costruito sulla Lahn, favorendo il traffico fra Colonia e Francoforte, e nel 1180 vi venne fondata la zecca. Nei primi anni del XIII secolo, il castello di Limburg venne costruito nella sua forma attuale; nel 1214 la comunit\u00e0 ottenne i diritti di citt\u00e0.\nNel 1220 essa pass\u00f2 in propriet\u00e0 dei Signori di Isenburg e dal 1227 inizi\u00f2 a riscuotere il dazio sul passaggio del ponte che increment\u00f2 notevolmente la ricchezza cittadina. Dal 1258 al 1406 i signori risiedettero in citt\u00e0 e cambiarono il loro nome in Limburg dando origine alla casata dei Limburg-Stirum. Imagina von Isenburg-Limburg divenne la moglie del re Adolfo di Nassau.\nResti delle mura di fortificazione a partire dagli anni 1130, poi ampliate nel 1230 e 1340 fino alla lunghezza odierna di circa un chilometro, testimoniano il rapido fiorire della citt\u00e0 nel Medioevo.\nLa classe dominante tra i borghesi medievali erano le ricche famiglie di mercanti, le cui case si trovavano a ridosso del castello e furono le prime ad esser state circondate dalle mura, nel 1130. L'area odierna del \"Ro\u00dfmarkt\" (\"Mercato dei cavalli\"), in cui vivevano molti semplici artigiani, venne portata all'interno delle fortificazioni solo con la seconda cinta muraria, nel 1230. A questi artigiani, a differenza dell'\u00e9lite mercantile, non venne accordato alcun diritto, n\u00e9 di partecipazione agli affari della citt\u00e0, n\u00e9 di inviare rappresentanti al consiglio comunale; essi per\u00f2 dovettero sopportare il principale onere finanziario della gestione della citt\u00e0. Solo nel 1458 vennero loro consentiti due rappresentanti al consiglio comunale.\nNel 1235 venne consacrata la nuova cattedrale, l'odierna, sul sito dell'antico monastero. Il 14 maggio 1289 un incendio devastante distrugge gran parte della citt\u00e0 interna, successivamente ricostruita. Una delle case costruite a quel tempo \u00e8 il R\u00f6mer 2-4-6, oggi una delle pi\u00f9 antiche case a graticcio della Germania. Nel 1315 il ponte sulla Lahn venne rifatto in pietra e ampliato. \nNel 1337 gli ebrei furono espulsi dalla citt\u00e0, per potervi ritornare solo nel 1341 per regio decreto.\nDeclino.\nNel 1344 una met\u00e0 della citt\u00e0 pass\u00f2 sotto il dominio dell'Elettorato di Treviri e nel 1420 vi pass\u00f2 interamente. Questo evento, insieme al grande incendio del 1342, alla peste nera nel 1349, 1356 e 1365, ma soprattutto all'ascesa dei principi-elettori, ha portato Limburg ad un graduale e inesorabile declino.\nSullo sfondo della guerra dei contadini tedeschi, anche a Limburgo verso il 1525 vi furono insurrezioni. Dopo che l'arcivescovo-elettore di Treviri Richard von Greiffenklau zu Vollrads richiese il bando di un predicatore luterano dalla citt\u00e0, un gruppo di cittadini non eleggibili al Consiglio consegn\u00f2 al Comune, il 24 maggio, un elenco con 30 punti di richieste. Si trattava principalmente di richieste di partecipazione finanziaria e rivendicazioni di pari trattamento nelle questioni fiscali, commerciali e edili con la classe mercantile. Nei giorni che seguirono, i negoziati tra il Consiglio e i cittadini ridussero la lista a 16 punti, probabilmente in seguito ulteriormente ridotti dall'elettore. Il 5 agosto, invece, l'arcivescovo ordin\u00f2 al consiglio di revocare tutte le concessioni ai cittadini. Inoltre decret\u00f2 il divieto di assemblea ed i cittadini non eleggibili vennero spogliati del loro diritto di inviare due rappresentanti in Consiglio.\nAnche a seguito di questo fatto, la Riforma ha portato dei conflitti in citt\u00e0, ma a causa dell'appartenenza all'elettorato di Treviri, Limburgo rimase cattolica. Tuttavia, il \"Wilhelmitenkloster\" (Monastero dei gugliemiti venne sciolto dopo la morte degli ultimi Priori nel 1568 e il convento francescano fu chiuso tra il 1577 e il 1582.\nDurante la Guerra dei Trent'anni, nel 1631 e nel 1635 Limburg fu saccheggiata e assediata dai soldati in ritirata, per la sua posizione strategica si trovava sui percorsi di ritirata. \nAnche nella Prima guerra di Coalizione del secolo successivo la citt\u00e0 non fu risparmiata.\nNel 1796 le forze francesi in ritirata stavano impedendo agli austriaci di attraversare la Lahn, e durante la cosiddetta \"Battaglia di Limburgo\", una parte della citt\u00e0 and\u00f2 a fuoco.\nStoria moderna.\nNel 1806 Limburg entr\u00f2 nel possesso del nuovo Ducato di Nassau. Nel 1818 la cinta muraria venne abbattuta e nel 1821 la citt\u00e0 fu elevata a sede vescovile cattolica, e a partire dal 1862, \u00e8 diventato un nodo ferroviario. Nel 1866 il Ducato di Nassau, e con essa Limburg, pass\u00f2 alla Prussia sulla scia della Guerra austro-prussiana. Dal 1886 divenne una sede distrettuale. \nNel 1892, i Pallottini si stabilirono in citt\u00e0.\nDurante la Prima guerra mondiale vi sorse un grande campo di prigionia. Molti membri irlandesi dell'esercito britannico vi furono internati fino alla fine della guerra. Vennero visitati dal leader irlandese repubblicano Roger Casement, nel tentativo di reclutare nuovi uomini per la sua \"Irish Brigade\", in vista della prossima rivolta irlandese.\nDal 1919 al 1923, Limburg (Lahn) era la \"capitale\" di uno stato di breve durata chiamato \"Freistaat Flaschenhals\" (Stato libero del Collo di bottiglia) perch\u00e9 era la citt\u00e0 pi\u00f9 vicina per la Repubblica di Weimar non occupata dagli alleati durante l'Occupazione della Renania.\nDurante la Seconda guerra mondiale, nei pressi di Limburg vi era lo Stalag XII-A.\nMonumenti e luoghi d'interesse.\nAntiche case.\nIl centro storico \u00e8 costellato di antiche case a graticcio costruite fra il XIII e il XIX secolo, ma per la maggior parte fra il XVI e il XVII secolo. Costituiscono la vera caratteristica della cittadina, rendendola uno dei borghi medievali pi\u00f9 caratteristici e meglio conservati della Germania. Nel 1972 venne intrapresa una grande opera di rinnovamento urbanistico e queste costruzioni vennero restaurate accuratamente. Particolarit\u00e0 di queste case medievali sono le cosiddette \"Hallenh\u00e4user\", \"Case a sala\", che presentano al pianterreno un grande salone in pietra.\nFra le case pi\u00f9 celebri si ricordano:\nSuddivisione amministrativa.\nLimburg si divide in 8 zone, corrispondenti all'area urbana, e a 7 frazioni (\"Stadtteil\"):\nAmministrazione.\nGemellaggi.\nLimburg \u00e8 gemellata con:"}
{"id": "1211269", "revid": "2519", "url": "https://it.wikipedia.org/wiki?curid=1211269", "title": "Elz (Lahn)", "text": ""}
{"id": "1211271", "revid": "2519", "url": "https://it.wikipedia.org/wiki?curid=1211271", "title": "Elbtal (Assia)", "text": ""}
{"id": "1211272", "revid": "77520614", "url": "https://it.wikipedia.org/wiki?curid=1211272", "title": "Aeroporto di Napoli", "text": ""}
{"id": "1211278", "revid": "648655", "url": "https://it.wikipedia.org/wiki?curid=1211278", "title": "Scultura gotica", "text": "La scultura gotica viene inquadrata nel periodo tra il XII e il XIV secolo circa.\nAnche in scultura gli artisti di epoca gotica si mossero a partire dalle conquiste del secolo precedente, l'epoca romanica, quali la ritrovata monumentalit\u00e0, l'attenzione per la figura umana, il recupero della plasticit\u00e0 e del senso del volume. Le innovazioni furono radicali e si pervenne dopo molti secoli ad una rappresentazione della figura umana finalmente realistica e aggraziata. Il ruolo della scultura rimase per\u00f2 quello che le era stato consegnato durante il periodo precedente, cio\u00e8 quello di ornamento dell'architettura, con una fruizione indipendente ancora inconcepibile. Importante rest\u00f2 anche la funzione didascalica con le cosiddette \"Bibbie di pietra\" che istruivano i fedeli analfabeti.\nGradualmente la disposizione delle sculture nella costruzione architettonica divenne pi\u00f9 complessa e scenografica. Gli episodi pi\u00f9 importanti di scultura furono, come in et\u00e0 romanica, i portali delle cattedrali, dove venivano rappresentati solitamente i personaggi dell'Antico Testamento e del Nuovo Testamento.\nUn fondamentale passaggio \u00e8 il fatto che nel periodo gotico le sculture iniziano a non essere pi\u00f9 inglobate integralmente nello spazio architettonico (sia lo stipite di un portale o un capitello...), ma iniziano ad affrancarsi venendo semplicemente addossate ai vari elementi portanti. Comparvero cos\u00ec le prime statue a tutto tondo, anche se inizialmente non erano apprezzabili indipendentemente e isolate. Pu\u00f2 darsi che fosse ancora latente il retaggio della lotta al paganesimo, che venerava statue a tutto tondo come divinit\u00e0, in ogni caso, fino al Rinascimento italiano, le statue furono sempre collocate a ridosso di pareti, entro nicchie, e sotto le architravi, come cariatidi e telamoni.\nI principali indirizzi nuovi verso i quali si mosse la scultura in epoca gotica furono il maggiore naturalismo, il timido recupero dei modelli classici, il gusto per i giochi lineari e lucenti.\nFrancia.\nLa scultura francese raggiunse il suo apogeo tra il 1150 e il 1250, per poi orientarsi verso raffigurazioni pi\u00f9 lineari, astratte ed aristocratiche.\nDa un punto di vista stilistico, i tratti innovativi della scultura gotica furono meno evidenti rispetto a quelli introdotti in architettura, ma non meno ricchi di conseguenze sugli sviluppi successivi della storia dell'arte.\nSe da una parte la figura si slancia notevolmente in lunghezza e il modellato vive di giochi totalmente nuovi come i virtuosistici e talvolta improbabili panneggi, dall'altro si torn\u00f2 a rappresentazioni plausibili del movimento corporeo, delle espressioni facciali, delle fisionomie individuali, con un'attenzione dell'artista al naturalismo mai conosciuta in epoche precedenti, che negli esempi migliori (come nel portale della Cattedrale di Reims, del 1250 circa, o nelle opere di Nicola Pisano) arriva ad essere accostabile alla ritrattistica romana. Ci\u00f2 \u00e8 tanto pi\u00f9 importante poich\u00e9 precede di alcuni decenni gli stessi raggiungimenti in campo pittorico.\nRispetto al classicismo comunque va rilevata una diversa inquietudine espressiva, una certa spigolosit\u00e0 delle forme e dei panneggi, un uso irrequieto degli effetti chiaroscurali.\nItalia.\nI fermenti classici risvegliati dagli artisti d'oltralpe, grazie al recupero del principio d'assialit\u00e0, nel frattempo per\u00f2 attecchirono in Italia, dove proprio a partire dalla seconda met\u00e0 del XIII secolo nacquero importanti scuole scultoree in Emilia, in Puglia e in Toscana.\nBenedetto Antelami.\nBenedetto Antelami \u00e8 considerato la figura al confine tra la scultura romanica e quella gotica, sia per datazione che per stile. Probabilmente ebbe modo di visitare i cantieri provenzali.\nLavor\u00f2 al complesso monumentale della Cattedrale di Parma almeno dal 1178, come figura nella lastra della \"Deposizione dalla croce\" proveniente da un pontile smembrato. In questo celebre pannello egli raffigur\u00f2 il momento nel quale il corpo di Cristo viene calato dalla croce, con un'iconografia originale, che mischiava scene tratte da pi\u00f9 episodi della passione, con una raffinata esecuzione ed un risultato nella modellazione dei corpi umani meno tozzo delle figure di Wiligelmo.\nRispetto al maestro modenese \u00e8 invece inferiore la dinamica della scena, con le figure ferme in pose espressive. L'impressione di spazialit\u00e0 data dai due piani sovrapposti sui quali sono posti i soldati che tirano a sorte le vesti \u00e8 il primo esempio del genere in Italia.\nNel 1180-1190 fu con la bottega a Fidenza dove decor\u00f2 la facciata del Duomo con vari rilievi, tra i quali spiccano le statue a tutto tondo dei due \"Profeti\" entro nicchie accanto al portale centrale: la ripresa della scultura a tutto tondo (sebbene in questo caso la collocazione architettonica non permetta allo spettatore di apprezzarne pi\u00f9 punti di vista) non ha precedenti sin dalla statuaria tardo-antica, n\u00e9 seguito fino a Donatello.\nIl suo capolavoro \u00e8 il Battistero di Parma (dal 1196), forse influenzato da quello pisano, dove le sculture creano un unico insieme sia all'interno che all'esterno, con un ciclo che si pu\u00f2 schematizzare nella trattazione della vita umana e della sua redenzione. Il migliore seguace dell'Antelami conosciuto \u00e8 il Maestro dei Mesi, che scolp\u00ec un ciclo di Mesi per il Duomo di Ferrara dove il realismo delle figure \u00e8 ancora pi\u00f9 spinto e denota un prolifico studio dal vero dei soggetti.\nAlla corte di Federico II.\nL'Imperatore Federico II, tra le pi\u00f9 importanti personalit\u00e0 del XIII secolo, decise di fissare la sua residenza nel meridione d'Italia, spostandosi in pi\u00f9 centri dalla Puglia alla Sicilia. Essendo un generoso mecenate ospit\u00f2 alla sua corte numerosi artisti che ebbero probabilmente modo di spostarsi con lui nei suoi soggiorni in Germania (a pi\u00f9 riprese tra il 1212 e il 1226): ci fu un contatto con le novit\u00e0 del gotico tedesco, che proprio in quegli anni produceva opere di rinnovato naturalismo come il \"San Giorgio a cavallo\" del Duomo di Bamberga (ante 1237, alto 267\u00a0cm), dove era raffigurato uno pseudo ritratto onorario dell'Imperatore stesso riprendendo l'iconografia delle statue equestri antiche. Inoltre Federico II invit\u00f2 nel sud-Italia i cistercensi gi\u00e0 nel 1224, i quali diffusero il loro sobrio stile gotico nell'architettura (abbazia di Murgo dal 1224).\nOltre alla ricezione delle novit\u00e0 gotiche Federico promosse anche attivamente il recupero di modelli classici, sia riusando opere antiche, sia facendone fare di nuove secondo i canoni romani: per esempio le monete auree da lui fatte coniare (gli augustali) presentano il suo ritratto idealizzato di profilo, e numerosi sono i rilievi che ricordano la ritrattistica imperiale romana (al gi\u00e0 citato Duomo di Bamberga, alla distrutta Porta di Capua, eccetera). In queste opere si nota una robustezza che ricorda l'arte provinciale romana, una fluente plasticit\u00e0, come nei realistici panneggi, e gli intenti ritrattistici.\nLa seconda corrente predominante dell'epoca, dopo quella classicista, \u00e8 quella naturalistica. Lo stesso Federico II nel \"De arte venandi cum avibus\" scriveva come si dovesse rappresentare le cose che esistono cos\u00ec come sono (\"ea quae sunt sicut sunt\"), un suggerimento che si pu\u00f2 per esempio riscontrare nell'originalissimo capitello attribuito a Bartolomeo da Foggia e conservato al Metropolitan Museum di New York (1229 circa). In questa opera quattro testine spuntano dagli angoli, ma la loro raffigurazione \u00e8 cos\u00ec realistica (nelle scavature degli zigomi, nelle rughe, nelle imperfezioni fisiche) da sembrare un calco da maschera mortuaria.\nNicola Pisano.\nNicola Pisano fu per la scultura quello che Giotto, diversi decenni dopo, fu per la pittura. Nicola (1220 c.\u20131278 c.) fu originario forse dell'Italia meridionale e si stabil\u00ec a Pisa, dove ebbe modo di studiare approfonditamente i modelli classici offerti dai numerosi sarcofaghi antichi della cattedrale. A Pisa elabor\u00f2 anche una delle sue prime opere famose, il pulpito del battistero nel quale si presenta l'innovazione di separare il pulpito dalla parete com'era tradizione toscana. Il parapetto del pulpito esagonale \u00e8 composto da cinque pannelli e un vuoto, divisi da pilastrini tristili con colorazione differente, per notare meglio la divisione tra un pannello e l'altro. Sui pannelli vi sono rappresentazioni bibliche narranti vari episodi della vita di Cristo. Da notare che le raffigurazioni scolpitevi ricordano in modo particolarmente verosimigliante lo stile scultoreo greco delle figure umane.\nSuccessiva opera di Nicola fu il pulpito del Duomo di Siena dove si nota un'evoluzione dello stile, pi\u00f9 affollato e complesso. Fondamentali da conoscere sono due elementi: il primo \u00e8 la forte collaborazione da parte della \u201cbottega\u201d di Nicola, presso la quale lavoravano molti apprendisti che in seguito divennero famosi e il secondo \u00e8 la forma delle raffigurazioni dei pannelli. Su questi infatti vi erano raffigurazioni molto pi\u00f9 elaborate e piene di personaggi, poich\u00e9 la composizione stessa della Cattedrale era pi\u00f9 mossa e tesa del Battistero di Pisa: Nicola cre\u00f2 i due pulpiti in concordanza culturale e architettonica delle due costruzioni.\nAltra sua opera importantissima fu la Fontana Maggiore di Perugia, gioiello di scultura e simbolo della citt\u00e0 medievale umbra. Nicola Pisano, insieme al figlio Giovanni, la progett\u00f2 e realizz\u00f2 fra il 1275 e il 1278. L'opera \u00e8 un magnifico esempio di fontana medievale a bacini sovrapposti. La conca superiore \u00e8 formata da 12 lati, la inferiore da 25. Su ciascun lato sono poste formelle scolpite, raffiguranti lavori agricoli, vicende storiche, mitologiche e bibliche, le arti liberali e i simboli della citt\u00e0 e dell'impero.\nGiovanni Pisano.\nErede della bottega paterna \u00e8 Giovanni Pisano, che conclude il cantiere del battistero di Pisa, prima di entrare come capomastro per il Duomo di Siena: in entrambi i casi si occupa dell'architettura e della decorazione scultorea, spesso con l'aiuto della taglia. In queste opere lo stile di Giovanni mostra di essersi sviluppato rispetto a quello del padre, assecondando le ultime tendenze del gotico francese, verso un maggiore senso drammatico e una pi\u00f9 elegante elaborazione formale, pur senza mai perdere d'occhio il senso della volumetria e del reale movimento (a differenza di quanto avveniva in Francia dove le figure arrivavano a smaterializzarsi in onore del ritmo delle linee). Opere come la \"Madonna degli Scrovegni\" testimoniano un risalto psicologico assente nelle coeve sculture francesi. Quando scolpisce per decori architettonici, le figure sembrano muoversi liberamente nello spazio, spezzando il primato dell'architettura, che in questo caso diviene un mero fondale.\nLe opere pi\u00f9 significative dell'artista sono comunque il pulpito di Sant'Andrea a Pistoia e il nuovo pulpito del Duomo di Pisa. Nel primo la costruzione appare pi\u00f9 slanciata dei modelli paterni, con figure pi\u00f9 scattanti e immediate, come nel celebre altorilievo della Sibilla che si volge di scatto, come impaurita dall'angelo che le appare alle spalle per suggerirle le rivelazioni profetiche. Nel secondo, di forma innovativamente tondeggiante, la pietra \u00e8 lavorata con effetti di chiaroscuro innovativi, con le figure che sembrano emergere pi\u00f9 o meno dal marmo con grande libert\u00e0. Qui la scultura della \"Temperanza\" e nuda e si copre come una \"Venus pudica\".\nArnolfo di Cambio.\nArnolfo di Cambio si form\u00f2 alla bottega di Nicola Pisano, lasciandola per recarsi a Roma e entrare al servizio di Carlo I d'Angi\u00f2. Il contatto con la corte francese del monarca pu\u00f2 forse spiegare la particolare sintesi dell'artista, che coniuga il gusto antico, derivato dall'apprendistato sotto Nicola, con i pi\u00f9 recenti modelli francesi, lineari ed inquieti. Gi\u00e0 nel monumento del cardinale De Braye (1282, Orvieto, chiesa di San Domenico) il complesso \u00e8 ricolto in un insieme di forme geometriche appoggiate alla parete, che divennero un modello imprescindibile per tutti i successivi monumenti funebri parietali. Architettura e statue si integrano generando un ritmo saliente, simboleggiante l'ascesa dell'anima, che aveva il suo culmine nella perduta cuspide centrale, sotto la quale si trovavano i protettori del cardinale e il cardinale stesso inginocchiato ai piedi di san Marco in adorazione della Vergine in trono, e, sotto di essi, il sarcofago con il \"gisant\", il defunto sdraiato, il cui volto \u00e8 tratto dalla maschera funebre, fatto assai originale per l'epoca.\nAppare chiaro come all'esuberanza e alla ricca modulazione chiaroscurale di Nicola Pisano, Arnolfo prediligesse composizioni pi\u00f9 essenziali, con statue pi\u00f9 grandi e isolate, collocate nei punti focali della composizione, sull'esempio di opere gotico-radianti parigine. Da ci\u00f2 ne deriva anche membrature architettoniche dai profili pi\u00f9 puliti, dove luci e ombre staccano pi\u00f9 nettamente.\nAd Arnolfo sono attribuiti i primi ritratti sicuramente veridici della scultura italiana, non solo di defunti, ma anche di personaggi viventi, come la \"Statua di Carlo I d'Angi\u00f2\" del 1277 circa, gi\u00e0 in un complesso onorario in Santa Maria in Aracoeli. In questa opera il sovrano \u00e8 assiso in una posa maestosa ma naturale, con un'espressione imperiosa del volto inequivocabilmente caratterizzata su una fisionomia reale.\nFamosi sono anche i suoi cibori: quello di San Paolo fuori le Mura (1285), pi\u00f9 ripido, e quello di Santa Cecilia in Trastevere (1293), pi\u00f9 ampio, legato a un recupero della spazialit\u00e0 antica, pur in un'interpretazione gotica.\nIn seguito si rec\u00f2 a Firenze dove fu responsabile dei maggiori cantieri architettonici della citt\u00e0. Qui realizz\u00f2 con la bottega, tra l'altro, alcune sculture per l'incompiuta facciata di Santa Maria del Fiore, in cui la volumentria \u00e8 schiacciata in funzione dello spazio architettonico ed \u00e8 presente un evidente recupero dell'arte antica, come nella \"Madonna della Nativit\u00e0\" sdraiata come certe figure sui sarcofagi etruschi.\nLorenzo Maitani.\nLorenzo Maitani fu architetto e scultore senese che, dopo aver lavorato al cantiere della propria cattedrale, fu chiamato a quello del Duomo di Orvieto, dove fu capomastro dal 1310 al 1330. Fu il responsabile della ricca e armoniosa facciata, arricchita da sontuosi rilievi di cui fu in parte responsabile, in particolare delle \"Storie della Genesi\" sul primo pilastro e del \"Giudizio finale\" sull'ultimo. Si tratta di opere intensamente caratterizzate psicologicamente, dove al delicato lirismo dei progenitori \u00e8 contrapposta la dirmopente drammaticit\u00e0 dei dannati. Le sue figure si muovono su uno sfondo neutro, che \u00e8 stato paragonato al fondo oro uniformne dei dipinti coevi.\nTino di Camaino.\nUn altro grande artista senese, forse il maggior scultore dei suoi tempi, fu Tino di Camaino, attivo soprattutto fuori Siena. Dopo essere stato allievo di Giovanni Pisano e aver assimilato la lezione di Arnolfo di Cambio, visit\u00f2 Pisa, Firenze e Napoli, dove si guadagn\u00f2 importanti commissioni ufficiali. Alla monumentalit\u00e0 di Arnolfo aggiunse il gusto lineare e la veemenza di Giovanni, come si evince da opere come il ritratto di Arrigo VIII di Lussemburgo, ispirato al \"Carlo d'Angi\u00f2\" di Arnolfo ma pi\u00f9 inquieto e dinamico, addirittura dotato di testa ruotabile su un perno. Il suo monumento funebre del cardinale Riccardo Petroni presenta un sarcofago col fronte lavorato come quelli antichi e spunti derivati dai suoi due maestri.\nNell'ultima fase della sua carriera, trascorsa a Napoli alla corte di Roberto d'Angi\u00f2, svilupp\u00f2 un'astrazione formale sempre pi\u00f9 spiccata, con opere come la \"Madonna della regina Sancia\" (1320-1340) che sembra la trascrizione in rilievo di un fine dipinto.\nIn quel periodo gli scultori senesi, come Goro di Gregorio, si ispirano spesso all'arte orafa, all'avanguardia rispetto a qualsiasi altra produzione e forte di temi e motivi di ispirazione transalpina, ripresi poi anche dalla pittura.\nAndrea Pisano.\nAndrea Pisano, originario di Pontedera, fu chiamato a Firenze quale esperto bronzista (a Pisa dopotutto tale arte si era mantenuta nell'opera di Bonanno Pisano e, supponentemente, dei suoi seguaci) per realizzare la porta sud del battistero con \"Storie di san Giovanni Battista e Virt\u00f9\" (1329-1336). Si tratta di un portale a formelle, come nella tradizione romanica, aggiornato a un gusto pi\u00f9 elegante tramite l'uso di cornici mistilinee (i quadrilobi) tipicamente gotiche, in cui i personaggi si muovono entro uno spazio fondamentalmente quadrangolare. Gi\u00e0 questo schema crea una feconda tensione lineare, accentuata ulteriormente dalle profonde falcate dei panneggi.\nLavor\u00f2 anche alle formelle del campanile di Giotto, dove il tema enciclopedico della rappresentazioni delle scene bibliche, delle Virt\u00f9, dei Pianeti, delle Arti liberali e dei sacramenti \u00e8 aggiornato alla specificit\u00e0 economica e culturale di Firenze. Ad esempio tra le Arti meccaniche (per la prima volta rappresentate in un ciclo sistematico) viene raffigurata la \"Tessitura\", in omaggio a una delle attivit\u00e0 pi\u00f9 redditizie per la citt\u00e0. La sua opera venne continuata dal figlio Nino Pisano, che fu attivo in pi\u00f9 centri toscani.\nItalia settentrionale.\nL'Italia settentrionale nel Trecento \u00e8 dominata dal fenomeno delle corti, che hanno esigenze di sfoggio, legittimazione e rappresentanza del proprio potere veicolate dalle arti. A Milano, dove domina la signoria dei Visconti, la scultura si accese inizialmente con l'arrivo del pisano Giovanni di Balduccio, artefice tra il 1334 e il 1339 dell'arca di san Pietro martire nella chiesa di Sant'Eustorgio. Si tratta di un'opera ricca di rilievi e statue, ispirata all'arca di San Domenico di Nicola Pisano o al monumento Petroni di Tino di Camaino. Le parti migliori del lavoro hanno proprio quello scatto e quella grazie derivate dall'esempio di Tino, come nella serie delle \"Virt\u00f9\". A modello si questa, a Pavia fu eretta nel 1362 l'Arca di sant'Agostino, probabilmente da maestranze campionesi o allievi di Giovanni di Balduccio.\nIn seguito si afferm\u00f2 la dinastia dei Da Campione, dei quali l'opera pi\u00f9 significativa \u00e8 il Monumento funebre a Bernab\u00f2 Visconti (ante 1363), un complesso imponente dominato dal monumento equestre del duca, visivamente celebrativo, ma stilisticamente rigido.\nDi tutt'altra indole sono i monumenti equestri delle Arche scaligere a Verona, sormontate dai ritratti equestri dei signori della citt\u00e0: la statua equestre di Cangrande della Scala (1335 circa) spicca, a differenza del monumento milanese, per la vivace espressivit\u00e0 e il naturalismo.\nGhiberti a confronto con Brunelleschi.\nA Firenze, ormai gi\u00e0 nel periodo del gotico internazionale, vi furono degli originali sviluppi della scultura, coniugati con l'orientamento nettamente classicista della scuola locale. Dopo la crisi della seconda met\u00e0 del Trecento (che si era manifestata anche in arte con opere schematiche, appiattite e senza inventiva), il Quattrocento si apr\u00ec all'insegna di un'apparente periodo di stabilit\u00e0 e ritrovata ricchezza. In scultura la Porta della Mandorla del Duomo (dal 1391-1397) conteneva gi\u00e0 nuovi spunti.\nUna straordinaria sintesi delle due scuole di pensiero, gotica e classicista, \u00e8 offerta dalle due formelle superstiti del concorso per la realizzazione della porta nord del Battistero di Firenze, fuse in bronzo rispettivamente da Lorenzo Ghiberti e da Filippo Brunelleschi ed oggi al Bargello. La prova consist\u00e9 nel raffigurare un \"Sacrificio di Isacco\" entro un quadrilobo, come quelli gi\u00e0 usati da Andrea Pisano nella porta pi\u00f9 antica, che i due artisti risolsero in maniera molto diversa.\nGhiberti divise la scena in due zone verticali armonizzate da uno sperone roccioso, con una narrazione equilibrata, figure proporzionate e aggiornate alle cadenze del gotico. Vi inser\u00ec anche citazioni dall'antico di sapore ellenistico nel poderoso nudo di Isacco, facendo quindi una selezione tra i pi\u00f9 stimoli disponibili in quell'epoca. L'uso dello sfondo roccioso inoltre generava un fine chiaroscuro privo di stacchi violenti (che influenz\u00f2 anche lo \"stiacciato\" di Donatello).\nBen diversa fu il rilievo creato da Brunelleschi, che suddivise la scena in due fasce orizzontali, che danno l'idea di uno sfondamento in profondit\u00e0 per via dei piani sovrapposti. lo sfondo \u00e8 piatto e le figure vi emergono con violenza. Altamente espressivo \u00e8 il culmine della scena, dove linee perpendicolari creano la forte scena del coltello aguzzo fermato dall'angelo che impugna saldamente il braccio di Abramo: l'urto tra le tre volont\u00e0 diverse (di Abramo, di Isacco e dell'angelo) \u00e8 reso con una tale espressivit\u00e0 da far apparire al confronto la formella di Ghiberti una pacata recitazione. Questo stile deriva da una meditazione dell'opera di Giovanni Pisano e dell'arte antica, come dimostra anche la citazione colta dello \"spinario\", nell'angolo sinistro, o il rilievo bizantino leggermente sbalzato sulla fronte dell'altare. La vittoria spett\u00f2 a Ghiberti, segno di come Firenze non fosse ancora pronta al classicismo innovativo che fu all'origine del Rinascimento, proprio in scultura prima che in pittura."}
{"id": "1211286", "revid": "251304", "url": "https://it.wikipedia.org/wiki?curid=1211286", "title": "Deledda (traghetto)", "text": "Il Deledda era una nave traghetto della classe Poeta, in servizio per la Tirrenia di Navigazione dal 1978 al 1994.\nContesto.\nGli anni '70 videro un forte incremento del traffico verso le isole maggiori. La Tirrenia, che aveva gi\u00e0 messo in servizio tra 1970 e 1971 sei traghetti passeggeri della Classe Poeta e programmava la costruzione di altre navi (le unit\u00e0 della futura Classe Strade Romane), decise di anticipare la messa in servizio di due traghetti, facendoli realizzare seguendo lo stesso progetto della Classe Poeta. L'ordine delle due nuove unit\u00e0 fu ufficialmente assegnato all'Italcantieri di Castellammare di Stabia il 24 dicembre 1975.\nCaratteristiche.\nIl \"Deledda\" poteva trasportare fino a 1200 passeggeri, per i quali erano disponibili 66 cabine di prima classe (con 158 posti letto in totale), 91 cabine di seconda classe (per un totale di 332 letti) e quattro sale poltrone, con un totale di 176 posti. Gli spazi comuni per i passeggeri comprendevano un cinema con 150 posti, un soggiorno con bar e due tavole calde (una delle quali fu in seguito convertita in ristorante). Il lido e la piscina presenti a poppa sulle precedenti unit\u00e0 della stessa classe furono sostituiti da una tuga contenente una sala poltrone; gli alloggi dell'equipaggio, precedentemente posizionati nel ponte copertino (sotto il garage principale), furono spostati a un ponte pi\u00f9 alto, venendo sostituiti da cabine di seconda classe. Disponeva di due garage, uno sul ponte superiore con una capienza di 70 automobili e uno sul ponte principale, che poteva contenere 180 automobili o 41 semirimorchi e 10 automobili. \nIl \"Deledda\", cos\u00ec come la gemella \"Verga\", si differenziava dalle prime sei unit\u00e0 della classe anche per una diversa motorizzazione, che garantiva una maggiore potenza. I motori a due tempi montati sulle unit\u00e0 precedenti furono sostituiti da due motori a quattro tempi semiveloci della Grandi Motori Trieste, collegati agli assi elica con dei riduttori. I motori raggiungevano una potenza complessiva di cavalli, consengendo alla nave di raggiungere una velocit\u00e0 di servizio di 21 nodi.\nFu una delle tre unit\u00e0 della classe, insieme al \"Verga\" e alla \"Leopardi\", a non subire l'intervento di innalzamento che interess\u00f2 gli altri traghetti della serie.\nServizio.\nIl \"Deledda\" fu impostato sullo scalo del cantiere navale di Castellammare di Stabia il 20 settembre 1976 e fu varato il 26 maggio 1977. Svolse le prove in mare tra il 6 e l'8 giugno 1978 ed entr\u00f2 in servizio il 1 luglio 1978 sulla rotta Civitavecchia - Olbia, sulla quale sostitu\u00ec insieme alla gemella \"Verga\" le unit\u00e0 della classe Citt\u00e0.. Il 12 dicembre 1980 sul \"Deledda\", fermo nel porto di Napoli per alcuni interventi di manutenzione, si svilupp\u00f2 un violento incendio, che interess\u00f2 principalmente gli alloggi dell'equipaggio e le cabine poste sul ponte superiore. La nave si sband\u00f2 pericolosamente per via della grande quantit\u00e0 d'acqua lanciata sui ponti superiori per spegnere l'incendio, che fu domato anche grazie all'aiuto di quattro unit\u00e0 della Marina statunitense.\nLa nave fu sottoposta ai necessari lavori di riparazione presso gli Stabilimenti dei Bacini di Napoli tra febbraio e giugno 1981, riprendendo in seguito regolare servizio. Nel dicembre 1994 la \"Deledda\" fu venduta alla compagnia di navigazione cinese Zhong Yank Shipping and Co. ltd e ribattezzata \"Zhong Yuan\". Nei primi mesi del 2008 fu demolita nei cantieri di Chittagong, in Bangladesh."}
{"id": "1211288", "revid": "57342", "url": "https://it.wikipedia.org/wiki?curid=1211288", "title": "Palawhirlpool", "text": ""}
{"id": "1211292", "revid": "251304", "url": "https://it.wikipedia.org/wiki?curid=1211292", "title": "Verga (traghetto)", "text": "Il Verga era una nave traghetto della Classe Poeta, in servizio per la Tirrenia di Navigazione dal 1978 al 1997. In seguito fu ceduto alla greca GA Ferries, prendendo il nome di \"Dimitroula\". Ultima nave della classe Poeta rimasta integra dopo la demolizione della ex \"Deledda\" nel 2008, nel 2011 anche la \"Dimitroula\" fu demolita.\nContesto.\nGli anni '70 videro un forte incremento del traffico verso le isole maggiori. La Tirrenia, che aveva gi\u00e0 messo in servizio tra 1970 e 1971 sei traghetti passeggeri della Classe Poeta e programmava la costruzione di altre otto navi (le unit\u00e0 della futura Classe Strade Romane), decise di anticipare la messa in servizio di due traghetti, facendoli realizzare seguendo lo stesso progetto della Classe Poeta. L'ordine delle due nuove unit\u00e0 fu ufficialmente assegnato all'Italcantieri di Castellammare di Stabia il 24 dicembre 1975.\nCaratteristiche.\nIl \"Verga\" poteva trasportare fino a 1200 passeggeri, per i quali erano disponibili 66 cabine di prima classe (con 158 posti letto in totale), 91 cabine di seconda classe (per un totale di 332 letti) e quattro sale poltrone, con un totale di 176 posti. Gli spazi comuni per i passeggeri comprendevano un cinema con 150 posti, un soggiorno con bar e due tavole calde (una delle quali fu in seguito convertita in ristorante). Il lido e la piscina presenti a poppa sulle precedenti unit\u00e0 della stessa classe furono sostituiti da una tuga contenente una sala poltrone; gli alloggi dell'equipaggio, precedentemente posizionati nel ponte copertino (sotto il garage principale), furono spostati a un ponte pi\u00f9 alto, venendo sostituiti da cabine di seconda classe. Disponeva di due garage, uno sul ponte superiore con una capienza di 70 automobili e uno sul ponte principale, che poteva contenere 180 automobili o 41 semirimorchi e 10 automobili. \nIl \"Verga\", cos\u00ec come la gemella \"Deledda\", si differenziava dalle prime sei unit\u00e0 della classe anche per una diversa motorizzazione, che garantiva una maggiore potenza. I motori a due tempi montati sulle unit\u00e0 precedenti furono sostituiti da due motori a quattro tempi semiveloci della Grandi Motori Trieste, collegati agli assi elica con dei riduttori. I motori raggiungevano una potenza complessiva di cavalli, consengendo alla nave di raggiungere una velocit\u00e0 di servizio di 21 nodi.\nFu una delle tre unit\u00e0 della classe, insieme al \"Deledda\" e alla \"Leopardi\", a non subire l'intervento di innalzamento che interess\u00f2 gli altri traghetti della serie.\nServizio.\nIl \"Verga\" fu impostato sugli scali del cantiere navale di Castellammare di Stabia il 20 gennaio 1977 e fu varato il 10 settembre 1977. Svolse le prove in mare il 27 settembre 1978 e l'11 ottobre fu consegnata alla Tirrenia, che la mise in servizio insieme alla \"Deledda\" sulla Civitavecchia - Olbia, in sostituzione delle unit\u00e0 della classe Citt\u00e0.\nIl 20 settembre 1996 la nave fu posta in disarmo, dopo aver prestato servizio sulla Genova - Cagliari nella stagione estiva.\nNel febbraio 1997 il \"Verga\" fu venduto alla compagnia di navigazione greca GA Ferries, con sede presso Il Pireo. Fu ribattezzata \"Dimitroula\" e inserita sulle rotte tra il Pireo, le Isole Cicladi, le isole del Dodecaneso nel Mar Egeo e la citt\u00e0 di Alessandropoli, nel nord della Grecia. In seguito fu impiegata in varie rotte nei collegamenti interni greci.\nA partire dall'8 settembre 2008 la nave venne messa in disarmo in seguito a difficolt\u00e0 economiche della compagnia. Nel 2011 la \"Dimitroula\" fu venduta per la demolizione dall'Autorit\u00e0 portuale del Pireo, giungendo nel cantiere di Alia\u011fa, in Turchia, nel settembre dello stesso anno."}
{"id": "1211296", "revid": "43530", "url": "https://it.wikipedia.org/wiki?curid=1211296", "title": "Ohio Statehouse", "text": ""}
{"id": "1211297", "revid": "453768", "url": "https://it.wikipedia.org/wiki?curid=1211297", "title": "Leopardi (traghetto)", "text": "Il Leopardi era un traghetto ro-ro passeggeri della classe Poeta, appartenuto con questo nome alla Tirrenia di Navigazione dal 1971 al 1994.\nCaratteristiche.\nIl \"Leopardi\" era lungo 131 metri, largo 20 e aveva una stazza lorda di tonnellate. Spinto da due eliche quadripala a passo variabile mosse da motori Diesel FIAT 9 cilindri, ciascuno in grado di erogare cavalli, aveva una velocit\u00e0 di servizio di 20 nodi. Poteva trasportare fino a un massimo di 1200 passeggeri, per i quali erano disponibili 66 cabine di prima classe e 95 di seconda classe, per un totale di 506 posti letto. I servizi di bordo comprendevano un ristorante, una tavola calda, tre bar (un soggiorno - bar per la prima classe, uno per la seconda classe e un bar - veranda) e una piscina esterna con lido. In aggiunta alle normali cabine passeggeri, erano presenti a bordo anche due cabine, rispettivamente da otto e quattro posti, per eventuali detenuti e i carabinieri della scorta. Tutti gli spazi dedicati a passeggeri ed equipaggio erano dotati di aria condizionata. Il garage, accessibile dal portellone poppiero e da due portelloni prodieri laterali, era diviso su due ponti: su quello superiore potevano essere trasportate 70 automobili, su quello inferiore 170 automobili o, in alternativa, 10 automobili e 41 semirimorchi.\nNel 1981 il traghetto fu sottoposto a dei consistenti interventi di ristrutturazione: la piscina e il lido furono rimossi e sostituiti da una tuga chiusa contenente un cinema, le cui poltrone potevano essere all'occorrenza utilizzate come sistemazione per i passeggeri; altre due sale poltrone sostituirono il soggiorno - bar di seconda classe, che fu spostato dove prima era ubicato il bar - veranda, nei pressi della piscina.\nNel 1990 nel ponte garage principale furono installati dei ponti mobili, in modo da aumentare il numero massimo di automobili trasportabili a 320.\nLa \"Leopardi\" fu l'unica unit\u00e0 delle sei costituenti la prima serie della classe Poeta a rimanere in configurazione simile all'originale, non venendo sottoposta all'invasivo intervento di innalzamento realizzato sulle gemelle.\nServizio.\nTerza unit\u00e0 della sua classe a entrare in servizio, la nave fu costruita presso l'Italcantieri S.p.A. di Castellammare di Stabia, dove venne impostata il 7 dicembre del 1968 e varata il 14 marzo 1970. Inizi\u00f2 le prove a mare ufficiali il 12 gennaio 1971, facendo registrare una velocit\u00e0 di 22,37 nodi. Consegnato undici giorni pi\u00f9 tardi alla Tirrenia di Navigazione, il \"Leopardi\" entr\u00f2 in servizio il 24 gennaio 1971. Pi\u00f9 tardi nello stesso anno, la nave fu destinata insieme alle gemelle \"Boccaccio\", \"Carducci\" e \"Manzoni\" alla cosiddetta \"Linea Zeta\", tra Civitavecchia, Cagliari, Genova e Porto Torres.\nTra il 25 novembre 1980 e il 22 marzo 1981 il \"Leopardi\" fu sottoposto a lavori di ristrutturazione presso i cantieri di Palermo, durante i quali furono revisionati i motori principali e fu rimossa la piscina posta a poppa, sostituita da una tuga chiusa contenente un cinema le cui poltrone potevano essere utilizzate, all'occorrenza, per il pernottamento dei passeggeri.\nIl 6 ottobre del 1994 il \"Leopardi\" fu ceduto alla El Salam Shipping and Trading Est, prendendo bandiera panamense e venendo spostata nel Mar Rosso con il nome di \"Santa Catherine\". Nel 2005 la nave fu rinominata \"Al Salam Al Saudi\" e venduta per la demolizione in India, giungendo sulle spiagge di Alang il 10 marzo dello stesso anno."}
{"id": "1211304", "revid": "287204", "url": "https://it.wikipedia.org/wiki?curid=1211304", "title": "Anej Lovrecic", "text": ""}
{"id": "1211305", "revid": "287204", "url": "https://it.wikipedia.org/wiki?curid=1211305", "title": "Bingu wa Mutharika", "text": "\u00c8 stato Presidente della Repubblica del Malawi, venendo eletto la prima volta il 24 maggio 2004. \u00c8 stato il Presidente del DPP, il Partito Progressista Democratico, ed ha vinto le elezioni del 2009 con una maggioranza schiacciante. Nato a Thyolo, a circa 30\u00a0km dalla capitale commerciale del Malawi, Blantyre, Bingu wa Mutharika ha un percorso scolastico elaborato, ha infatti conseguito un Dottorato di Ricerca (PhD) Laurea in economia dello sviluppo conseguito presso l'Universit\u00e0 Pacific Western di Los Angeles, California (USA), ha ottenuto un Master in Economia Commercio presso l'Universit\u00e0 di Delhi, in India.\n\u00c8 stato in carica come Presidente della Repubblica del Malawi dal 2004. Eletto in primo termine dal 2004 al 2009 e nel suo secondo mandato dal 2009 al 2014, svolger\u00e0 questo incarico fino alla sua morte, causata da un attacco cardiaco il 5 aprile 2012.\nVita e carriera.\nBingu wa Mutharika \u00e8 nato il 24 febbraio 1934 in Thyolo. I genitori di Bingu wa Mutharika erano Ryson Thom Mutharika e Eleni Thom Mutharika. Entrambi, sia il padre che la madre di Mutharika erano cristiani, appartenenti alla Chiesa di Scozia. Secondo il padre di Bingu wa Mutharika l'educazione aveva un ruolo determinante nel successo di un uomo. Ryson Thom Mutharika \u00e8 stato un maestro per 37 anni. La madre, Eleni Thom Mutharika, insegnava alle donne del gruppo Mvano.\nLa sua formazione scolastica elementare \u00e8 stata completata in differenti scuole del paese: alla Missioni Ulongwe e Chingoli, Mulanje, Ntambanyama, Malamulo, a Thyolo e all'Henri Henderson Institute a Blantyre. Il giovane Mutharika ha ottenuto un grado massimo a Cambridge, presso la Scuola Secondaria Dedza nel 1956. Nel 1964, Mutharika \u00e8 stato uno dei 32 giovani, selezionati dall'allora Presidente del Malawi, Hastings Kamuzu Banda (Presidente del Malawi 1961-1994) per viaggiare in India con la borsa di studio Indira Gandhi. In India, Mutharika ha conseguito la laurea in Economia. Successivamente, ha frequentato la Delhi School of Economics conseguendo un Master in Economia e Commercio. Ha successivamente conseguito, il dottorato di ricerca con laurea in Economia dello Sviluppo all'Universit\u00e0 di Los Angeles, California (USA). Mutharika ha anche partecipato a decine di brevi corsi sulla gestione aziendale, analisi finanziaria, promozione commerciale, leadership politica, economia regionale, cooperazione e relazioni umane.\nBingu wa Mutharika \u00e8 stato al servizio dell'esercito del Malawi. \u00c8 un economista e diplomatico internazionale, ha dato un contributo notevole allo sviluppo economico mondiale. Ha ricoperto alte posizioni dirigenziali, dopo aver ricoperto la carica di Administrative Officer del Governo del Malawi e Zambia, \u00e8 stato vice Governatore della Reserve Bank of Malawi, e nominato anche Ministro della Programmazione Economica e dello Sviluppo, nel 2002.\nHa anche lavorato presso la Banca Mondiale, come ufficiale Prestiti e alla Commissione economica delle Nazioni Unite per l'Africa, in qualit\u00e0 di Direttore delle Finanze Commercio e lo Sviluppo e come Segretario Generale del Mercato comune dell'Africa orientale e australe COMESA, che riunisce 22 Stati membri.\nLe campagne presidenziali (2004 e 2009).\nBingu wa Mutharika \u00e8 stato nominato dall'allora presidente Muluzi come suo successore. Mutharika ha vinto le elezioni presidenziali del 2004, battendo gli avversari John Tembo e Gwanda Chakuamba. Si \u00e8 insediato al Governo pochi giorni dopo. Nell'ottobre 2008, il Consiglio Nazionale del partito DPP, all'unanimit\u00e0, ha scelto Mutharika come candidato del partito per le elezioni del 2009.\nGrazie al successo della politica economica che il Presidente Mutharika ha ottenuto nel primo mandato, il popolo malawiano lo ha rivotato in occasione delle elezioni presidenziali del 2009. Ha ottenuto una vittoria schiacciante con 66,7% dei voti\nPrimo mandato 2004-2009.\nNel 2005, grazie all'adozione del programma di sovvenzioni agricole, il Malawi \u00e8 riuscito a ristabilire la sicurezza alimentare nazionale agevolando l'accesso ai fertilizzanti e alle sementi, offrendo cos\u00ec la possibilit\u00e0 a tutti, dai contadini poveri ad altri gruppi disagiati, di coltivare le terre malawiane. Il Presidente Mutharika \u00e8 famoso per le sue riforme coraggiose che hanno trasformato il paese. Il Malawi \u00e8 stato a lungo caratterizzato da croniche carenze di cibo, ma oggi vanta eccedenze alimentari, oltre il suo fabbisogno interno. Durante il primo mandato, il paese, ha raggiunto un alto tasso di produzione agricola e sicurezza alimentare. Delle iniziative di Mutharika ha beneficiato circa l'1,7 milioni di piccoli agricoltori poveri. Nel raccolto della stagione 2005/2006 il Malawi ha raggiunto un surplus alimentare di oltre 500.000 tonnellate. Durante la stagione della semina 2008/2009, le eccedenze alimentari hanno superato l'1,3 milioni di tonnellate metriche. La leadership del Presidente ha portato il Malawi a diventare un paniere alimentare in grado di esportare prodotti alimentari in altri paesi dell'Africa australe.\nPer realizzare la sua \"rivoluzione verde\", il Presidente ha revisionato le politiche di sviluppo del paese e i programmi per trasformare l'economia del Malawi, sulla base di quanto segue:\nSecondo mandato (2009-2014).\nIl Malawi, sotto la legislatura del Presidente Mutharika, ha rafforzato il sistema politico democratico. La costituzione sancisce i diritti umani fondamentali, la separazione del potere, e lo stato di diritto. Le elezioni presidenziali e parlamentari sono state considerate come un importante passo avanti nella democrazia politica del Malawi. Il Presidente Mutharika ha dimostrato una particolare attenzione nella riforma economica, nel rigore fiscale e nel rafforzamento di efficaci misure anti-corruzione.\nRispondendo ad una particolare situazione d'emergenza, il Presidente del Malawi ha prontamente inviato 150 tonnellate di riso ad Haiti, dopo il terremoto nel gennaio del 2010. Mutharika, attraverso l'Unione Africana ha proposto una nuova partnership con altre nazioni africane, opportunamente chiamata \"Paniere alimentare africano\" alla base di questa c'\u00e8 una nuova strategia: sussidi ai piccoli agricoltori, specialmente le donne, il miglioramento dell'irrigazione e dell'agricoltura e maggiore sicurezza alimentare in 5 anni, attraverso interventi innovativi che comprendono sussidi, investimenti del settore privato e nuove tecnologie di comunicazione. Attualmente, circa la met\u00e0 degli agricoltori, in Malawi, ricevono buoni che prevedono sconti sulle sementi di mais di alta qualit\u00e0 e sui fertilizzanti. Per sostenere il programma, il Governo del Malawi ha destinato l'11 percento del suo bilancio del 2010/2011 all'agricoltura. Aiutato da una serie di stagioni piovose favorevolmente, questa strategia ha portato ad un recupero della sicurezza alimentare.\nNel 2009, il Ministro delle Finanze del Malawi delle Finanze ha stimato che durante i quattro anni di Governo Mutharika la percentuale di persone che nel Malawi vive al di sotto della soglia di povert\u00e0 \u00e8 scesa dal 52 percento al 40 per cento. Questo si evince anche attraverso i rapporti delle Nazioni Unite. Nei quattro anni del primo mandato sono stati costruiti nuovi impianti: cliniche, nuove strade, nuovi ospedali, nuove scuole e ostelli della giovent\u00f9. Il Presidente Mutharika ha sensibilmente innalzato il tenore di vita del suo popolo con un ritmo sostenuto di crescita medio annuo del Prodotto Interno Lordo (PIL) del 7,5 per cento.\nIl 31 gennaio 2010, Mutharika, ha sostituito il Colonnello Gheddafi come leader dell'Unione africana. Mutharika nel suo discorso come presidente dell'Unione africana ha ribadito che \"l'Africa non \u00e8 un continente povero, ma la popolazione africana \u00e8 povera\" e ha ribadito che \"l'Africa \u00e8 lo sviluppo dell'Africa\". Ha messo come priorit\u00e0 in agenda la sicurezza alimentare del continente africano.\nIl 4 aprile ha partecipato al 50 \u00b0 anniversario dell'Indipendenza in Senegal, in qualit\u00e0 di Presidente dell'Unione africana. Ha partecipato ai vertici del G8 in Canada e del G20 a Seoul, Corea del Sud. Il 26 luglio, ha partecipato al vertice dell'Unione africana a Kampala, in Uganda.\nFamiglia e vita privata.\nMutharika era sposato con la first lady, Ethel Zvauya Mutharika, e avevano quattro figli insieme, ma dopo una lunga battaglia con il cancro che l'ha portata in Francia e Sud Africa in cerca di cure, la moglie di Mutharika \u00e8 morta il 28 maggio 2007. Nel 2010 si \u00e8 risposato con Callista Chapola-Chimombo, ex ministro del Turismo.\nIl fratello di Bingu wa Mutharika \u00e8 Peter Mutharika. \u00c8 stato docente presso la Washington University di St. Louis, Missouri. Nel maggio 2009, \u00e8 stato eletto al Parlamento del Malawi e successivamente \u00e8 stato nominato membro del Gabinetto del Malawi come Ministro della Giustizia e Affari costituzionali. \u00c8 l'attuale Ministro degli Affari Esteri e della Cooperazione Internazionale.\nPremi.\nMutharika ha ricevuto premi da tutto il mondo. Il premio speciale delle Nazioni Unite Millennium Development Goal Award (2010) per il successo ottenuto dalla sua politica per l'eliminazione della fame in Africa e per il miglioramento della sicurezza alimentare."}
{"id": "1211308", "revid": "110157", "url": "https://it.wikipedia.org/wiki?curid=1211308", "title": "L'era dell'accesso", "text": "L'era dell'accesso, La rivoluzione della new economy \u00e8 un saggio di economia scritto da Jeremy Rifkin e pubblicato in Italia da Oscar Mondadori nel 2000.\nL'opera.\nPer Rifkin stiamo entrando in una nuova fase del capitalismo legato al concetto di \"accesso\". L'era dell'accesso \u00e8 appunto questo cambiamento che prevede il passaggio da un'economia dominata dal mercato e dai concetti di bene e propriet\u00e0, verso un'economia dominata da valori come la cultura, l'informazione e le relazioni.\nIn questo nuovo panorama il concetto di propriet\u00e0 perde significato, diventa fondamentale per l'uomo avere accesso a delle reti o non esserne escluso. Rifkin analizza il comportamento di alcune delle pi\u00f9 grandi aziende del mondo nei vari settori del mercato, e arriva a dimostrare che quest'era dell'accesso non \u00e8 una semplice ipotesi futurologica ma qualcosa che ha gi\u00e0 avuto inizio: le grandi aziende capitaliste tendono a segmentare il mercato, puntano verso un controllo totale dei clienti offrendo loro soluzioni sempre pi\u00f9 personalizzate e creando dei veri e propri rapporti definiti \"lifetime\" ossia per tutta la vita in cui la logica compratore-venditore cede il posto a quella fornitore-cliente.\nLa nuova meta del marketing \u00e8 riuscire a vendere esperienze, relazioni, cultura ed intrattenimento, in un'era in cui \"provare\" \u00e8 pi\u00f9 importante che possedere. A questo punto l'autore introduce i concetti di gateways (portali di accesso) e gatekeeper (i guardiani dell'accesso), figure destinate a acquistare sempre pi\u00f9 potere nel prossimo futuro i quali decideranno sull'esclusione o l'accesso alla rete. Importante \u00e8 anche la riflessione dell'autore riguardo al sempre pi\u00f9 grande divario socio-economico che si creer\u00e0 tra chi ha accesso (ossia il 20% della popolazione mondiale ricca) e chi ancora deve preoccuparsi di sopravvivere.\nAltra questione di rilevante importanza \u00e8 il pericolo della dematerializzazione e la conseguente crisi di identit\u00e0 che il cyberspazio potr\u00e0 causare. Con internet e gli spazi virtuali creati dall'uomo, il pericolo \u00e8 proprio quello di un completo abbandono della realt\u00e0 e dello spazio vitale e culturale di ogni individuo.\nNella New Economy il tempo tende a dominare sullo spazio, l'unit\u00e0 di misura della vita diventa il secondo, e lo spazio geografico diventa irrilevante. Proprio per questo motivo \u00e8 importante riorganizzare la scuola riservando particolare attenzione alla \"civil education\" e all'etica del gioco, per non creare in futuro una societ\u00e0 virtuale fantasma incapace di comunicare emozioni e provare empatia."}
{"id": "1211310", "revid": "105826", "url": "https://it.wikipedia.org/wiki?curid=1211310", "title": "Gioacchino Vincenzo Raffaele Luigi Pecci", "text": ""}
{"id": "1211311", "revid": "22414", "url": "https://it.wikipedia.org/wiki?curid=1211311", "title": "Trombidi", "text": ""}
{"id": "1211313", "revid": "1833487", "url": "https://it.wikipedia.org/wiki?curid=1211313", "title": "Bagno (L'Aquila)", "text": "Bagno \u00e8 una frazione della citt\u00e0 dell'Aquila, situata a sud-ovest del Gran Sasso nella valle dell'Aterno, distante circa 7Km dal capoluogo, comune autonomo fino al 29 luglio del 1927.\nGeografia fisica.\nBagno \u00e8 situato alle pendici dei Monti di Bagno (2077 m), compreso nel gruppo montuoso di Monte Ocre-Monte Cagno (2204 m), a sud-est della Conca aquilana.\nIl gruppo montuoso dei Monti di Bagno arriva a 2077 m con il Monte Coppone; \u00e8 caratterizzato da tre canalini difficili da scalare. Dalle cartine il confine delle montagne bagnesi parte da Monte Ocre, seguendo il vecchio confine comunale con Casamaina di Lucoli e il Comune soppresso di Roio posto in localit\u00e0 Iaccio delle rose in corrispondenza di una rientranza del Comune di Lucoli) il monte Le Qu\u00e0rtora (1783 m) e il Colle Cerasitto (1760 m), nelle cui vicinanze vi \u00e8 una delle due Pinete di Bagno (La Macchia) e i ruderi dell'antico Castello di Bagno, cime secondarie come Pesco Croce (1474 m) con la sua Pineta, tre cime bagnesi adiacenti ai Monti di Bagno (2077 m) dette I tre Bauzi (2140 m; 2146 m; 2151 m), il versante bagnese del Monte Ocre (2204 m) e del Monte Cefalone (2145 m) ed infine linea di confine con Ocre, Rocca di Cambio, Lucoli.\nSul monte Le Qu\u00e0rtora (1783 m) in prossimit\u00e0 della vetta vi \u00e8 piantato un grande tabellone-ripetitore pieno di firme (\"ju tabell\u00f2\") e vi si trova una cisterna per la raccolta delle acque ristrutturata e donata alla Comunit\u00e0 Montana di Bagno, in quanto essa faceva e fa parte dei terreni demaniali del Comune di Bagno. Nel 1985/1990 quando furono istituite le circoscrizioni nel Comune dell'Aquila si riscontra il passaggio della cimetta di Le Qu\u00e0rtora da Bagno a Roio. Tutte queste montagne appartenenti storicamente a Bagno entreranno a far parte del Nuovo Parco Nazionale del Velino-Sirente, ora Parco naturale regionale Sirente-Velino.\nSulle pendici di tali monti verso l'area aquilana sono poste la Pineta dello Stivale d'Italia al di sotto del Monte Pesco Croce e quella del Colle Cerasitto.\nGeografia antropica.\nFrazioni.\nBagno \u00e8 costituito dalle seguenti localit\u00e0: \"Bagno Grande\", \"Ripa di Bagno\", \"Civita di Bagno\", \"Bagno Piccolo\", \"Vallesindola di Bagno\", \"Sant'Angelo di Bagno\", \"San Benedetto di Bagno\", \"Contrada Cominio di Bagno\" (detta Lilletta).\nStoria.\nBagno fu contea della citt\u00e0 dell'Aquila, poi feudo, comune autonomo, infine annesso al Comune dell'Aquila con il Regio decreto legge del 29 luglio 1927 numero 1564 per la creazione della Grande Aquila e l'annessione degli otto Comuni confinanti: Arischia, Bagno, Camarda, Lucoli, Paganica, Preturo, Roio, Sassa, nonch\u00e9 la frazione di San Vittorino di Pizzoli. Nel 1947 Lucoli dopo essere stato per 20 anni una frazione dell'Aquila fu il solo a riuscire a ritornare comune autonomo a differenza degli altri sette comuni soppressi.\nL'ultimo sindaco di Bagno fu nel 1927 il podest\u00e0 Pietramico Giovan Battista.\nPosizione geografica di Bagno.\nRicostruire gli eventi della storia di Bagno e delle sue Ville non \u00e8 facile, in quanto la documentazione \u00e8 molto scarsa per realizzare un quadro storico sufficientemente completo.\nLe origini vanno comunque ricercate molto lontano se si pensa che, probabilmente, risalgono all'anno 460 di Roma quando compare come villaggio romano a fianco di Forcona.\nSicuramente la villa pi\u00f9 importante dal punto di vista storico \u00e8 Civita di Bagno, l'antico centro cittadino che si colloca proprio sui ruderi della citt\u00e0 vestina-romana di \"Forcona\", vescovato dal 680 al 1257, ma anche importante Guastaldato, con numerosi castelli. Il vecchio centro di Forcona inoltre comunicava con la vicina Amiternum della frazione di San Vittorino.\nLe altre Ville di Bagno ( \"Balneum cum Villis\" ) sono adagiate tra i poggi e i boschi a formare un anello (oggi ben visibile dall'alto questo anello che parte da Ripa di Bagno, poi a seguire Bagno Grande, Bagno Piccolo, contrada Cominio Di Bagno (Lilletta), Civita di Bagno, San Benedetto di Bagno, Sant'Angelo di Bagno, Vallesindola di Bagno e poi di nuovo Ripa.\nEt\u00e0 romana.\nLa valle dell'Aterno fino a circa 100.000 anni fa costituiva un bacino di un grande lago di 60\u00a0km di lunghezza, le sue acque erano sugli 800 m s.l.m.. Nel VI secolo a.C. circa abitavano il luogo i Vestini, chiamati cos\u00ec perch\u00e9 si dice venerassero la dea Vesta.\nI Vestini ed i Sabini ebbero continui scontri con la Roma repubblicana ed infine furono sconfitti nel 293 a.C., da l\u00ec Amiternum e Furcunium si legano sempre di pi\u00f9 al destino di Roma; Forcona (Civita di Bagno) rinasce forte con la sua Acropoli, templi, terme e ville di cui oggi ne vediamo i resti delle mura in pietra.\nNel 250 d.C. circa Forcona accolse il corpo di San Massimo martire, da quel momento in poi fu detta anche Citt\u00e0 di San Massimo; fu prestigioso vescovato, ma anche importante Gastaldato, con numerosi castelli, fino alla costruzione dell'Aquila.\nEt\u00e0 longobarda.\nLe invasioni dei Longobardi del 571-574 distrussero Forcona a cui segu\u00ec la dispersione abitativa che port\u00f2 ad un reincastellamento a criterio policentrico alle falde dei monti, nascono cos\u00ec le Ville (nuclei abitativi). Proprio sopra l'abitato di Bagno Grande si eleva la rocca alta 1121 m s.l.m., con presenza di ruderi relativi al Castello di Bagno situato in posizione dominante rispetto agli attuali abitati. Il cocuzzolo mantiene ancor oggi il nome di Castigli\u00f3n\u00eb; (la voce Castiglione deve avere origini tardomedievali), forse associata all'avvento dei Normanni. Il Vescovato di Forcona costituito nel 680 si conclude nel 1257.\nEt\u00e0 medievale: il Duecento e la fondazione dell'Aquila.\nGi\u00e0 prima del 1204, Bagno figurava come uno dei feudi del Guastaldato Forconese e uno dei castelli diocesani della curia \"Sancti Maximi\". Nei regesti di Papa Innocenzo III vengono delimitati i confini del territorio forconese: esso include molti castelli tra cui San Massimo con la Villa di Civita, Bagno con Ville, chiese ed attinenze (unico castello con questa dicitura).\nNegli anni seguenti il Re Guglielmo il Buono fa compilare un elenco dei baroni (\"Catalogus baronum\"), da cui si ricava che Todino di Collimento \u00e8 feudatario anche del territorio bagnese. Nell'anno 1158 Gualtiero de Tuli e Mulippo Giovanni di Castiglione di Bagno erano feudatari dei territori di Bagno.\nLe Ville di Bagno furono uno dei 99 castelli che parteciparono all'edificazione della citt\u00e0 di L'Aquila; all'interno delle mura il Castello di Bagno \u00e8 stato inserito nel Quarto San Giorgio.\nDecadenza nel 1927.\nI paesi che facevano parte del Comune di Bagno fino al 1927 erano: Bagno Grande, Bagno Piccolo, Ripa di Bagno, Civita di Bagno (sede comunale), San Benedetto di Bagno, Sant'Angelo di Bagno, Vallesindola di Bagno, Monticchio, Pianola.\nLo stemma comunale era ed \u00e8 oggi della Delegazione Municipale di Bagno (sede Civita di Bagno) questo: una fascia d'argento obliqua in campo d'oro rosso fra due corone d'oro giallo oppure due anfore.\nNel 1927 il comune divenne frazione dell'Aquila.\nIl territorio dell'ex Comune costituisce oggi l'undicesima circoscrizione del Comune dell'Aquila (Bagno-Monticchio), tolta per\u00f2 una piccola porzione dove sorge Pianola (inserita nella dodicesima circoscrizione con Gignano, Sant'Elia, Torretta). Pianola per\u00f2 nell'ambito dell'Amministrazione Separata dei Beni di Uso Civico sta giustamente con Bagno e Monticchio.\nIl sisma del 2009.\nAlle ore 3:32 del 6 aprile 2009 L'Aquila venne colpita da una scossa di terremoto distruttiva di magnitudo 6.3. La stima iniziale dell'INGV fu dell'8\u00ba-9\u00ba grado della Scala Mercalli. Il sisma ha causato 308 morti (tra cui 4 bagnesi), 1.500 feriti e 65.000 sfollati, il crollo totale o parziale di numerosi edifici, ed il danneggiamento di gran parte del centro storico.\nBagno ha subito molti danni: il piccolo centro storico \u00e8 quasi del tutto irrecuperabile, le chiesette sono lesionate, ed alcune distrutte, come la chiesa della Madonna delle Grazie a Bagno Grande (detta la Culla della Madonna del Buon Consiglio).\nNei centri storici sono avvenuti numerosi crolli: \u00e8 stata danneggiata la parrocchiale Santa Maria di Bagno del 1961, nella quale \u00e8 caduta la statua dell'Immacolata, ed \u00e8 crollata la facciata della chiesetta di Santa Giusta a Vallesindola. Risultano lesionate: la parrocchiale santuario di San Raniero vescovo di Forcona (patrono di Bagno a Civita), la chiesa dell'Assunta a Bagno Piccolo, San Benedetto, San Michele Arcangelo, Madonna di Fontevivoli, la chiesa campestre Madonna Regina degli Angeli sulla via Mausonia, la torre medievale dell'antica cattedrale di San Massimo (patrono dell'Aquila), e la palombaia in parte crollata. Intatta dalla caduta di grandi massi \u00e8 la chiesetta della Madonna delle Canali, a 960 metri s.l.d.m. I terremotati sono stati ospitati in 6 campi (Bagno Chiesa, Bagno Cimitero, Civita di Bagno, Lilletta, San Benedetto, Vallesindola).\nMonumenti e luoghi d'interesse.\nSito archeologico di Forcona e Cattedrale vecchia di San Massimo.\nIl complesso si trova lungo la strada statale \"Marsicana\", che attraversa i borghi di Cominio, San Raniero e Civita.\nNel 680 la diocesi aquilana aveva sede a Forcona e Civita di Bagno. La chiesa madre era la cattedrale di San Massimo, che entr\u00f2 in una fase di decadenza nel 1257 con la soppressione della diocesi, che fu trasferita nella nuova cattedrale nel centro dell'Aquila.\nDel borgo medievale di Civita di Bagno rimangono la chiesa di San Raniero, sita a Civita di Bagno lungo la strada Marsicana, resta quindi, come l'ex concattedrale di San Michele di Amiterno, fuori le mura, con annessi i resti dell'ormai distrutta cattedrale medioevale di San Massimo (ex sede vescovile) con torre campanaria affrescata in cui sono custodite le reliquie di San Raniero Vescovo; i resti romani dell'antica \"Forcona\", siti a Civita di Bagno.\nDella cattedrale rimangono l'interno con colonne, l'abside e la torre campanaria.\nVille rinascimentali.\nInteressanti sono: \"Villa Oliva\" a Civita di Bagno (sede del Comune di Bagno fino alla soppressione del 29 luglio 1927), con interni affrescati, e tracce di cisterne romane sottertanee; \"Villa Palombaia\", con interni affrescati; gli sdruccioli e le viuzze, gli archi e le scalette, le fontane e i fontanili, i decorati portoni in pietra (alcuni con lo stemma bernardiniano IHS); particolari sono alcune delle chiesette, incastonate quasi a confondersi con le case come gioielli storici, a testimonianza della grande fede cristiana del luogo;\nAltro.\nSono presenti il \"lago di San Raniero\" a \"Civita di Bagno\" e il \"lago di San Giovanni\" di forma circolare (rispettivamente 200m e 160m di diametro) posto al confine con il Comune di Ocre e la \"Pineta di Pesco Croce\" e quella del \"Colle Cerasitto\" (le due Pinete di Bagno).\nI patroni.\nI patroni di tutte le frazioni sono la \"Mater Divinae Gratiae\" (Madonna delle Grazie) alla quale era dedicata una bellissima chiesa barocca distrutta durante la Seconda Guerra Mondiale; San Tussio eremita di Bagno, le cui reliquie si conservano nella chiesa di San Marco all'Aquila; San Raniero vescovo di Forcona patrono di Bagno e lago di Civita di Bagno; Sant'Antonio Abate, santo tutelare della confraternita omonima; Sant'Emidio vescovo e martire, protettore dai terremoti.\nFestivit\u00e0.\nProcessione di San Raniero Vescovo.\nLa sua festa riunisce con una lunga processione tutte le frazioni in quel di Civita per onorare il Santo invocato contro gli animali pericolosi ed i mali che possono colpire il capo.\nEventi.\nOgni frazione ha la chiesa dedicata a un Santo con la relativa festa patronale. Spicca per la particolarit\u00e0 dei festeggiamenti (la domenica dopo ferragosto) la festa della Madonna delle Canale, con la tradizionale processione che sale nel canalone per raggiungere la chiesetta a 980 metri sopra il livello di mare.\nFestival Beer.\nIl \"Festival Beer\" a met\u00e0 luglio e la \"sagra delle Pennette\" e degli arrosticini ad agosto, organizzate dalla Pro Loco Santa Maria di Bagno."}
{"id": "1211317", "revid": "30610", "url": "https://it.wikipedia.org/wiki?curid=1211317", "title": "New economy", "text": "Con la definizione di new economy (dall'inglese \"nuova economia\") o anche net economy (composto dell'accorciamento di \"network\" ed \"economia\") si fa riferimento alla fase di impetuoso sviluppo legato alla diffusione delle tecnologie informatiche e digitali (internet, telefoni cellulari, personal computer, prodotti informatici e digitali) che interess\u00f2 l'ultimo scorcio del XX secolo, partendo dagli Stati Uniti e poi estendendosi agli altri paesi industrializzati del mondo; queste nuove tecnologie dettero avvio a una bolla speculativa che surriscald\u00f2 i mercati finanziari al passaggio del millennio, alimentando poi la crescita dei paesi industriali negli ultimi anni del secolo almeno fino ai prodromi dello scoppio della crisi globale (dall'inizio degli anni 1990 alla met\u00e0 del primo decennio del nuovo secolo). Il termine si \u00e8 poi evoluto in conseguenza della diffusione del web 2.0 a partire dagli anni 2006-2007, andando via via ad indicare la web economy prima e l'economia digitale poi ovvero quel settore economico, tra secondario e terziario o settore terziario avanzato, nato sotto l'impulso e il successivo forte sviluppo della cosiddetta rivoluzione digitale.\nDescrizione.\n\u00c8 possibile parlare del sorgere di una \"new economy \"ogni qualvolta l'introduzione e la diffusione di tecnologie innovative determina cambiamenti profondi a livello economico e sociale, con una conseguente accelerazione della crescita della ricchezza, della produttivit\u00e0 (ma non necessariamente dello sviluppo sociale), degli investimenti (in capitale fisico e umano, in ricerca e innovazione), associata a una trasformazione degli stili di vita e ad un impatto sul profilo sociale degli individui-consumatori. Alcuni esperti continuano a usare infatti il termine \"new economy \"per descrivere gli sviluppi contemporanei nel mondo degli affari e dell'economia.\nLa locuzione \"new economy\" fu coniata nel 1998 dal saggista statunitense Kevin Kelly col best seller \"New Rules for a New Economy\". Nel libro si elencavano dieci buone regole per affrontare i \"nuovi mercati\", in altri termini le nuove frontiere della commercializzazione e le nuove opportunit\u00e0 offerte dall'economia globale. Tra queste l'idea della massimizzazione a tutti i costi dei profitti, il ricorso al web, la definizione dell'idea di flusso, finanziario e informativo, legato alle nuove tecnologie e alla mondializzazione degli scambi, lo sfruttamento della categoria pi\u00f9 redditizia di consumatori, la necessit\u00e0 di sfruttare l'opportunit\u00e0 prima ancora dell'efficienza. I punti cardine su cui si sarebbe basata la \"new economy\" non apparivano tanto i beni materiali quanto quelli immateriali, come le idee innovatrici, l'informazione come bene di scambio, il software. L'influenza dell'opera di Kevin Kelly sugli sviluppi di questa nuova concezione \u00e8 stata indubitabile.\nLe conseguenze della nuova economia sul piano mondiale si sono registrate nel profondo mutamento introdotto nel campo tradizionale del lavoro (impatto delle nuove tecnologie, necessit\u00e0 di nuove competenze), nell'evoluzione in senso finanziario dell'economia (funzionamento pi\u00f9 efficiente dei mercati, oltre i tradizionali confini nazionali) e sul piano della storia economica, nell'accelerazione impressa al processo di globalizzazione economica, finanziaria e culturale del mondo.\nCaratteristiche.\nLa new economy si differenziava dall'economia industriale per il fatto di offrire la possibilit\u00e0 di operare in un mercato globale, abbattendo i costi di gestione e consentendo alle imprese di non essere vincolate a uno spazio definito quale pu\u00f2 essere la sede fisica, in quanto lo spazio di una societ\u00e0 si installava nella rete, rimanendo virtuale. Il \"web\" era accessibile a tutti in tempo reale e nello stesso modo, tutti apparivano collegati con tutti. Nel corso degli anni 1990 il criterio generalista di \"economy\", anche a seguito dell'affermarsi del concetto di \"new economy\", ha via via iniziato ad assumere nuove connotazioni legate a fasi caratterizzate da precise tendenze, come il caso della \"Soft Economy\" o della \"Clean Economy\".\nLa \"new economy \"ha rappresentato per la prima volta l'evoluzione in senso stretto dell'economia dei paesi sviluppati da una base fondata su un patrimonio industriale-produttivo (l'economia di produzione manifatturiera), ad una economia dei servizi basata sull'asset-economia immateriale derivante dalla globalizzazione. Essa ha portato in altri termini all'informatizzazione dei processi di produzione e di scambio, oltrech\u00e9 all'assunzione di forza lavoro altamente qualificata. Impetuoso fu lo sviluppo di un numero di aziende sempre pi\u00f9 elevato o (si pensi alle celebri Amazon, Google, Yahoo!) legato al commercio elettronico e all'utilizzo dei mezzi informatici e digitali come piattaforme per l'allargamento sui mercati.\nUn cambiamento di tale portata nella struttura economica degli Stati Uniti aveva creato uno stato di crescita economica costante, bassa disoccupazione, e aveva portato alla credenza nella possibile immunit\u00e0 ai cicli di crescita e contrazione (\"boom and bust\") macroeconomici. Si pens\u00f2 che la fase di nuova crescita avrebbe reso obsolete molte vecchie pratiche commerciali, avrebbe abbattuto i costi delle transazioni, favorito la velocizzazione degli scambi, consentito di frenare l'inflazione (l'aumento dell'efficienza e il progresso tecnologico avrebbero compensato l'aumento della domanda e quindi dei prezzi) e impedito, o addirittura invertito, l'andamento decrescente del rendimento marginale per gli imprenditori. L'incremento e il rapido ripercuotersi degli effetti del boom della \"new economy\" port\u00f2 allo scoppio della bolla speculativa delle cosiddette \"dot-com\" nel mercato azionario statunitense (e poi di l\u00ec al resto del mondo).\nL'impatto della nuova economia e delle tecnologie legate allo sviluppo di internet collocarono le imprese di fronte alla necessit\u00e0 di adeguarsi alle nuove tendenze, tanto da portare alla classificazione delle aziende in base all'implementazione o meno dell'uso della rete. Alcune aziende (\"old-old\") si caratterizzarono per uno specifico prodotto o servizio e non si servivano di mezzi telematici, quindi elaboravano prodotti e servizi che non modificavano n\u00e9 i processi produttivi, n\u00e9 i processi interni a causa d'internet. Alcuni prodotti o mercati di riferimento (\"old-new\") non mutarono con l'entrata d'internet sia in termini di opportunit\u00e0 sia di crescita. Altre aziende (\"new-old\") nascevano tramite internet, ma il mercato di riferimento rimaneva di tipo tradizionale. Le imprese \"new-new\" infine nascevano ed operavano esclusivamente tramite la rete informatica."}
{"id": "1211319", "revid": "287204", "url": "https://it.wikipedia.org/wiki?curid=1211319", "title": "Unione Sportiva Lecce 1950-1951", "text": "Questa voce raccoglie le informazioni riguardanti lUnione Sportiva Lecce nelle competizioni ufficiali della stagione 1950-1951."}
{"id": "1211320", "revid": "767487", "url": "https://it.wikipedia.org/wiki?curid=1211320", "title": "Anej Lovre\u010di\u010d", "text": "Carriera.\nClub.\nInizia la sua carriera professionistica nella massima serie slovena con la maglia del Koper, squadra con la quale in due campionati, dal 2005 al 2007, collezionando 22 presenze e 2 gol. Con la sua squadra partecipa alle fasi preliminari della Coppa UEFA 2006-2007 e conquista per due volte la coppa nazionale, nel 2006 e nel 2007. Nell'estate 2007 passa al Lecce, dove per\u00f2 trova pochissimo spazio in prima squadra. Nell'agosto 2008 fa ritorno in patria nel NK MIK CM Celje. Nella stagione 2010/11 passa dal Nk Celje alla blasonata Olimpia Lubiana (2005).\nNazionale.\nHa fatto parte della Nazionale slovena Under-21, con la quale ha giocato 6 partite e segnato 1 gol."}
{"id": "1211327", "revid": "767487", "url": "https://it.wikipedia.org/wiki?curid=1211327", "title": "Mike Paradinas", "text": "Autore di musica elettronica, lo pseudonimo principale sotto cui sono uscite le sue produzioni \u00e8 \u03bc-Ziq (si pronuncia come la parola inglese \"music\"), ma ne ha avuti molti altri nel corso della sua carriera.\nCarriera.\nMike Paradinas \u00e8 nato a Charing Cross e ha iniziato a suonare la tastiera all'inizio degli anni ottanta. In quel periodo ascoltava musica new wave di gruppi come The Human League, New Order e Heaven 17. Fece parte di qualche gruppo minore verso la met\u00e0 della decade; inoltre trascorse otto anni come tastierista del gruppo Blue Innocence. Durante questo periodo Mike registrava anche pezzi per conto suo utilizzando sia dei synth sia un registratore a quattro tracce.\nI Blue Innocence si sciolsero nel 1992 dopo un'esibizione al \"The Orange\" di Londra; cos\u00ec Mike e il bassista, Francis Naughton, decisero di acquistare un sequencer software e registrare di nuovo alcuni dei brani composti in passato da Mike. Il risultato venne fatto ascoltare a Mark Pritchard e Tom Middleton, alias i Global Communication, che erano a capo della Evolution Records, e stava per essere pubblicato se non si fossero intromessi impegni ulteriori per Pritchard e Middleton che li costrinsero ad annullare l'accordo. Per fortuna di Mike, tuttavia, anche Richard David James, ovvero Aphex Twin, aveva ascoltato i brani: questi accett\u00f2 senza esitazione di pubblicare la loro produzione sotto la Rephlex, label di sua propriet\u00e0, con il nome di \u03bc-Ziq per il duo, e di Tango N' Vectif per l'album, uscito nel novembre del 1993.\nNaughton abbandon\u00f2 la collaborazione con Mike subito dopo, ma quest'ultimo continu\u00f2 egregiamente il lavoro iniziato da solista: Bluff Limbo, album che seguiva la falsariga del primo apportando varie innovazioni dal punto di vista sia ritmico che timbrico (dovute probabilmente alla totale indipendenza acquisita dall'artista a partire da questa produzione), usc\u00ec in sole 1000 copie a met\u00e0 del 1994 sotto la Rephlex. Una seconda edizione di ben pi\u00f9 ampio spessore fu offerta, in ogni caso, due anni dopo, sempre dalla Rephlex di Aphex.\nDopo queste prime due esperienze a Mike fu offerto di firmare un contratto con la Virgin per un progetto di remix per il gruppo britpop The Auters: Mike port\u00f2 a termine l'impresa, e ci\u00f2 che ne venne fuori era - come tipico per i remix effettuati da musicisti di elettronica, specialmente inglesi, a met\u00e0 degli anni novanta - del tutto diverso dal suono di partenza delle canzoni originali. Questo progett\u00f2 port\u00f2 quindi all'uscita dell'EP The Auters vs \u00b5-Ziq, che non ebbe molta risonanza ma port\u00f2 comunque la Virgin alla decisione di mettere Mike sotto contratto, dotandolo addirittura di una sotto-etichetta personale, la Planet Mu, da gestire per le proprie produzioni e per implementare quelle di artisti dediti al suo stesso genere e a lui affini. Nel 1998 poi Mike avrebbe fatto della Planet Mu una label indipendente di sua esclusiva propriet\u00e0, staccata dalla Virgin. Dal 1995 in poi, quindi, per Mike inizi\u00f2 una frenetica produzione non solo come \u03bc-Ziq, ma anche sotto altri var\u00ee pseudonimi (come prescritto da contratto): nel solo 1995 sforn\u00f2 parecch\u00ee album con tre pseudonimi in meno di un anno. Prima usc\u00ec il suo primo singolo con il nome \"Tusken Raiders\", sotto l'etichetta di musica neo-electro Clear, ad inizio anno; in secondo luogo la stessa Clear pi\u00f9 avanti produsse anche il primo LP di Mike sotto altro nome, \"Jake Slazenger MakesARacket\", sempre nel 1995. Nel caso di quest'ultima produzione, Mike si distanzi\u00f2 dagli influssi electro per dedicarsi per lo pi\u00f9 ad una certa sonorit\u00e0 sintetica influenzata da una venatura di jazz-funk.\nMike ebbe var\u00ee altri pseudonimi durante quegli anni, come \"Gary Moscheles\", ed anche una collaborazione diretta con colui che l'aveva lanciato, Aphex Twin, assieme al quale produsse Expert Knob Twiddlers, uscito con il nome di Mike &amp; Rich.\nUn cambiamento abbastanza vistoso nella scelta del sottogenere di musica elettronica da lui prediletto e sviluppato - come gi\u00e0 in precedenza da parte sua, con decisa originalit\u00e0 - si verific\u00f2 dal 1997 in poi, in un percorso che gi\u00e0 dal precedente In Pine Effect avrebbe trovato il suo compimento ciclico in Bilious Paths, uscito nel 2003. In queste produzioni, eccezion fatta in parte per qualche track di Royal Astronomy, pi\u00f9 tradizionale e basata sull'emulazione di strumentazioni analogiche (donde il consistente flop di tale album), Mike ha spostato decisamente la propria sfera di produzione sonora sulla Drum and bass, sulla Jungle e sull'elettronica pi\u00f9 sperimentale, lasciando da parte la IDM, l'ambient techno e l'electro caratteristiche delle sue prime produzioni (e questo vale anche per Royal Astronomy). Cos\u00ec, sotto questi tratti caratteristici, sono usciti i tre album principali della sua ultima produzione (come \u03bc-Ziq sotto l'etichetta Astralwerks della Virgin): In Pine Effect nel 1995 (che era pi\u00f9 un preambolo a ci\u00f2 che si sarebbe sviluppato meglio dopo), Lunatic Harness nel 1997, Bilious Paths nel 2003 (sotto la Planet Mu indipendente). Royal Astronomy invece \u00e8 del 1999, uscito anch'esso sotto la Astralwerks. Il concetto di ciclicit\u00e0 nella scelta della Jungle e della Drum'n'bass.\nIn ogni caso, il cambiamento di rotta di Mike proprio del periodo di fine millennio era stato gi\u00e0 adottato anche da altri artisti, come Squarepusher e lo stesso Aphex Twin. Tra l'altro la pausa si spiega anche perch\u00e9, come da lui stesso dichiarato, si \u00e8 voluto dedicare a tempo pieno alla gestione della sua label e alla promozione degli artisti emergenti che, ad oggi, l'hanno resa una delle pi\u00f9 importanti del genere. Essa ospita le produzioni di artisti originali e innovativi nel campo dell'elettronica, tra cui Venetian Snares e Luke Vibert.\nIl 30 luglio 2007 \u00e8 uscito l'album Duntisbourne Abbots Soulmate Devastation Technique, caratterizzato dal ritorno ad uno stile pi\u00f9 simile a quello dei primi album, con l'abbandono della Drum'n'bass a favore di sonorit\u00e0 ambient techno in un contesto IDM.\nDiscografia.\nCome \u03bc-Ziq.\nAlbum\nEP &amp; Singoli"}
{"id": "1211329", "revid": "134355", "url": "https://it.wikipedia.org/wiki?curid=1211329", "title": "\u039c-ziq", "text": ""}
{"id": "1211332", "revid": "43530", "url": "https://it.wikipedia.org/wiki?curid=1211332", "title": "Pop-star", "text": ""}
{"id": "1211333", "revid": "134355", "url": "https://it.wikipedia.org/wiki?curid=1211333", "title": "\u039c-Ziq", "text": ""}
{"id": "1211336", "revid": "44297", "url": "https://it.wikipedia.org/wiki?curid=1211336", "title": "Lehman Brothers Holdings", "text": ""}
{"id": "1211337", "revid": "110157", "url": "https://it.wikipedia.org/wiki?curid=1211337", "title": "Jeffrey Vanderbeek", "text": "Vanderbeek, nativo del New Jersey e munito di abbonamento dagli anni 1980, \u00e8 diventato un proprietario di minoranza quando Puck Holdings, un'affiliata di YankeeNets, ha comprato la squadra nel 2000. Nel 2004 Vanderbeek ha comprato una partecipazione di maggioranza da Puck Holdings e si \u00e8 licenziato da Lehman Brothers per fare il proprietario a tempo pieno. Si \u00e8 iscritto a Lehman Brothers dal 1984. \u00c8 stato assegnato il nono rango dei dirigenti pi\u00f9 pagati del 2002 da \"Business Week\" con un salario un eccesso a 29 milioni di dollari. Vanderbeek \u00e8 stato un grande fautore della proposta Prudential Center, che aprir\u00e0 nel 2007.\nIl 15 agosto 2013 Vanderbeek ha ceduto la squadra, per la cifra di 320 milioni di dollari, a Joshua Harris."}
{"id": "1211339", "revid": "287204", "url": "https://it.wikipedia.org/wiki?curid=1211339", "title": "Kemper Arena", "text": "La Kemper Arena American Royal Center \u00e8 un palazzetto dello sport da 19.500 posti che si trova a Kansas City (Missouri).\nHa ospitato le partite dei New Jersey Devils quando sono stati i Kansas City Scouts, squadra d'hockey della NHL, e dei Sacramento Kings, quando sono stati i Kansas City Kings, squadra di pallacanestro della NBA.\nNel 1976 ha ospitato la Convention Nazionale del Partito Repubblicano americano.\nL'arena \u00e8 intitolata a R. Crosby Kemper Sr., un membro del potente gruppo finanziario Kemper che ha donato 3.2 milioni di dollari per la sua costruzione.\nIl 23 maggio 1999 ha ospitato \"Over the Edge 1999\" il famigerato evento della World Wrestling Federation, dove \u00e8 morto Owen Hart, caduto dalla sommit\u00e0 del palazzetto (circa 23 metri da terra) per la rottura dell'imbragatura che doveva sostenerlo durante un'entrata spettacolare."}
{"id": "1211340", "revid": "287204", "url": "https://it.wikipedia.org/wiki?curid=1211340", "title": "Colorado Rockies (NHL)", "text": "I Colorado Rockies sono stati una squadra di hockey su ghiaccio con sede a Denver, nel Colorado, che ha militato nella National Hockey League dal 1976 al 1982. I Rockies nacquero dopo il trasferimento del Kansas City Scouts, nati nel 1974 come \"expansion team\". La franchigia si spost\u00f2 ulteriormente nel 1982 a East Rutherford, nel New Jersey, cambiando la propria denominazione in New Jersey Devils. La NHL non sarebbe pi\u00f9 tornata a Denver fino al 1995, quando i Quebec Nordiques diventarono i Colorado Avalanche.\nStoria.\nArrivo della NHL a Denver.\nIvan Mullenix, proprietario dei Denver Spurs, squadra della Central Hockey League, ricevette la proposta di fondare una nuova squadra per la stagione 1976\u201377, ma dato che la McNichols Sports Arena era gi\u00e0 stata ultimata nel 1975, egli sperava di poter entrare nella NHL un anno prima. La lega tuttavia cerc\u00f2 di preparare un accordo con cui Mullenix avrebbe acquisito e poi trasferito a Denver la debole franchigia dei California Golden Seals, per evitare la nascita di una nuova formazione.\nGli Spurs vennero scelti per essere promossi nella World Hockey Association (WHA) per la stagione 1975-76, ma la scarsa affluenza di pubblico, varie difficolt\u00e0 finanziarie e le voci che parlavano del trasferimento o dei Seals o dei Kansas City Scouts a Denver spinsero Mullenix a trasferire i Spurs ad Ottawa. Sfortunatamente gli Ottawa Civics non riuscirono a concludere neppure la loro prima stagione. I Seals alla fine si trasferirono a Cleveland nella stagione 1976-77, dove per due anni giocarono come Barons, prima di fondersi con i Minnesota North Stars nel 1978.\nNel frattempo gli Scouts erano sull'orlo del fallimento nonostante l'ingresso in NHL risalente a due anni prima, anno in cui esordirono insieme ai Washington Capitals. Tuttavia alla propriet\u00e0 mancarono le risorse e la pazienza necessarie per gestire le comuni difficolt\u00e0 di una nuova squadra. Dopo aver fallito tutti i tentativi di rilancio della squadra la franchigia fu venduta ad un gruppo di Denver facente capo a Jack Vickers, divenendo cos\u00ec i Colorado Rockies.\nContinue difficolt\u00e0.\nRispetto a prima la situazione non miglior\u00f2 di molto. Nelle sei stagioni a Denver i Rockies raggiunsero i playoff solo una volta, nel 1977-78. In quell'occasione comunque terminarono con il sesto peggior record della lega, ben al di sotto del 50% di gare vinte. La debolezza della Smythe Division permise comunque ai Rockies di terminare secondi alle spalle dei Chicago Black Hawks, l'unica formazione della division con un record superiore al 50%. In occasione del turno preliminare, al meglio delle tre gare, i Rockies persero per 2-0 contro i Philadelphia Flyers. I playoff non furono pi\u00f9 raggiunti dalla squadra fino al 1988, il sesto anno di vita dei New Jersey Devils.\nI Rockies ebbero la possibilit\u00e0 di schierare alcuni fuoriclasse per un breve periodo. Barry Beck fece segnare il record di maggior punti segnati da un difensore rookie, mentre Lanny McDonald fu ceduto ai Rockies da parte di Toronto. I giocatori pi\u00f9 importanti della franchigia furono Chico Resch, Wilf Paiement, Ren\u00e9 Robert, Rob Ramage, Bobby Schmautz, Steve Tambellini e Brent Ashton, ma da soli non riuscirono a risollevare le sorti della squadra, comunque debole.\nNonostante l'appoggio dei giocatori e del pubblico anche stagione 1979\u201380 non rilanci\u00f2 le sorti dei Rockies. In panchina si trovava Don Cherry, gi\u00e0 vincitore del Jack Adams Award, il quale l'anno precedente era stato licenziato dai Boston Bruins. Al termine dell'ultima partita, vinta 5-0 contro i Pittsburgh Penguins, Cherry vestito da cowboy and\u00f2 in mezzo al campo insieme ai giocatori per ricevere gli applausi del pubblico.\nTrasferimento in New Jersey.\nNonostante l'affluenza di pubblico a Denver fosse soddisfacente, la squadra fu colpita da forti problemi di stabilit\u00e0. I Rockies ebbero sette allenatori in quattro anni, nessuno dei quali allen\u00f2 per pi\u00f9 di una stagione. La propriet\u00e0 cambi\u00f2 due volte nel giro di quattro anni. I Rockies fecero una petizione per trasferirsi in New Jersey gi\u00e0 nel 1978, ma la NHL oppose il veto poich\u00e9 la Brendan Byrne Arena era ancora sotto costruzione e non vi erano nello Stato altre sedi adatte ad ospitare la squadra. Nel 1982 l'architetto e ingegnere nel campo navale. John McMullen acquis\u00ec la squadra che debutto come New Jersey Devils nella stagione 1982-83.\nEredit\u00e0 dei Rockies.\nL'ultimo giocatore attivo in NHL ad aver mai giocato con i Rockies fu Joe Cirella, il quale si ritir\u00f2 al termine del campionato 1995-1996, stagione d'esordio dei Colorado Avalanche che culmin\u00f2 con il successo della Stanley Cup. Gli Avalanche disputarono le 23 stagioni precedenti come Quebec Nordiques. Due altri ex-giocatori dei Rockies, Paul Gagn\u00e9 e Rich Chernomaz, giocarono fino al 1999 rispettivamente in Svizzera e in Germania.\nI Colorado Avalanche affrontarono i New Jersey Devils in occasione della finale di Stanley Cup del 2001. Furono gli Avalanche ad aggiudicarsi il titolo dopo sette partite, l'ultima delle quali svoltasi proprio a Denver. I New Jersey Devils dalla loro nascita riuscirono a raggiungere ottimi risultati, incluse tre Stanley Cup, quattro Prince of Wales Trophy e nove titoli della Atlantic Division.\nI Colorado Rockies della NHL non devono essere confusi la squadra omonima di baseball della Major League Baseball, nata nel 1993.\nAllenatori e dirigenti.\nDi seguito l'elenco di allenatori e general manager dall'anno della fondazione.\nRecord e statistiche.\nMigliori marcatori.\nQuesti sono i migliori dieci giocatori per punti ottenuti, gol segnati ed assist forniti nella storia della franchigia.\n\"Note: Pos = Posizione; PG = Partite giocate; G = Gol; A = Assist; Pts = Punti; P/G = Punti per gara\"\nSquadre affiliate.\nNel corso della loro storia i Colorado Rockies ebbero alcune squadre affiliate:"}
{"id": "1211344", "revid": "93556", "url": "https://it.wikipedia.org/wiki?curid=1211344", "title": "Kansas City Scouts", "text": "I Kansas City Scouts sono stati una squadra di hockey su ghiaccio con sede a Kansas City, nel Missouri, che ha militato nella National Hockey League dal 1974 al 1976. Nel 1976 la franchigia si trasfer\u00ec a Denver, diventando cos\u00ec i Colorado Rockies. Successivamente nel 1982, i Rockies a loro volta si spostarono nel New Jersey, dove assunsero il nome di New Jersey Devils.\nStoria.\nNascita della franchigia.\nNel 1974 la NHL termin\u00f2 il suo primo periodo di espansione con la nascita di due nuove franchigie con sede a Kansas City e a Washington Kansas City fu scelta come sede l'8 giugno 1972, e per l'occasione fu costruita la Kemper Arena. Kansas City era stata fino ad allora sede di numerose squadre delle serie minori. Gli Scouts condivisero la Kemper Arena con i Kansas City Kings, squadra di pallacanestro della National Basketball Association. Con la nascita degli Scouts e dei Washington Capitals fu necessaria una rivoluzione nella geografia della NHL, con la creazione di quattro division; gli Scouts furono inseriti nella Smythe Division.\nLa franchigia di Kansas City si sarebbe voluta chiamare \"Kansas City Mohawks\", dato che l'area metropolitana di Kansas City include sia una porzione del Missouri che del Kansas. Il nome avrebbe cos\u00ec coniugato la sigla dello stato del Missouri (MO), con il soprannome del Kansas, \"Jayhawkers\", un gruppo di guerriglieri nordisti risalenti alla guerra di secessione. Tuttavia vi fu l'obiezione dei Chicago Black Hawks, dato che \"Mohawks\" assomigliava troppo a \"Black Hawks.\" La franchigia alla fine approv\u00f2 la proposta di chiamarsi \"Scouts\", in onore della statua del Kansas City Scout posta sulle colline sovrastanti la citt\u00e0.\nNational Hockey League.\nIl 9 ottobre 1974 gli Scouts disputarono la loro prima partita presso il Maple Leaf Gardens di Toronto, dove furono sconfitti per 6-2 dai Maple Leafs. Per permettere l'ultimazione dei lavori alla Kemper Arena, gli Scouts disputarono le loro prime otto gare in trasferta, venendo sconfitti sette volte e pareggiando in un'occasione. Il debutto casalingo avvenne il 2 novembre contro i Black Hawks, i quali li sconfissero 4-3. Il giorno seguente la squadra ottenne la prima vittoria della storia della franchigia, grazie al successo sui Capitals in trasferta per 5-4.\nCome molti degli \"expansion teams\", gli Scouts ottennero scarsi successi, conquistando solo 41 punti nella loro stagione inaugurale. Il record di 15-54-11 (vinte-perse-pareggiate) sarebbe comunque stato il migliore della loro breve storia.\nLa loro seconda stagione si apr\u00ec con alcuni spiragli positivi. Alla fine del 1975 infatti la squadra era in lotta per un posto nei playoff. Il 28 dicembre di quell'anno, dopo il successo per 3-1 contro i California Golden Seals, gli Scouts si ritrovarono ad un solo punto dai St. Louis Blues e dall'accesso ai playoff, grazie anche alla debolezza della Smythe Division. Il resto della stagione per\u00f2 si rivel\u00f2 un disastro, con solo un successo in 44 partite rimanenti. Terminarono la stagione con un record di 12-56-12, per un totale di 36 punti, peggior risultato mai ottenuto nella storia degli Scouts/Rockies/Devils.\nNelle due stagioni degli Scouts vi furono tre allenatori: Bep Guidolin, Sid Abel (ad-interim) ed Eddie Bush. Due furono i capitani, Simon Nolet e Guy Charron. Wilf Paiement fu l'ultimo giocatore nella NHL ad essersi ritirato dopo aver giocato con gli Scouts; infatti si ritir\u00f2 nel 1988, quando vestiva la maglia dei Pittsburgh Penguins. Delle 160 partite disputate nella loro storia, gli Scouts riuscirono a vincerne soltanto 27.\nGli Scouts soffrirono per il costo elevato dei giocatori, la propriet\u00e0 debole ed instabile, la situazione economica del Midwest, le prestazioni sul ghiaccio e la scarsa partecipazione del pubblico. Nelle due stagioni la media di pubblico fu pari a 8.218 persone, molte meno rispetto alle 17.000 che poteva contenere la Kemper Arena (nella NHL la media era intorno ai 13.000 tifosi).\nTrasferimento a Denver.\nDopo sole due stagioni la franchigia degli Scouts fu venduta ad un gruppo di propriet\u00e0 di Jack Vickers, il quale decise di spostare la squadra a Denver e di rinominarla Colorado Rockies. I Colorado Rockies avrebbero disputato le sei stagioni successive di NHL, prima di trasferirsi nella stagione 1982 ad est, diventando i New Jersey Devils.\nGli Scouts e i California Golden Seals, trasferitesi a Cleveland e divenuti i Cleveland Barons, furono trasferiti nella stessa annata, e furono i primi traslochi di squadre NHL a partire dal 1935. Nel caso di un'ulteriore espansione della lega nel 1976, mai avvenuta, le citt\u00e0 scelte sarebbero state Denver e Seattle.\nAllenatori e dirigenti.\nDi seguito l'elenco di allenatori e general manager dall'anno della fondazione.\nRecord e statistiche.\nMigliori marcatori.\nQuesti sono i migliori dieci giocatori per punti ottenuti, gol segnati ed assist forniti nella storia della franchigia.\n\"Note: Pos = Posizione; PG = Partite giocate; G = Gol; A = Assist; Pts = Punti; P/G = Punti per gara\"\nSquadre affiliate.\nNel corso della loro storia i Colorado Rockies ebbero alcune squadre affiliate:"}
{"id": "1211349", "revid": "44297", "url": "https://it.wikipedia.org/wiki?curid=1211349", "title": "Chicago Black Hawks", "text": ""}
{"id": "1211350", "revid": "287204", "url": "https://it.wikipedia.org/wiki?curid=1211350", "title": "National Hockey League All-Star Game", "text": "Il National Hockey League All-Star Game, spesso contratto in NHL All-Star Game \u00e8 uno degli eventi pi\u00f9 importanti della stagione dell'National Hockey League.\nSi tratta di un week end, in genere nel mese di febbraio, in cui le gare della stagione regolare NHL vengono sospese per dar luogo ad eventi spettacolari, che culminano con una sfida tra due squadre composte da una selezione dei migliori giocatori della Eastern Conference e della Western Conference votati dal pubblico e dalla NHL. Nell'All-Star Game hanno giocato tutti i migliori giocatori della storia della NHL.\nIl primo All-Star Game si tenne a Toronto nel 1947, cambiando poi sede ogni anno.\nI giocatori.\nAll-Star \u00e8 la definizione che viene data a tutti i giocatori della NHL che, tramite votazione popolare, vengono scelti per partecipare all'All-Star Game. Durante i primi mesi della stagione regolare, gli appassionati da tutto il mondo della NHL, possono votare i migliori giocatori che secondo loro meritano di partecipare alla partita delle \"stelle\". Una volta terminata la votazione, per ognuna delle due squadre, vengono scelti i 6 giocatori pi\u00f9 votati che andranno a comporre il sestetto iniziale (3 attaccanti, 2 difensori ed 1 portiere), mentre i restanti giocatori selezionati comparranno le panchine.\nStoria.\nInizialmente, l'All-Star Game veniva giocato tra la squadra che aveva vinto la Stanley Cup nell'anno precedente ed una squadra composta dei migliori giocatori delle rimanenti 5 squadre. A seguito dell'espansione del 1967, l'All-Star game cambi\u00f2 formula, e ben presto si assest\u00f2 nella formula Eastern Conference (\"Wales Conference\") vs. Western Conference (\"Campbell Conference\"). Tra il 1998 ed il 2002 ci fu un temporaneo cambiamento nel formato, e l'All-Star Game si disput\u00f2 tra giocatori di provenienza nordamericana (Canada e USA) e giocatori provenienti dal resto del mondo. Dal 2003 venne reintrodotta la sfida East vs. West.\nRisultati dell'All-Star Game.\nOT = Over Time \"(Tempi supplementari)\", SO = Shoot Out"}
{"id": "1211351", "revid": "1222", "url": "https://it.wikipedia.org/wiki?curid=1211351", "title": "Dermotteri", "text": ""}
{"id": "1211352", "revid": "1222", "url": "https://it.wikipedia.org/wiki?curid=1211352", "title": "Galeopiteci", "text": ""}
{"id": "1211353", "revid": "1222", "url": "https://it.wikipedia.org/wiki?curid=1211353", "title": "Lemure volante", "text": ""}
{"id": "1211354", "revid": "1222", "url": "https://it.wikipedia.org/wiki?curid=1211354", "title": "Cynocephalidae", "text": ""}
{"id": "1211355", "revid": "1222", "url": "https://it.wikipedia.org/wiki?curid=1211355", "title": "Cinocefalidi", "text": ""}
{"id": "1211358", "revid": "1543377", "url": "https://it.wikipedia.org/wiki?curid=1211358", "title": "NGC 3532", "text": "NGC 3532 (noto anche come Ammasso Pozzo dei Desideri o con la sigla C 91) \u00e8 un brillante ammasso aperto situato nella costellazione australe della Carena. Giace in uno dei tratti della Via Lattea pi\u00f9 ricchi e luminosi dell'intera volta celeste; pu\u00f2 essere osservato solo a sud del Tropico del Cancro, a causa della sua declinazione molto meridionale.\nOsservazione.\nSi tratta di un ammasso estremamente ricco, visibile ad occhio nudo come una macchia luminosa allungata in senso est-ovest poco a nordest della brillante Nebulosa della Carena, anche se la notte non \u00e8 particolarmente buia, come nelle periferie delle citt\u00e0; gi\u00e0 un binocolo 10x50 \u00e8 in grado di risolverlo in una miriade di piccole stelline, distribuite attorno a due punti ben distinti: quello ad ovest, meno ricco e dominato da due stelle di ottava magnitudine, e quello ad est, dominato da una stella doppia di settima. A sud-est \u00e8 ben visibile la stella di quarta grandezza . Attraverso un telescopio amatoriale sono osservabili centinaia di stelle fino alla dodicesima magnitudine, e l'ammasso appare talmente esteso che in oculari di piccolo campo visivo non si riesce a contenere tutto; gli strumenti pi\u00f9 adatti pertanto sono binocoli di media potenza o al pi\u00f9 un piccolo telescopio.\nLa sua declinazione \u00e8 fortemente australe e fa s\u00ec che quest'ammasso non sia osservabile da molte delle regioni abitate dell'emisfero boreale, come l'Europa e quasi tutto il Nordamerica; da alcune regioni abitate dell'emisfero australe, al contrario, si presenza circumpolare. Il periodo migliore per la sua osservazione nel cielo serale \u00e8 quello compreso fra gennaio e giugno.\nStoria delle osservazioni.\nQuesto oggetto celeste fu notato da Nicolas Louis de Lacaille nel gennaio del 1752, e fu in seguito battezzato con il suggestivo nome di \"Pozzo dei Desideri\", vista la similitudine con le scintillanti monete d'argento che si accumulano sul fondo di un pozzo dei desideri. Tuttavia appare ovvio pensare che un oggetto simile fosse stato osservato in epoche pi\u00f9 antiche, data la sua notevole luminosit\u00e0; inoltre fino all'et\u00e0 classica quest'oggetto si mostrava al di sopra dell'orizzonte mediterraneo, e assunse una posizione pi\u00f9 meridionale in seguito, a causa della precessione degli equinozi. Fu in seguito riscoperto da James Dunlop, che lo osserv\u00f2 con suo telescopio dall'emisfero australe, e in seguito da John Herschel, che lo inser\u00ec nel suo catalogo.\nCaratteristiche.\nL'ammasso \u00e8 composto da oltre 670 stelle, la gran parte delle quali sono bianche, di classe spettrale A, ma non mancano stelle di classe F, ossia di colore giallo. La metallicit\u00e0 delle componenti \u00e8 simile a quella del Sole. NGC 3532 sarebbe distante dal Sole non pi\u00f9 di 486\u00a0parsec (1584 anni luce), dunque risulterebbe essere lontano dagli altri oggetti di fondo, molto pi\u00f9 remoti e giacenti nel Braccio del Sagittario; la sua magnitudine complessiva \u00e8 pari a 3,0.\nLe stime sulla sua et\u00e0 attestano un valore sui 300 milioni di anni, il che lo pone a met\u00e0 via fra le et\u00e0 di M37, di 200 milioni di anni, e dell'ammasso del Presepe, di 400 milioni di anni; la sua massa complessiva \u00e8 pari a circa 2000 masse solari ed \u00e8 particolarmente ricco di stelle di classe spettrale A, ossia di stelle bianche. Sono presenti pure un gran numero di stelle doppie, come era stato indicato anche da John Herschel.\nLungo la sua linea di vista non sono presenti dense aree di polvere interstellare cosicch\u00e9 la sua osservazione e il suo studio risultino piuttosto facili. Studi volti a riconoscere e a determinare la presenza di nane bianche in alcuni ammassi aperti hanno permesso di individuare quattro possibili membri di quest'ammasso."}
{"id": "1211360", "revid": "1108020", "url": "https://it.wikipedia.org/wiki?curid=1211360", "title": "Lepus capensis", "text": "La lepre del Capo o lepre africana (\"Lepus capensis\", Linnaeus 1758) \u00e8 un mammifero lagomorfo appartenente alla famiglia dei Leporidi. La specie, originaria dell'Africa, ha una larga diffusione con un areale che si estende oltre i confini naturali del continente africano.\nDescrizione.\nLa lepre del Capo ha un corpo slanciato con coda folta e piedi posteriori lunghi e robusti. Il capo \u00e8 allungato, con orecchie molto grandi, lunghe 12-14 cm, nere all'estremit\u00e0, occhi grandi, bruno-rossastri. La pelliccia \u00e8 fulvo-brunastra con tonalit\u00e0 nere sul dorso e biancastre sulle parti ventrali.\nBiologia.\nGrazie alla conformazione delle zampe posteriori \u00e8 un eccezionale corridore e saltatore. Pu\u00f2 raggiungere una velocit\u00e0 di 80 km/h e spiccare salti in avanti lunghi oltre 2 metri. Inoltre \u00e8 capace di arrampicarsi e nuotare.\nAlimentazione.\nAnimale erbivoro per eccellenza, si nutre esclusivamente di vegetali con una dieta estremamente variabile, secondo le condizioni ambientali.\nRiproduzione.\nUna femmina di \"L. capensis\" pu\u00f2 dare, secondo le condizioni ambientali, da 1 a 3-4 parti l'anno, con figliate di 1-7 piccoli. La gravidanza dura 42 giorni e le nascite si distribuiscono da marzo a ottobre. Gli accoppiamenti si concentrano nella prima met\u00e0 dell'anno e hanno luogo nelle ore pi\u00f9 calde del giorno.\nI piccoli sono allattati per circa 3 settimane, ma durante questo periodo iniziano ad alimentarsi anche con vegetali. A un mese di et\u00e0 sono del tutto autonomi. La maturit\u00e0 sessuale \u00e8 raggiunta in 7-9 mesi.\nDistribuzione e habitat.\nL'areale della lepre del Capo abbraccia l'intero continente africano, estendendosi ad alcune regioni dell'Europa meridionale, all'Asia occidentale, centrale e meridionale (esclusa la Cina). La specie \u00e8 stata inoltre introdotta in Australia.\nL'habitat della lepre del Capo \u00e8 estremamente vario: il suo areale comprende infatti regioni sia temperate sia tropicali, umide o secche, dal livello del mare fino a 4000 metri di altitudine. In generale vive in spazi aperti con vegetazione prevalentemente erbacea o erbacea-cespugliosa (prati, pascoli, campi coltivati), spesso in prossimit\u00e0 di macchie e boscaglie. Pu\u00f2 tuttavia ritrovarsi anche in ecosistemi costieri presso spiagge, stagni costieri, lagune, oppure nei deserti.\nIn merito alle popolazioni europee, c'\u00e8 disaccordo sulla posizione della specie \"Lepus granatensis\" (Rosenhauer, 1856), presente nella Penisola iberica. Secondo alcuni Autori, in Spagna e Portogallo sarebbe presente solo la specie \"L. capensis\", perci\u00f2 \"L. granatensis\" dovrebbe essere considerata una sottospecie della lepre africana (\"L. capensis granatensis\"). Le ricerche sulle relazioni filogenetiche del \"L. granatensis\" con le specie europee (\"Lepus timidus\" e \"Lepus europaeus\") e con quella africana (\"L. capensis\") lasciano ancora margini d'incertezza sull'esatta collocazione tassonomica e l'orientamento attuale \u00e8 quello di considerarla specie distinta.\nL'altra popolazione europea, comunemente chiamata lepre sarda, \u00e8 attualmente classificata come sottospecie distinta della lepre africana (\"Lepus capensis mediterraneus\" Wagner, 1841). Questa popolazione \u00e8 strettamente collegata, dal punto di vista filogenetico, alle popolazioni di \"L. capensis\" del Marocco e della Tunisia. Sulla base di queste correlazioni filogenetiche e della marcata variabilit\u00e0 del \"L. capensis\" nell'ambito del suo vasto areale, secondo alcuni Autori la popolazione sarda dovrebbe essere elevata al rango di specie.\nTassonomia.\nLa collocazione sistematica della specie \u00e8 incerta e controversa a causa del vasto areale in cui \u00e8 distribuita e della notevole variabilit\u00e0 genetica che si riscontra fra le diverse popolazioni. Ad esempio, fra le popolazioni di \"L. capensis capensis\" del Sudafrica e quelle di \"L. saxatilis\" del Mozambico \u00e8 stata riscontrata una correlazione genetica pi\u00f9 stretta di quella che intercorre fra la sottospecie sudafricana e le popolazioni di \"L. capensis\" della Sardegna e del Nordafrica. Diversi Autori sono orientati ad una revisione della specie con l'elevazione ad un rango superiore (superspecie) in cui comprendere le attuali sottospecie al rango di specie. La letteratura riporta in ogni modo discordanze sulla identit\u00e0 di alcune sottospecie, come la \"tibetanus\" e l'\"habessinicus\", che diverse fonti elevano al rango di specie (\"L. tibetanus\" e \"L. habessinicus\")."}
{"id": "1211367", "revid": "110157", "url": "https://it.wikipedia.org/wiki?curid=1211367", "title": "1. deild 1960", "text": "La 1. deild 1960 fu la 49\u00aa edizione della massima serie del campionato di calcio islandese disputata tra il 26 maggio e il 25 settembre 1960 e conclusa con la vittoria del \u00cdA, al suo sesto titolo.\nCapocannonieri del torneo furono Ingvar Elisson (\u00cdA) e \u00de\u00f3r\u00f3lfur Beck (KR) con 15 reti.\nFormula.\nCome nella stagione precedente le squadre partecipanti furono sei e si incontrarono in un turno di andata e ritorno per un totale di dieci partite.\nL'ultima classificata retrocedette in 2. deild karla."}
{"id": "1211368", "revid": "110157", "url": "https://it.wikipedia.org/wiki?curid=1211368", "title": "1. deild 1961", "text": "La 1. deild 1961 fu la 50\u00aa edizione della massima serie del campionato di calcio islandese disputata tra il 28 maggio e il 10 settembre 1961 e conclusa con la vittoria del KR, al suo diciassettesimo titolo.\nCapocannoniere del torneo fu \u00de\u00f3r\u00f3lfur Beck (KR) con 16 reti.\nFormula.\nCome nella stagione precedente le squadre partecipanti furono sei e si incontrarono in un turno di andata e ritorno per un totale di dieci partite.\nL'ultima classificata retrocedette in 2. deild karla."}
{"id": "1211369", "revid": "110157", "url": "https://it.wikipedia.org/wiki?curid=1211369", "title": "1. deild 1962", "text": "La 1. deild 1962 fu la 51\u00aa edizione della massima serie del campionato di calcio islandese disputata tra il 26 maggio e il 30 settembre 1962 e conclusa con la vittoria del Fram, al suo quattordicesimo titolo.\nCapocannoniere del torneo fu Ingvar Elisson (\u00cdA) con 11 reti.\nFormula.\nCome nella stagione precedente le squadre partecipanti furono sei e si incontrarono in un turno di andata e ritorno per un totale di dieci partite.\nL'ultima classificata retrocedette in 2. deild karla."}
{"id": "1211370", "revid": "110157", "url": "https://it.wikipedia.org/wiki?curid=1211370", "title": "1. deild 1963", "text": "La 1. deild 1963 fu la 52\u00aa edizione della massima serie del campionato di calcio islandese disputata tra il 23 maggio e il 25 agosto 1963 e conclusa con la vittoria del KR, al suo diciottesimo titolo.\nCapocannoniere del torneo fu Skuli Hakonarsson (\u00cdA) con 9 reti.\nFormula.\nCome nella stagione precedente le squadre partecipanti furono sei e si incontrarono in un turno di andata e ritorno per un totale di dieci partite.\nLa squadra vincitrice si qualific\u00f2 alla Coppa dei Campioni 1964-1965 mentre l'ultima classificata retrocedette in 2. deild karla."}
{"id": "1211371", "revid": "1543377", "url": "https://it.wikipedia.org/wiki?curid=1211371", "title": "NGC 2516", "text": "NGC 2516 (noto anche come C 96) \u00e8 un ammasso aperto molto concentrato visibile nella costellazione australe della Carena; \u00e8 ben visibile anche senza l'ausilio di strumenti, sebbene la sua posizione in cielo fa s\u00ec che sia osservabile quasi esclusivamente dall'emisfero sud della Terra.\nOsservazione.\nAd occhio nudo, questo brillante ammasso \u00e8 individuabile con facilit\u00e0, circa tre gradi a sud-ovest della brillante stella ; appare come una macchietta nebulosa di forma triangolare, con il vertice che punta in direzione della stessa stella \u03b5. Talvolta sono evidenti due minutissimi astri nella parte orientale. Con un binocolo 10x50 gi\u00e0 appare in parte risolto, ma la concentrazione di stelle \u00e8 tale che spesso si fatica a scinderle completamente, cosicch\u00e9 lo sfondo continua ad apparire nebuloso; con telescopi con aperture di almeno 100mm l'ammasso \u00e8 completamente risolto in decine di componenti. A nord NGC 2516 \u00e8 dominato da una stella rossa, di quinta magnitudine.\nLa sua declinazione fortemente australe fa s\u00ec che quest'ammasso non sia osservabile da gran parte delle regioni abitate dell'emisfero boreale, come l'Europa e quasi tutto il Nordamerica; da molte regioni dell'emisfero australe, al contrario, si presenza circumpolare. Il periodo migliore per la sua osservazione nel cielo serale \u00e8 quello compreso fra dicembre e maggio.\nStoria delle osservazioni.\nIl primo che riport\u00f2 la presenza di quest'ammasso nella volta celeste fu l'abate Nicolas Louis de Lacaille, che lo scopr\u00ec durante la sua permanenza a Citt\u00e0 del Capo e lo inser\u00ec nel suo catalogo edito nel 1755; qui lo classifica come un oggetto nebuloso e lo indica come un fitto gruppo formato da 10-12 stelle. In realt\u00e0 la nebulosit\u00e0 era dovuta alla parziale risoluzione dell'ammasso che pot\u00e9 eseguire il Lacaille, come avrebbe poi confermato John Herschel poco meno di un secolo dopo: egli lo indic\u00f2 infatti come un oggetto compatto formato da 200-250 stelle e privo di luminosit\u00e0, con al centro una stella arancione di ottava magnitudine.\nCaratteristiche.\nNGC 2516 \u00e8 un ammasso molto luminoso, la cui distanza \u00e8 stimata attorno ai 409\u00a0parsec (circa 1330 anni luce) ed \u00e8 quindi situato all'interno del Braccio di Orione, a breve distanza dai confini della grande Nebulosa di Gum.\nGran parte delle stelle dell'ammasso sono comprese entro un diametro apparente di 20-30', sebbene le ramificazioni pi\u00f9 esterne si estendono fino a 1\u00b0; tuttavia, tramite i dati ottenuti col satellite Hipparcos, si \u00e8 scoperto che le stelle pi\u00f9 brillanti visibili sul bordo settentrionale, che apparentemente fanno estendere l'ammasso verso questa direzione, non fanno parte dell'ammasso stesso, trovandosi a circa 53 anni luce da noi, contro i circa 1330 dell'oggetto.\nNGC 2516 possiede circa un centinaio di membri accertati, alcuni dei quali sono stelle giganti: vi sono infatti alcune giganti arancioni, una gigante rossa variabile irregolare e altre stelle; similmente alla parte centrale dell'ammasso del Presepe, NGC 2516 sembra mostrare segni tipici del fenomeno della segregazione di massa, mentre la distribuzione delle componenti \u00e8 a tratti irregolare, con alcune bande oscure meno dense. Alcune stelle mostrano delle peculiarit\u00e0 da un punto di vista chimico.\nL'et\u00e0 dell'ammasso \u00e8 stimata sui 60 milioni di anni ed \u00e8 uno dei sette ammassi aperti del cielo che mostrano la stessa et\u00e0 e un moto nello spazio comune, fra i quali le Pleiadi, le Pleiadi del Sud e l'Ammasso di Alfa Persei; la sua massa \u00e8 compresa fra le 800 e le 1500 masse solari e la regione pi\u00f9 densa si estende per un diametro pari a circa 9 anni luce. Rispetto al piano galattico, quest'ammasso si trova 52 anni luce a sud, circa alla stessa distanza della vasta Nebulosa di Gum, un antico resto di supernova la cui et\u00e0 \u00e8 per\u00f2 inferiore. NGC 2516 sarebbe transitato pi\u00f9 volte attraverso le dense nubi molecolari della regione delle Vele."}
{"id": "1211372", "revid": "110157", "url": "https://it.wikipedia.org/wiki?curid=1211372", "title": "1. deild 1964", "text": "La 1. deild 1964 fu la 53\u00aa edizione della massima serie del campionato islandese di calcio disputata tra il 20 maggio e il 27 settembre 1964 e conclusa con la vittoria del Keflav\u00edk, al suo primo titolo.\nCapocannoniere del torneo fu Eyleifur Hafsteinsson (\u00cdA) con 10 reti.\nFormula.\nCome nella stagione precedente le squadre partecipanti furono sei e si incontrarono in un turno di andata e ritorno per un totale di dieci partite.\nL'ultima classificata avrebbe retroceduto in 2. deild karla.\nLe squadre qualificate alle coppe europee sarebbero state due: i campioni alla Coppa dei Campioni 1965-1966 mentre i vincitori della coppa nazionale alla Coppa delle Coppe 1965-1966.\nClassifica finale.\nSpareggio retrocessione.\nFram e \u00der\u00f3ttur terminarono a pari punti e disputarono uno spareggio per determinare la squadra retrocessa. L'incontro si tenne il 19 settembre 1964 allo stadio Laugardalsv\u00f6llur di Reykjav\u00edk."}
{"id": "1211375", "revid": "110157", "url": "https://it.wikipedia.org/wiki?curid=1211375", "title": "1. deild 1965", "text": "La 1. deild 1965 fu la 54\u00aa edizione della massima serie del campionato di calcio islandese disputata tra il 20 maggio e il 26 settembre 1965 e conclusa con la vittoria del KR, al suo diciannovesimo titolo.\nCapocannoniere del torneo fu Bal\u00f0vin Bal\u00f0vinsson (KR) con 11 reti.\nFormula.\nCome nella stagione precedente le squadre partecipanti furono sei e si incontrarono in un turno di andata e ritorno per un totale di dieci partite.\nL'ultima classificata retrocedette in 2. deild karla.\nLe squadre qualificate alle coppe europee furono due: i campioni alla Coppa dei Campioni 1966-1967 mentre i vincitori della coppa nazionale alla Coppa delle Coppe 1966-1967."}
{"id": "1211377", "revid": "110157", "url": "https://it.wikipedia.org/wiki?curid=1211377", "title": "1. deild 1966", "text": "La 1. deild 1966 fu la 55\u00aa edizione della massima serie del campionato di calcio islandese disputata tra il 30 maggio e il 2 ottobre 1966 e conclusa con la vittoria del Valur, al suo tredicesimo titolo.\nCapocannoniere del torneo fu Jon Johansson (Keflav) con 10 reti.\nFormula.\nCome nella stagione precedente le squadre partecipanti furono sei e si incontrarono in un turno di andata e ritorno per un totale di dieci partite.\nL'ultima classificata retrocedette in 2. deild karla.\nLe squadre qualificate alle coppe europee furono due: i campioni alla Coppa dei Campioni 1967-1968 mentre i vincitori della coppa nazionale alla Coppa delle Coppe 1967-1968.\nClassifica finale.\nSpareggio scudetto.\nreplay"}
{"id": "1211379", "revid": "178920", "url": "https://it.wikipedia.org/wiki?curid=1211379", "title": "Federigo Borromeo", "text": ""}
{"id": "1211385", "revid": "287204", "url": "https://it.wikipedia.org/wiki?curid=1211385", "title": "Multitap", "text": "Un multitap \u00e8 una periferica per le console videoludiche che espande il numero di porte dei controller in modo da consentire il gioco a un numero superiore di giocatori. Un multitap, spesso, ha la forma di una scatola con sopra come minimo due porte per altri due controller, e viene a sua volta collegato a una delle porte sulla console.\nPrincipalmente i giochi di sport, ma anche alcuni GdR e FPS hanno le caratteristiche per poter sfruttare il supporto dei multitap.\nStoria.\nEra a 8 bit.\nIl primo dispositivo multitap \u00e8 stato prodotto dalla NEC-Hudson Soft per il PC-Engine/TurboGrafx-16. La console PC-Engine \u00e8 stata una delle poche ad avere solamente una porta disponibile per un controller, quindi per permettere il gioco multiplayer doveva essere necessariamente utilizzato il \"Turbo Tap\", che permetteva di aumentare i giocatori del PC-Engine fino a cinque.\nIl Nintendo Entertainment System (NES) ha avuto ufficialmente due multitap, il NES Four Score e il wireless NES Satellite.\nEra a 32 bit e successive.\nMultitap sono stati distribuiti da Atari per il Jaguar, dalla SEGA per il Saturn e dalla Sony per la PlayStation e la PlayStation 2.\nNegli ultimi anni i multitap sono diventati delle periferiche secondarie, in quanto la maggior parte delle console vengono ormai disegnate con un numero di porte per controller sufficiente ai multiplayer fino a quattro giocatori. La prima console che integrava quattro porte per collegare i controller era stata la Bally Astrocade, ma questa caratteristica non era pi\u00f9 stata riutilizzata fino all'arrivo del Nintendo 64. Successivamente al N64 tutte le console, con l'eccezione della PlayStation e PlayStation 2, hanno incluso quattro porte sulla console stessa.\nCon l'arrivo degli standard wireless per collegare i controller, sembra che la tradizione dei multitap stia definitivamente arrivando al suo termine.\nMultitap PlayStation.\nIl multitap per le console PlayStation e PlayStation 2, della Sony, permette di collegare quattro giocatori, fino a un massimo di otto giocatori con due multitap. Consente, oltre alla connessione del controller anche quella della Memory card Playstation, permettendo cos\u00ec ad ognuno di poter salvare i propri progressi sulla relativa scheda personale."}
{"id": "1211388", "revid": "110157", "url": "https://it.wikipedia.org/wiki?curid=1211388", "title": "1. deild 1967", "text": "La 1. deild 1967 fu la 56\u00aa edizione della massima serie del campionato di calcio islandese disputato tra il 27 maggio e il 24 settembre 1967 e conclusa con la vittoria del Valur, al suo quattordicesimo titolo e secondo consecutivo.\nCapocannoniere del torneo fu Hermann Gunnarsson (Valur) con 12 reti.\nFormula.\nCome nella stagione precedente le squadre partecipanti furono sei e si incontrarono in un turno di andata e ritorno per un totale di dieci partite.\nL'ultima classificata retrocedette in 2. deild karla.\nLe squadre qualificate alle coppe europee furono due: i campioni alla Coppa dei Campioni 1968-1969 mentre i vincitori della coppa nazionale alla Coppa delle Coppe 1968-1969."}
{"id": "1211390", "revid": "33689", "url": "https://it.wikipedia.org/wiki?curid=1211390", "title": "Buzz! Buzzer", "text": ""}
{"id": "1211392", "revid": "110157", "url": "https://it.wikipedia.org/wiki?curid=1211392", "title": "1. deild 1968", "text": "La 1. deild 1968 fu la 57\u00aa edizione della massima serie del campionato di calcio islandese disputato tra il 25 maggio e il 26 agosto 1968 e conclusa con la vittoria del KR, al suo ventesimo titolo.\nFormula.\nCome nella stagione precedente le squadre partecipanti furono sei e si incontrarono in un turno di andata e ritorno per un totale di dieci partite.\nL'ultima classificata spareggi\u00f2 contro la prima e la seconda classificata della 2. deild karla per la permanenza in massima serie.\nLe squadre qualificate alle coppe europee furono due: i campioni alla Coppa dei Campioni 1969-1970 mentre i vincitori della coppa nazionale alla Coppa delle Coppe 1969-1970.\nClassifica finale.\nPlay-out.\nIl Keflav\u00edk, ultimo classificato, gioc\u00f2 con le prime due classificate della 2.deild karla un girone con partite di sola andata per un totale di due incontri al termine del quale le prime due avrebbero disputato la massima serie nella stagione successiva.\nFurono qualificati alla massima serie nella stagione 1969 il Keflav\u00edk e il \u00cdA."}
{"id": "1211393", "revid": "1543377", "url": "https://it.wikipedia.org/wiki?curid=1211393", "title": "NGC 3114", "text": "NGC 3114 \u00e8 un brillante ammasso aperto; si trova nella Via Lattea australe, nella costellazione della Carena, ed \u00e8 visibile anche ad occhio nudo. \nOsservazione.\nL'ammasso \u00e8 individuabile due gradi a nord-ovest della stella , di terza magnitudine, e appare visibile ad occhio nudo solo nelle notti pi\u00f9 limpide, presentandosi come una vaghissima macchietta chiara di forma irregolare. Piccoli strumenti gi\u00e0 lo risolvono in stelle: con un binocolo 10x50 sono visibili una trentina di stelle, le quali raddoppiano con un 20x80. Nella parte sud-orientale sono presenti le stelle pi\u00f9 luminose, di sesta e settima magnitudine, mentre la gran parte degli astri si concentra a nord-ovest. Fortissimo il contrasto con una stellina rosso intenso di settima magnitudine, posta a sud-ovest. Un telescopio da 150mm \u00e8 in grado di mostrare alcune centinaia di stelle e la vista diventa molto appagante.\nNGC 3114 si trova ad una declinazione fortemente australe, pertanto non \u00e8 osservabile da molte delle regioni abitate dell'emisfero boreale, come l'Europa e quasi tutto il Nordamerica; da diverse regioni abitate dell'emisfero australe, al contrario, si presenza circumpolare. Il periodo migliore per la sua osservazione nel cielo serale \u00e8 quello compreso fra gennaio e giugno.\nStoria delle osservazioni.\nNGC 3114 venne individuato per la prima volta da James Dunlop nel 1826 attraverso un telescopio riflettore da 9\u00a0pollici, quando fu sovrintendente dell'osservatorio del Nuovo Galles del Sud in Australia; John Herschel lo riosserv\u00f2 in seguito e lo inser\u00ec nel suo General Catalogue of Nebulae and Clusters col numero 2007.\nCaratteristiche.\nNGC 3114 \u00e8 un ammasso piuttosto ricco ed esteso, con circa 200 stelle pi\u00f9 luminose della magnitudine 12; la sua distanza \u00e8 stimata attorno ai 911\u00a0parsec (circa 2970 anni luce) ed \u00e8 quindi situato sul bordo interno del Braccio di Orione, ben oltre i confini della Nebulosa di Gum.\nL'ammasso giace in un punto scarsamente oscurato dalla polvere interstellare ed \u00e8 quindi facile da studiare; la sua et\u00e0 \u00e8 stimata attorno ai 124 milioni di anni, anche se in passato vi sono state stime molto differenti, e sono presenti alcune giganti rosse, derivate da stelle calde e massicce che hanno lasciato la fase di sequenza principale. Fra le numerose componenti si contano alcune stelle con caratteristiche spettrali peculiari, come le Ap, caratterizzate da lente rotazioni e sovrabbondanza di alcuni metalli, una stella Be e alcune \"blue stragglers\", risultate probabilmente dalla fusione fra due stelle molto vicine fra loro."}
{"id": "1211394", "revid": "110157", "url": "https://it.wikipedia.org/wiki?curid=1211394", "title": "1. deild 1969", "text": "La 1. deild 1969 fu la 58\u00aa edizione della massima serie del campionato di calcio islandese disputato tra il 26 maggio e il 21 settembre 1969 e conclusa con la vittoria del Keflav\u00edk, al suo secondo titolo.\nCapocannoniere del torneo fu Matth\u00edas Hallgr\u00edmsson (\u00cdA) con 9 reti.\nFormula.\nLe squadre partecipanti passarono dalle sei della stagione precedente alle sette di quella attuale e si incontrarono in un turno di andata e ritorno per un totale di dodici partite.\nL'ultima classificata spareggi\u00f2 contro la seconda della 2. deild karla per la permanenza nella massima serie.\nLe squadre qualificate alle coppe europee furono tre: i campioni alla Coppa dei Campioni 1970-1971, la seconda alla Coppa delle Fiere 1970-1971 e i vincitori della coppa nazionale alla Coppa delle Coppe 1970-1971.\nClassifica finale.\nSpareggio retrocessione.\nL'\u00cdBA, vincitore della Coppa d'Islanda, concluse il campionato all'ultimo posto e spareggi\u00f2 contro il Brei\u00f0ablik K\u00f3pavogur per la permanenza in massima serie. Dopo aver pareggiato la gara di andata in casa vinse 3-2 in trasferta e si salv\u00f2."}
{"id": "1211406", "revid": "729019", "url": "https://it.wikipedia.org/wiki?curid=1211406", "title": "Pamialluk", "text": "Pamialluk (o Pamiagdluk, danese Sedlevik \u00d8) \u00e8 un'isola disabitata della Groenlandia di 206\u00a0km\u00b2. Prima della riforma municipale groenlandese apparteneva alla contea della Groenlandia Occidentale e al comune di Nanortalik. Oggi fa parte del comune di Kujalleq."}
{"id": "1211410", "revid": "1782831", "url": "https://it.wikipedia.org/wiki?curid=1211410", "title": "Casato di Hannover", "text": "Il Casato di Hannover \u00e8 una dinastia reale tedesca che govern\u00f2 il Ducato di Brunswick-L\u00fcneburg (tedesco \"Braunschweig-L\u00fcneburg\"), il Regno di Hannover, e il Regno Unito di Gran Bretagna e Irlanda. Succedette nel 1714 al Casato degli Stuart come casa regnante di Gran Bretagna ed Irlanda. Il casato viene a volte denominato Casa di Brunswick e L\u00fcneburg, ramo di Hannover. Il Casato di Hannover \u00e8 il ramo pi\u00f9 recente del Casato dei Welfen, che a sua volta \u00e8 un ramo del Casato degli Este.\nLa regina Vittoria era la nipote di re Giorgio III e fu un'antenata della maggior parte delle principali case reali europee. Organizz\u00f2 matrimoni per i suoi figli e nipoti in tutto il continente, legando insieme l'Europa: ci\u00f2 le fece guadagnare il nomignolo di \"nonna d'Europa\". Alla sua morte il trono pass\u00f2 nelle mani di suo figlio re Edoardo VII, il quale apparteneva al Casato di Sassonia-Coburgo-Gotha, tramite suo padre, il Principe Alberto. Dato che Vittoria non poteva ereditare il regno tedesco e i ducati tedeschi in cui vigeva la legge salica, questi possedimenti passarono al successivo erede maschio idoneo, suo zio Ernesto Augusto I di Hannover, il duca di Cumberland e Teviotdale, il quinto figlio maschio di re Giorgio III.\nL'attuale capo del Casato di Hannover \u00e8 Ernesto Augusto V, principe di Hannover.\nStoria.\nGiorgio, duca di Brunswick-L\u00fcneburg \u00e8 considerato il primo membro del Casato di Hannover. Quando il Ducato di Brunswick-L\u00fcneburg fu diviso nel 1635, Giorgio eredit\u00f2 i principati di Calenberg e Gottinga e nel 1636 trasfer\u00ec la sua residenza a Hannover. Suo figlio, il duca Ernesto Augusto, fu elevato a principe elettore del Sacro Romano Impero nel 1692. La moglie di Ernesto Augusto, Sofia del Palatinato, fu dichiarata erede dei troni di Gran Bretagna (poi Inghilterra e Scozia) dall\"'Act of Settlement del 1701\", che afferm\u00f2 che i cattolici romani non potevano avere accesso al trono. Sofia era in quel periodo il pi\u00f9 anziano discendente protestante di re Giacomo I d'Inghilterra.\nMonarchi Hannover: Gran Bretagna e il Regno Unito.\nIl figlio di Ernesto Augusto e Sofia, Giorgio I divent\u00f2 il primo monarca britannico del Casato di Hannover.\nLa dinastia espresse sette sovrani britannici:\nGiorgio I, Giorgio II e Giorgio III servirono anche come elettori e duchi di Brunswick-L\u00fcneburg, informalmente, Elettori di Hannover (cf. unione personale). Dal 1814, quando l'Hannover divent\u00f2 un regno, il monarca britannico fu anche Re di Hannover.\nNel 1837, tuttavia, l'unione personale dei troni del Regno Unito e Hannover termin\u00f2. La successione al trono hannoveriano era regolata dalla legge salica, che proibiva a una donna di ereditare, cosicch\u00e9 il trono non pass\u00f2 alla regina Vittoria ma a suo zio, il Duca di Cumberland. Nel 1901, quando la regina Vittoria mor\u00ec, suo figlio ed erede Edoardo VII divent\u00f2 il primo (e unico) monarca britannico del Casato di Sassonia-Coburgo-Gotha, Edoardo prese il suo nome di famiglia da quello di suo padre, il Principe Alberto di Sassonia-Coburgo-Gotha.\nRe di Hannover dopo la rottura dell'unione personale.\nDopo la morte di Guglielmo IV nel 1837, i seguenti re di Hannover continuarono la dinastia:\nIl Regno di Hannover giunse a conclusione nel 1866 quando fu annesso dalla Prussia.\nLa rottura del 1866 tra il Casato di Hannover e il Casato di Hohenzollern fu risolta solo con il matrimonio del 1913 della principessa Vittoria Luisa di Prussia con Ernesto Augusto, duca di Brunswick.\nDucato di Brunswick.\nNel 1884, il ramo maggiore senior del Casato dei Welfen si estinse. Con la legge salica, il Casato di Hannover avrebbe avuto accesso al Ducato di Brunswick, ma vi era stata una forte pressione prussiana contro, essendo re Giorgio V di Hannover o suo figlio, il Duca di Cumberland, succeduto in uno stato membro dell'Impero tedesco, senza nessuna forte condizione, nemmeno il giuramento alla costituzione imperiale tedesca. Da una legge del 1879, il Ducato di Brunswick istitu\u00ec un comitato di reggenza temporaneo da assumere al momento della morte del Duca e, se necessario, la nomina di un reggente.\nIl Duca di Cumberland proclam\u00f2 s\u00e9 stesso Duca di Brunswick alla morte del Duca e ne seguirono lunghe trattative, ma non furono mai risolte. Il Principe Alberto di Prussia fu nominato reggente; dopo la sua morte nel 1906, gli succedette il Duca Giovanni Alberto di Mecklenburg. Il figlio maggiore del Duca di Cumberland mor\u00ec in un incidente d'auto nel 1912; il padre rinunci\u00f2 a Brunswick in favore del figlio minore Ernesto Augusto, che spos\u00f2 la figlia del Kaiser, giur\u00f2 fedelt\u00e0 all'Impero tedesco e gli fu permesso di salire al trono del ducato nel novembre del 1913. Fu un maggiore-generale durante la prima guerra mondiale, ma fu detronizzato come Duca di Brunswick nel 1918. Re Giorgio V del Regno Unito lo priv\u00f2 anche dei suoi titoli britannici nel 1919, perch\u00e9 \u00ab...port\u00f2 le armi contro la Gran Bretagna\u00bb.\nLa dinastia ebbe un unico sovrano:\nIl di lui padre *Ernesto Augusto, Principe Ereditario di Hannover, rivendic\u00f2 invano entrambi i titoli di Re di Hannover e Duca di Brunswick\nPretendenti.\nGli ultimi capi del Casato di Hannover sono stati:\nLa famiglia \u00e8 residente tra Austria, dal 1866, e la Germania detenendo entrambe le nazionalit\u00e0 cos\u00ec pure quella britannica."}
{"id": "1211418", "revid": "121837", "url": "https://it.wikipedia.org/wiki?curid=1211418", "title": "Dischi di Airy", "text": ""}
{"id": "1211421", "revid": "729019", "url": "https://it.wikipedia.org/wiki?curid=1211421", "title": "Sammisoq", "text": "Sammisoq (o Sangmissoq) \u00e8 un'isola della Groenlandia di 803\u00a0km\u00b2 che ospita 3 abitanti. Prima della riforma municipale groenlandese apparteneva alla contea della Groenlandia Occidentale e al comune di Nanortalik. Oggi fa parte del comune di Kujalleq."}
{"id": "1211422", "revid": "228587", "url": "https://it.wikipedia.org/wiki?curid=1211422", "title": "Govia", "text": ""}
{"id": "1211424", "revid": "729019", "url": "https://it.wikipedia.org/wiki?curid=1211424", "title": "Sermersooq (isola)", "text": "Sermersooq (o Sermers\u00f4q) \u00e8 un'isola disabitata della Groenlandia di 202\u00a0km\u00b2. Prima della riforma municipale groenlandese apparteneva alla contea della Groenlandia Occidentale e al comune di Nanortalik. Oggi fa parte del comune di Kujalleq."}
{"id": "1211425", "revid": "2519", "url": "https://it.wikipedia.org/wiki?curid=1211425", "title": "Salangen", "text": "Salangen \u00e8 un comune del nord della Norvegia situato nella regione Nord-Norge, pi\u00f9 precisamente nella contea di Troms og Finnmark. \nIl territorio comunale confina a nord con il comune di Dyr\u00f8y, a nordest con quello di S\u00f8rreisa, a est con Bardu, a sud con Lavangen e a ovest le acque dell'Astafjorden lo separano dal comune di Ibestad.\nCapoluogo del comune \u00e8 il centro abitato di Sj\u00f8vegan (775 abitanti), situato nella parte interna del Sagfjorden, un ramo del fiordo Salangen che \u00e8 interamente compreso nel territorio comunale.\nGeografia.\nLe coste del fiordo di Salangen sono piuttosto ripide mentre quelle del pi\u00f9 interno Sagfjorden sono pi\u00f9 basse, gran parte delle aree coltivabili si trovano nei dintorni di Sj\u00f8vegan, nella pi\u00f9 orientale valle del fiume Salangselva e nelle parte settentrionale del Sagfjorden.\nI rilievi pi\u00f9 elevati si trovano nella parte settentrionale del territorio del comune, la massima elevazione corrisponde al monte Hjerttinden (1381 m s.l.m.).\nLa maggioranza della popolazione risiede sulla costa settentrionale del Sagfjorden, a parte Sj\u00f8vegan, vi sono alcuni piccoli centri abitati come L\u00f8ksebotn e Laberg.\nLe principali attivit\u00e0 economiche dell'area sono nel settore terziario, quello primario rappresenta il 7% dei posti di lavoro. In crescita l'importanza del turismo.\nStoria.\nIl comune di Salangen \u00e8 stato istituito il 1\u00ba gennaio 1871, dopo la separazione dal comune di Ibestad. Dal 1\u00ba gennaio 1964 il comune di Lavangen \u00e8 stato incorporato da Salangen. Ma il 1\u00ba gennaio 1977 il distretto Lavangen \u00e8 stato separato da Salangen ed \u00e8 tornato ad essere un comune a s\u00e9 stante."}
{"id": "1211427", "revid": "2519", "url": "https://it.wikipedia.org/wiki?curid=1211427", "title": "Skjerv\u00f8y", "text": "Skjerv\u00f8y \u00e8 un comune norvegese della contea di Troms og Finnmark."}
{"id": "1211428", "revid": "287204", "url": "https://it.wikipedia.org/wiki?curid=1211428", "title": "Skjervoy", "text": ""}
{"id": "1211430", "revid": "1494169", "url": "https://it.wikipedia.org/wiki?curid=1211430", "title": "Adelshofen", "text": ""}
{"id": "1211431", "revid": "287204", "url": "https://it.wikipedia.org/wiki?curid=1211431", "title": "Sk\u00e5nland", "text": "Sk\u00e5nland \u00e8 un ex comune norvegese della contea di Troms. Dal 1\u00ba gennaio 2020 \u00e8 diventato parte del neo-istituito comune di Tjeldsund."}
{"id": "1211433", "revid": "287204", "url": "https://it.wikipedia.org/wiki?curid=1211433", "title": "Skanland", "text": ""}
{"id": "1211434", "revid": "729019", "url": "https://it.wikipedia.org/wiki?curid=1211434", "title": "Talbot-Lago T23", "text": "La T23 \u00e8 un'autovettura di lusso prodotta dal 1936 al 1939 dalla casa automobilistica anglo-francese Talbot-Lago.\nProfilo.\nLa T23 \u00e8 una delle Talbot-Lago pi\u00f9 note per via delle sue linee molto fluide disegnate da validissimi carrozzieri dell'epoca. Prodotta nella seconda met\u00e0 degli anni trenta, fu realizzata come cabriolet, coup\u00e9, berlina o anche limousine. Per quanto riguarda le dimensioni, gli esemplari prodotti variavano dall'uno all'altro, anche perch\u00e9 spesso cambiava la stessa misura del passo. Quest'ultimo era infatti previsto in tre misure differenti: la pi\u00f9 piccola era di 2.95 m, l'intermedia era di 3.20, mentre la pi\u00f9 grande era di 3.45 metri. Il telaio con passo pi\u00f9 corto era utilizzato per le coup\u00e9 e le cabriolet, mentre gli altri due erano utilizzati rispettivamente per le berline e le limousine.\nLa T23 era disponibile in due motorizzazioni e in tre livelli di potenza massima.\nPartendo dal basso troviamo un 6 cilindri da 3001 cm\u00b3 in grado di sviluppare 90 CV di potenza massima e di spingere la vettura a 130\u00a0km/h di velocit\u00e0 massima.\nLa seconda motorizzazione era derivata dalla precedente, opportunamente rialesata. Si trattava quindi sempre di un 6 cilindri, ma da 3996\u00a0cm\u00b3 di cilindrata. I livelli di potenza massima erano due, a seconda che il motore fosse alimentato da un carburatore monocorpo o doppio corpo. Nel primo caso, la potenza massima era di 105 CV, mentre nel secondo caso si saliva a 115 CV. Nel primo caso, la velocit\u00e0 massima saliva a 140\u00a0km/h, mentre nel secondo si arrivava a quasi 150\u00a0km/h.\nLa trazione era posteriore, mentre il cambio era manuale a 4 rapporti."}
{"id": "1211435", "revid": "1573940", "url": "https://it.wikipedia.org/wiki?curid=1211435", "title": "Hancockia papillata", "text": "Hancockia papillata () \u00e8 un mollusco nudibranchio della famiglia Hancockiidae."}
{"id": "1211436", "revid": "486946", "url": "https://it.wikipedia.org/wiki?curid=1211436", "title": "Iduliana", "text": ""}
{"id": "1211438", "revid": "2074952", "url": "https://it.wikipedia.org/wiki?curid=1211438", "title": "Eric (nome)", "text": "Origine e diffusione.\nDeriva dal nome in lingua norrena \"Eir\u00edkr\"; mentre il secondo elemento \u00e8 sicuramente \"r\u00edkr\" (o \"rik\", \"capo\", \"signore\"), il primo \u00e8 altamente incerto. Viene indicato talvolta con \"ei\" (\"sempre\"), talaltra con \"aiza\" (\"onore\"), oppure viene considerato frutto di una mescolanza di radici diverse (come \"ewa\", \"tempo\", \"legge\", \"hari\", \"esercito\", \"era\", \"onore\" e \"haim\", \"casa\"). Tra i significati proposti, quindi, vi sono \"capo onorato\" e \"capo per sempre\", \"che regna per sempre\".\nIl nome venne portato in Inghilterra da coloni danesi durante il periodo anglosassone. Non molto comune nel Medioevo, venne riportato in voga durante il XIX secolo, in parte grazie al romanzo di Frederic William Farrar \"Eric, or, Little by Little\".\nOnomastico.\nL'onomastico ricade il 18 maggio, in memoria di sant'Erik IX di Svezia, martire ad Uppsala."}
{"id": "1211440", "revid": "599013", "url": "https://it.wikipedia.org/wiki?curid=1211440", "title": "Alfeld", "text": ""}
{"id": "1211447", "revid": "834", "url": "https://it.wikipedia.org/wiki?curid=1211447", "title": "Fluido dinamica computazionale", "text": ""}
{"id": "1211448", "revid": "111823732", "url": "https://it.wikipedia.org/wiki?curid=1211448", "title": "Estanislao Figueras", "text": "Biografia.\nEstanislau Figueras y Moragas era laureato in giurisprudenza, nel 1844 si sposta a Tarragona per iniziare la sua carriera di avvocato. Entra nel Partito Progressista e partecipa alle rivolte liberali del 1848. Questo stesso anno va a Madrid, dove entra in contatto con i circoli politici repubblicani.\nDopo una serie di esilii, nel febbraio del 1873 fu eletto presidente della Prima Repubblica, carica che occup\u00f2 fino a giugno dello stesso anno, in cui la crisi economica, (cos\u00ec come la divisione interna del proprio partito e la proclamazione dello Stato Catalano, che riusc\u00ec a revocare solo accettando la dissoluzione dell'esercito in Catalogna) motivarono la sua sostituzione con Francisco Pi y Margall e la sua fuga in Francia, da dove ritorn\u00f2 a fine anno per cercare, senza successo, di ricomporre il frammentato Partito Federale.\nFu membro della Massoneria."}
{"id": "1211449", "revid": "1186321", "url": "https://it.wikipedia.org/wiki?curid=1211449", "title": "L'onore perduto di Katharina Blum", "text": "L'onore perduto di Katharina Blum o Come la violenza pu\u00f2 svilupparsi e dove pu\u00f2 portare (titolo originale: \"Die verlorene Ehre der Katharina Blum oder: Wie Gewalt entstehen und wohin sie f\u00fchren kann\") \u00e8 un romanzo tedesco scritto da Heinrich B\u00f6ll nel 1974. \nDal libro fu tratto un film, girato nel 1975 da Volker Schl\u00f6ndorff e Margarethe von Trotta, intitolato \"Il caso Katharina Blum\".\nStoria editoriale.\nLa storia descrive come una donna qualunque diventa vittima della stampa scandalistica a causa della sua relazione con un ricercato. La donna finisce per uccidere un giornalista che le aveva reso la vita un inferno.\nNell'esergo del racconto B\u00f6ll afferma: \nL'autore, che aveva avuto in prima persona un assaggio di quanto il potere mediatico possa sovrapporsi alla vita privata, stravolgendola e deformandola, considera il proprio racconto a tutti gli effetti un pamphlet, come spiega poi nella sua postfazione. Per la creazione della rivista \"Die Zeitung\" (\"Il giornale\"), B\u00f6ll si \u00e8 ispirato al giornale tedesco \"Bild\".\nTrama.\nQuattro giorni dopo la festa della Weiberfastnacht, dove Katharina conosce Ludwig G\u00f6tten, chiama il commissario Moeding e confessa di aver ucciso un giornalista dello \"Zeitung\". La storia prosegue con un flashback. Katharina ha incontrato G\u00f6tten alla festa di un'amica, passa la serata con lui e la mattina dopo la polizia bussa alla sua porta per portarla alla centrale ed interrogarla. L'uomo da lei incontrato \u00e8 un rapinatore di banca ricercato dalla polizia, la quale sospetta che Katharina lo stia aiutando. La vicenda giunge presto al tabloid locale, \"Die Zeitung\", che invia un giornalista esperto del mestiere, T\u00f6tges, ad investigare sul fatto. T\u00f6tges scandaglia in profondit\u00e0 la vita di Katharina, contattando tutti i suoi amici e familiari, incluso l'ex marito. Dipinge quindi Katharina come attiva complice di G\u00f6tten e comunista pericolosa per la Germania.\nKatharina decide che l'unica cosa da fare \u00e8 tirare fuori la sua storia. Accetta di rilasciare un'intervista a T\u00f6tges, convinta che possa servire a chiarire la situazione. Ma ci\u00f2 che T\u00f6tges pubblica non rispecchia minimamente quanto si erano detti. Al contrario parla di quanto lei sia \"fredda e calcolatrice\" ed inizia ad insinuare sospetti su suo padre e suo fratello. Katharina sente quindi l'esigenza di sapere che tipo di uomo sia realmente T\u00f6tges, capace di distruggerle la vita con tanta spietatezza. Vuole solo vederlo in faccia, sebbene ammetta di aver portato con s\u00e9 una pistola. Si reca quindi al locale di ritrovo dei giornalisti ma lui non si fa vedere, cos\u00ec dopo due ore torna a casa.\nT\u00f6tges per\u00f2 la segue fino alla sua abitazione, suona il campanello e s'introduce in casa chiamandola \"fiorellino\" e \"piccolo fiore\" (in tedesco forme vezzeggiative del suo cognome, Blum). Si chiede perch\u00e9 lei abbia un'aria tanto allibita, quindi le propone di fare \"bum-bum\", volgare sinonimo di sesso. Katharina pensa, \"Lo chiama fare bum-bum? E va bene\", estrae la pistola dalla borsa e gli spara. Dopo il fatto vaga per la citt\u00e0 per qualche ora, prima di recarsi a casa del commissario a confessare l'omicidio.\nAdattamento cinematografico.\nNel 1975 Volker Schl\u00f6ndorff e Margarethe von Trotta hanno realizzato l'adattamento cinematografico \"Il caso Katharina Blum\", tratto dal libro di B\u00f6ll. Angela Winkler interpreta Katharina Blum, Mario Adorf il commissario Beizmenne, Dieter Laser impersona T\u00f6tges mentre J\u00fcrgen Prochnow Ludwig. Diversamente dal romanzo, il film si chiude con la scena del funerale di T\u00f6tges, durante il quale il suo editore condanna, in maniera molto ipocrita, l'omicidio del suo collaboratore come una violazione della libert\u00e0 di stampa.\nIn occasione dell'uscita dei DVD della The Criterion Collection, nel 2003, Schl\u00f6ndorff e altri membri della troupe hanno comparato pi\u00f9 volte il clima di terrore nella Germania Ovest degli anni settanta con la situazione degli Stati Uniti dopo gli attacchi dell'11 settembre 2001 sottolineando in questo modo ancora oggi l'attualit\u00e0 di questo film."}
{"id": "1211450", "revid": "2519", "url": "https://it.wikipedia.org/wiki?curid=1211450", "title": "Storfjord", "text": "Storfjord \u00e8 un comune norvegese della contea di Troms og Finnmark. Confina sia con la Finlandia che con la Svezia."}
{"id": "1211453", "revid": "174925", "url": "https://it.wikipedia.org/wiki?curid=1211453", "title": "Qinshihuang", "text": ""}
{"id": "1211454", "revid": "2519", "url": "https://it.wikipedia.org/wiki?curid=1211454", "title": "S\u00f8rreisa", "text": "S\u00f8rreisa \u00e8 un comune norvegese della contea di Troms og Finnmark."}
{"id": "1211455", "revid": "1305772", "url": "https://it.wikipedia.org/wiki?curid=1211455", "title": "Pool of Radiance", "text": "Pool of Radiance \u00e8 un videogioco di ruolo sviluppato e pubblicato inizialmente nel 1988 per Commodore 64 e MS-DOS dalla Strategic Simulations (SSI), societ\u00e0 specializzata in giochi di ruolo e wargame. Il gioco fu il primo a riprodurre in versione elettronica il regolamento di Advanced Dungeons &amp; Dragons, il noto gioco di ruolo da tavolo, pi\u00f9 precisamente l'ambientazione dei \"Forgotten Realms\". Successivamente usc\u00ec anche per Apple II, Mac OS e Amiga, mentre la Pony Canyon lo pubblic\u00f2 per i computer giapponesi PC-88, PC-98 e Sharp X1 e per la console NES. La versione Atari ST venne annunciata ma non risulta pubblicata.\n\"Pool of Radiance\" fu il primo gioco di ruolo della SSI basato sul sistema detto Gold Box e il primo di una serie con ambientazione \"Forgotten Realms\", comprendente anche \"Curse of the Azure Bonds\" (1989), \"Secret of the Silver Blades\" (1990) e \"Pools of Darkness\" (1991). I personaggi creati per \"Pool of Radiance\" e salvati su disco si possono riutilizzare anche nei seguiti, nonch\u00e9 nel titolo non collegato \"Hillsfar\" (1989). Nel 2001 venne pubblicato un altro seguito di nuova generazione, \"\", che riparte dagli eventi di \"Pool of Radiance\".\nTrama.\nLa trama \u00e8 ispirata in particolare alle avventure proposte in \"Ruins of Adventure\", modulo per \"Advanced Dungeons &amp; Dragons\" da tavolo che la TSR pubblic\u00f2 lo stesso anno, ed \u00e8 incentrata sulla liberazione dell'antica citt\u00e0 di Phlan. Il gioco si svolge nell'universo fantastico dei Reami Dimenticati, dove il giocatore controlla un gruppo di avventurieri reclutati per difendere la citt\u00e0 portuaria di Phlan contro l'invasione di creature malvagie. Gli avventurieri iniziano nella parte libera e civilizzata di Phlan, dove possono procurarsi aiuti e informazioni, ma devono recarsi nella parte in rovina e infestata dai mostri per ripulirla, e quindi nei territori attorno alla citt\u00e0. Potranno tra l'altro andare alla ricerca della leggendaria \"pozza irradiante\" a cui si riferisce il titolo. Alla fine si affronta l'avversario principale Tyranthraxus, qui con le sembianze di un drago, che riapparir\u00e0 anche nei seguiti.\nOltre al manuale, la confezione originale include un libretto dettagliato che racconta la storia di Phlan e comprende un diario dell'avventuriero (\"Adventurer's Journal\"), con molte notizie utili sul mondo del gioco, alcune delle quali potranno rivelarsi voci false.\nModalit\u00e0 di gioco.\nCome avviene nel gioco standard di \"Advanced Dungeons &amp; Dragons\", il giocatore inizia con la creazione di un gruppo di avventurieri, che pu\u00f2 includere fino a sei personaggi, scegliendo la razza (umano, elfo, nano, gnomo, halfling e mezz'elfo), il genere, la classe (guerriero, sacerdote, mago e ladro, in alcuni casi anche pi\u00f9 di una), le caratteristiche, l'allineamento e l'aspetto. Si pu\u00f2 definire sia l'aspetto del personaggio a mezzo busto, sia i dettagli grafici della sua pedina quando viene mostrato in piccolo nelle sequenze tattiche. In alternativa \u00e8 disponibile una squadra di personaggi precostruita. Altri personaggi potranno unirsi al gruppo nel corso dell'avventura, portando la dimensione massima del gruppo a otto, ma non saranno sotto il totale controllo del giocatore. Il giocatore esplora le diverse zone in cui combattere gli invasori, e andando avanti nel gioco, i personaggi controllati dal giocatore acquisiscono maggiore esperienza, diventando pi\u00f9 potenti.\nIl gioco utilizza principalmente una visuale in prima persona statica, che cambia istantaneamente passando da un luogo a uno adiacente. Lo schermo \u00e8 diviso in parti, per visualizzare le informazioni testuali e i men\u00f9 di controllo (tutto in inglese; le versioni Pony Canyon sono in giapponese), mentre una piccola finestra \u00e8 dedicata alla visuale sul luogo attuale. Al posto della visuale 3D pu\u00f2 anche essere mostrata una mappa delle zone circostanti, se conosciute. Nelle zone esterne alla citt\u00e0 la visuale \u00e8 sempre sotto forma di mappa del territorio circostante, ma pi\u00f9 dettagliata. Ulteriori schermate servono a visualizzare i dettagli di ciascun personaggio.\nDurante i combattimenti, il display passa a una visuale isometrica pi\u00f9 estesa, con i singoli membri del gruppo e creature nemiche rappresentati come pedine indipendenti. L'azione \u00e8 a turni e si possono muovere tutti i personaggi, uno alla volta, su una griglia invisibile di caselle quadrate. Le azioni possibili sono analoghe a quelle del gioco di ruolo da tavolo, inclusa la possibilit\u00e0 di curare un alleato che ha esaurito i punti ferita ed \u00e8 fuori combattimento, per evitarne la morte. Si pu\u00f2 anche scegliere di far controllare i propri personaggi dal computer.\nSuccesso.\n\"Pool of Radiance\" vendette copie solo nel Nord America e fu di gran lunga il maggior successo della SSI come azienda indipendente; perfino la guida strategica cartacea vendette copie, pi\u00f9 di qualsiasi precedente gioco della SSI. Fu generalmente apprezzato dalla stampa di settore e vinse gli Origins Award nel 1988, nella categoria \"miglior gioco fantasy o fantascientifico per computer\".\nNel 1989 la TSR pubblic\u00f2 il romanzo \"Pool of Radiance\" (ISBN 978-0-88038-735-4), scritto da James M. Ward e Jane Cooper Hong e tratto dal videogioco; in questo caso i protagonisti reclutati per salvare Phlan sono cinque. Il libro diede inizio a una trilogia comprendente anche \"Pools of Darkness\" (1992, tratto dal videogioco \"Pools of Darkness\") e \"Pool of Twilight\" (1993)."}
{"id": "1211458", "revid": "287204", "url": "https://it.wikipedia.org/wiki?curid=1211458", "title": "Sorreisa", "text": ""}
{"id": "1211460", "revid": "287204", "url": "https://it.wikipedia.org/wiki?curid=1211460", "title": "Nebulosa della Carena", "text": "La Nebulosa della Carena (nota anche come Nebulosa di Eta Carinae o con le sigle di catalogo NGC 3372 e C 92) \u00e8 un oggetto celeste posto nel cuore della Via Lattea australe, nella costellazione della Carena. \u00c8 perfettamente visibile anche ad occhio nudo, sebbene la sua osservazione sia limitata alle regioni dell'emisfero australe terrestre e a quelle tropicali boreali; fu catalogata per la prima volta da Nicolas Louis de Lacaille nel 1751, durante la sua permanenza a Citt\u00e0 del Capo.\nSi tratta di una delle pi\u00f9 grandi regioni H II conosciute all'interno della nostra Galassia: la nebulosa ha dimensioni reali che raggiungono i 260 anni luce e circonda diversi ammassi aperti, nonch\u00e9 una delle stelle pi\u00f9 massicce che si conoscano, la variabile . Al suo interno sono attivi alcuni fenomeni di formazione stellare, sebbene in misura pi\u00f9 ridotta rispetto ad altre nebulose simili: ci\u00f2 sarebbe un indicatore dell'elevato grado evolutivo di questa nebulosa. La sua distanza \u00e8 stimata sui 7500 anni luce da noi.\nCome prova che la formazione stellare, in un passato astronomicamente recente, \u00e8 stata piuttosto intensa, vi \u00e8 presente un gran numero di ammassi aperti e associazioni stellari, tutti composti da giovani stelle molto calde e blu, che eccitano il gas della nebulosa e lo perturbano con il loro forte vento stellare. All'interno della nebulosa sono anche presenti delle sottostrutture molto conosciute, come la Nebulosa Omuncolo, che circonda la stella e la Nebulosa Buco della Serratura, il cui nome le fu assegnato da John Herschel nella prima met\u00e0 dell'Ottocento.\nOsservazione amatoriale.\nLa Nebulosa della Carena \u00e8 un vastissimo complesso di gas ionizzati luminosi, visibile anche ad occhio nudo come una macchia brillante; al suo interno si trova la celeberrima stella , un astro di dimensioni colossali che, secondo le teorie pi\u00f9 accreditate, si prevede possa esplodere in una supernova nel giro di pochi secoli.\nLa nebulosa giace sul ramo pi\u00f9 meridionale della Via Lattea australe, ed \u00e8 invisibile da gran parte dell'emisfero boreale; i mesi pi\u00f9 adatti all'osservazione sono quelli dell'autunno australe (la primavera boreale), ossia il periodo che va da marzo a giugno. Nell'emisfero australe comunque la nebulosa pu\u00f2 essere osservata anche per molto pi\u00f9 tempo, poich\u00e9 la sua declinazione fa s\u00ec che in gran parte dell'emisfero sud della Terra si presenti circumpolare.\nOsservando con un binocolo, la nebulosa \u00e8 subito evidente come una macchia chiara allungata pi\u00f9 in senso nord-sud, con una netta striscia scura che, addensandosi nelle sue regioni centrali, la taglia da est ad ovest, dividendola in due parti; i dintorni dell'ammasso sono invece ricchissimi di stelle: il tratto di Via Lattea in cui la nebulosa si trova, infatti, \u00e8 uno dei pi\u00f9 brillanti ed intensi della volta celeste, essendo visibile anche in un cielo moderatamente inquinato, al pari di altre aree come la regione del centro galattico e il tratto nella costellazione del Cigno. Con un telescopio amatoriale la nebulosa appare piuttosto estesa; con forti ingrandimenti si nota, poco a nord della parte centrale, una forma curiosa, formata dalla sovrapposizione di una banda scura allungata da nord a sud, soprannominata a causa della sua forma \"Nebulosa Buco della Serratura\".\nL'intera nebulosa con i relativi ammassi si trova ad una distanza stimata intorno ai 7500 anni luce dal sistema solare.\nStoria delle osservazioni.\nNel caso della Nebulosa della Carena \u00e8 piuttosto difficile parlare di uno scopritore in particolare: la sua grande luminosit\u00e0 e le sue dimensioni infatti non possono essere passate inosservate a nessuno dei vari popoli che vivevano nell'emisfero sud della Terra, come pure ad alcuni che popolavano le regioni tropicali boreali; un altro fattore importante \u00e8 la variabilit\u00e0 della stella , che anche nel corso di una sola generazione pu\u00f2 variare di diverse magnitudini, raggiungendo la seconda grandezza o addirittura assumendo magnitudine negativa, rivaleggiando con le stelle pi\u00f9 brillanti del cielo. Considerando la variabilit\u00e0 di questa stella, fisicamente legata alla nebulosa, \u00e8 lecito aspettarsi che anche la nebulosa stessa possa variare la sua luminosit\u00e0, a seconda della quantit\u00e0 di energia che riceve dalla sua stella pi\u00f9 massiccia.\nLa nebulosa in s\u00e9 fu riconosciuta come tale in epoca moderna da Nicolas Louis de Lacaille, il quale la osserv\u00f2 durante la sua permanenza a Citt\u00e0 del Capo avvenuta durante il 1751/52; da allora fu riosservata e descritta da tutti coloro che compirono studi astronomici dall'emisfero australe terrestre: John Herschel la studi\u00f2 dettagliatamente al telescopio attorno al 1837, scoprendo, pochi primi ad ovest di , una struttura estremamente appariscente, formata da una regione circolare a cui \u00e8 connessa una struttura allungata in direzione sud, che egli chiam\u00f2 \"Nebulosa Buco della Serratura\". Verso la fine dell'Ottocento, Richard Hinckley Allen ricerc\u00f2 questa struttura, senza per\u00f2 trovarne traccia alcuna: egli scrisse cos\u00ec che la nube osservata da Herschel doveva essere sparita nel periodo compreso fra il 1837 e il 1871; la causa reale di questa apparente sparizione fu in realt\u00e0 la diminuita luminosit\u00e0 di : infatti mentre all'inizio del secolo questa stella illuminava e potenziava la regione di gas osservata da Herschel, diventando estremamente brillante, verso la fine, con il diminuire della quantit\u00e0 di luce ricevuta, i gas si oscurarono, diventando quasi invisibili. A partire dal Novecento la struttura osservata da Herschel \u00e8 visibile solo con potenti telescopi e si mostra come una nube a tratti poco brillante e a tratti decisamente oscura.\nDecorso osservativo nelle epoche precessionali.\nA causa del fenomeno conosciuto come precessione degli equinozi, le coordinate celesti di stelle e costellazioni possono variare sensibilmente, a seconda della loro distanza dal polo nord e sud dell'eclittica.\nFino a circa 2000 anni fa la nebulosa, assieme al ramo della Via Lattea al quale appartiene, era ben visibile dalle coste mediterranee meridionali e anche da parte della stessa Europa mediterranea; nel corso dei secoli poi il moto di precessione ha fatto s\u00ec che la nebulosa assumesse una declinazione sempre pi\u00f9 australe. Attualmente l'area di cielo della costellazione della Carena \u00e8 in costante movimento verso sud, e fra circa 5000 anni, come si evince dall'immagine a destra, sar\u00e0 ad appena 6\u00b0 dal polo sud celeste.\nCirca 7000 anni fa invece la parte di cielo in cui si trova la nebulosa si trovava a 6h di ascensione retta, ossia nella coordinata in cui gli oggetti raggiungono, ad eccezione della ristretta fascia attorno al polo sud dell'eclittica, la declinazione pi\u00f9 settentrionale (si noti come l'intersezione dell'eclittica con le 6h di ascensione retta corrispondano al solstizio d'estate); in quell'epoca, la Nebulosa della Carena raggiunse una declinazione pari a 37\u00b0S, diventando cos\u00ec visibile fino alla latitudine di 53\u00b0N, ossia alle regioni meridionali dell'attuale Inghilterra.\nAmbiente galattico.\nLa Nebulosa della Carena fa parte del Braccio del Sagittario (noto anche come Braccio Carena-Sagittario), il braccio di spirale immediatamente pi\u00f9 interno del nostro; dopo essere passato, rispetto a noi, davanti al centro galattico, oscurandolo, questo braccio prosegue in direzione del Centauro e della Carena, dove poi gira per passare dall'altra parte della Galassia rispetto a noi. Uno studio del 2008 tuttavia afferma che questo braccio sarebbe solo una grande condensazione di gas e polveri da cui sono nate diverse stelle giovani.\nIl contesto galattico in cui la nebulosa si trova \u00e8 pervaso da un gran numero di ammassi aperti e associazioni, molti dei quali si son creati dalla stessa nebulosa. Vista dalla nostra prospettiva, nei pressi di quest'oggetto appaiono diversi brillanti agglomerati di stelle; tuttavia, si tratta solo di effetti prospettici, dato che una buona parte di questi ammassi sono in realt\u00e0 molto pi\u00f9 vicini a noi. L'ammasso definito Pozzo dei Desideri (NGC 3532) \u00e8 apparentemente il pi\u00f9 vicino a questa nebulosa: si tratta di una grande concentrazione di piccole stelle di vari colori, visibile poco a nord-est; in realt\u00e0 la sua distanza \u00e8 pari a 1300 anni luce, dunque si trova in primo piano, nel bordo estremo del nostro braccio di spirale, quello di Orione. Un altro oggetto molto appariscente \u00e8 l'ammasso noto come Pleiadi del Sud (IC 2602), la cui distanza \u00e8 per\u00f2 stimata sui 479 anni luce, essendo cos\u00ec l'ammasso aperto pi\u00f9 vicino osservabile in questa parte di cielo; poco a sud di quest'ultimo si trova Mel 101, un oggetto sfuggente che per\u00f2 appartiene allo stesso ambiente galattico della Nebulosa della Carena.\nGli ammassi fisicamente legati alla nebulosa sono molto meno appariscenti, perch\u00e9 pi\u00f9 lontani, e riportano delle sigle di catalogo diverse dall'NGC o dall'IC, come si vedr\u00e0 pi\u00f9 avanti; questi ammassi sono composti da giovani stelle azzurre, residuo di un grande processo di formazione stellare avuto luogo alcuni milioni di anni fa all'interno della nebulosa stessa. Fa eccezione il brillante ammasso NGC 3293, visibile a nord-ovest, composto da una settantina di giovani stelle azzurre con un'et\u00e0 che si aggira sui 5 milioni di anni; l'oggetto \u00e8 immerso e circondato da un campo ricco di altre stelle giovani, un'associazione stellare nota come Carina OB1. L'area in cui giacciono queste stelle \u00e8 pervasa da una nebulosit\u00e0 riflettente di fondo, specie in direzione nord-ovest e sud-est; la distanza di quest'ammasso sarebbe di circa 8000 anni luce, dunque paragonabile a quella della Nebulosa della Carena.\nCaratteristiche.\nLa Nebulosa della Carena \u00e8 la pi\u00f9 grande ed estesa nebulosa visibile ad occhio nudo sulla volta celeste; le sue dimensioni, sia apparenti che reali, sono superiori a quelle della ben nota Nebulosa di Orione, ed anche la sua magnitudine \u00e8 superiore: la Nebulosa di Orione si estende infatti su circa un grado quadrato di volta celeste, con un diametro reale di 24 anni luce; la Nebulosa della Carena occupa invece oltre quattro gradi quadrati e possiede un diametro di ben 260 anni luce. Ad una distanza di circa 7500 anni luce, ossia quasi 8 volte superiore a quella della Nebulosa di Orione le sue dimensioni apparenti sono molto superiori rispetto a quest'ultima. Tuttavia, \u00e8 una nebulosa finora meno studiata a causa della sua posizione in cielo, che fa s\u00ec che sia ottimamente osservabile solo dalle latitudini australi. Appartiene al Braccio Carena-Sagittario, un braccio di spirale della Via Lattea pi\u00f9 interno rispetto al nostro.\nLa nebulosa \u00e8 formata per gran parte da idrogeno, mentre l'elio costituisce un quarto della sua massa totale; altri elementi pi\u00f9 pesanti sono presenti solo in piccole percentuali. All'interno di essa, la quasi totale assenza di globuli di Bok indica che il fenomeno della formazione stellare, a differenza di altre nebulose, sarebbe fermo o poco attivo; questo fenomeno \u00e8 stato per\u00f2 in passato assai vigoroso, come confermato dalla presenza di un gran numero di stelle giovani di grande massa, come le cosiddette giganti blu. Queste stelle sono anche responsabili dell'intensa radiazione ultravioletta che pervade l'intera nebulosa, che ionizzandone gli atomi, diventa essa stessa luminosa. Molte di queste stelle giovani sono riunite in ammassi aperti: nelle sue regioni centrali ve ne sarebbero almeno otto, di cui quattro appaiono vicini alle regioni centrali.\nAi raggi X.\nLa nebulosa \u00e8 la fonte della pi\u00f9 luminosa emissione di raggi X fra tutte le regioni H II note nella nostra Galassia; la causa di queste emissioni non \u00e8 stata chiarita con certezza. Uno studio del 2005 condotto con l'osservatorio a raggi X Suzaku ha permesso di identificare diverse aree di emissione pi\u00f9 o meno intense: nella parte meridionale, lo spettro mostra delle forti linee di emissione degli ioni Fe e Si, mentre nel settore settentrionale queste emissioni sono molto pi\u00f9 deboli; ne consegue che l'abbondanza di questi due elementi \u00e8 2-3 volte maggiore nel settore meridionale che in quello settentrionale.\nAlcuni scienziati nel corso degli anni ottanta hanno ipotizzato che queste emissioni, come pure quelle nei raggi gamma, vengano prodotte da dei forti venti stellari che collidono con l'ambiente nebuloso in cui si trovano. Pi\u00f9 di recente si \u00e8 teorizzato che queste emissioni diffuse siano state causate dall'esplosione di un'antica supernova o, meglio, dalla presenza di un'eventuale superbolla prodotta da ripetute esplosioni di supernovae; una singola supernova sarebbe infatti in grado di eccitare l'intera nebulosa, ma la massa totale di ferro disperso nel gas diffuso non pu\u00f2 essere stato causato da un solo evento di questo genere. Non vi sono evidenze dirette di resti di supernova all'interno della nebulosa, n\u00e9 nelle onde radio, n\u00e9 ai raggi X; vi sono comunque due pulsar, 1E 1048.1-5937 e PSR\nJ1052\u22125954, situate entro 1\u00b0 dalla stella , al di fuori della struttura centrale della nebulosa nota come \"Buco della Serratura\". Alcuni autori hanno comunque suggerito che questa forte turbolenza non pu\u00f2 essere spiegata n\u00e9 con il forte vento stellare, n\u00e9 con l'esplosione di una supernova, poich\u00e9 risulta essere troppo forte per essere stata causata da questi eventi; la radiazione sarebbe invece stata gi\u00e0 presente prima della formazione della nube molecolare gigante che ha dato origine alla Nebulosa della Carena. Questa radiazione sarebbe stata causata da un gran numero di esplosioni di supernovae (almeno 20), responsabili della formazione di una eventuale \"superbolla a brillamento della Carena\", ormai dissipata. D'altra parte, si \u00e8 scoperto che la nebulosa possiede una struttura bipolare, che suggerisce la presenza di uno o pi\u00f9 resti di supernova originari; in entrambi i casi, l'apparente assenza di evidenti resti di supernova non sarebbe un problema, dato che le esplosioni che provocarono le emissioni a raggi X che eccitarono la nebulosa avvennero alcuni milioni di anni fa.\nStruttura.\nL'area di cielo occupata dalla Nebulosa della Carena \u00e8 pari a circa 2\u00b0 x 2\u00b0, equivalenti a 4 gradi quadrati della volta celeste; include al suo interno nubi interstellari, giovani associazioni stellari e nebulosit\u00e0 riflettenti la luce delle vicine stella calde.\nAl suo interno si trova uno dei pi\u00f9 grandi complessi di stelle insolitamente massicce conosciute all'interno della nostra Galassia, fra i quali i giovani ammassi aperti Tr 14, Tr 15 e Tr 16, Cr 228 e Cr 232, pi\u00f9 Bochum 10 e Bochum 11; tutti insieme, questi ammassi contengono almeno 64 stelle di classe spettrale O e due stelle di Wolf-Rayet, ossia ci\u00f2 che resta di un violento fenomeno di formazione stellare avvenuto circa 3 milioni di anni fa. Fra le stelle presenti in quest'area vi sono alcuni esempi di rari astri di classe spettrale 03 di sequenza principale.\nLa regione della nebulosa pi\u00f9 studiata \u00e8 quella centrale, incentrata su un'area di cielo di 0,5 gradi quadrati di cielo contenente le due associazioni Tr 14 e Tr 16, la \"Nebulosa Buco della Serratura\" e l'intensa linea scura a forma di \"V\" che taglia in due parti il complesso nebuloso, linea formata da polveri non illuminate. Studi ottenuti nel lontano infrarosso suggeriscono che la Nebulosa della Carena sia una regione H II molto evoluta, con perdita di polveri e gas neutro dal suo nucleo; inoltre, nella nebulosa non sono presenti gli addensamenti compatti e ad alta densit\u00e0 di stelle circondate da nubi che si osservano in altre regioni H II, come W49 e W51. Solo alcune aree della nebulosa sono soggette ad un intenso fenomeno di formazione stellare.\nOsservazioni condotte invece su larga scala mostrano che questa nebulosa possiede una struttura bipolare compressa nella zona centrale ai due lati da polveri e gas freddi; l'asse maggiore \u00e8 grosso modo perpendicolare al piano galattico. I suoi lobi bipolari hanno un diametro di circa 1\u00b0, equivalenti a 40 parsec (130 anni luce) se si considera la distanza della nube pari a 7500 anni luce, e non possiedono una forma sferica e regolare; le regioni interne di questi lobi emettono radiazione OIII e sono circondate da filamenti emittenti radiazione H\u03b1 e SII. Il lobo settentrionale mostra evidenze di impatto con il piano galattico, mentre il grande lobo che si estende a meridione appare essere legato in sequenza con una serie di strutture a guscio che si estendono fino ad un'angolazione di 2,7\u00b0 (pari a 110 parsec/360 anni luce) dal centro della nebulosa. La struttura a poli della nebulosa suggerisce che l'espansione lungo il piano galattico \u00e8 stata inibita dal gas molecolare circostante, costringendo il gas a dirigersi in due direzioni opposte verso i poli galattici locali; ci\u00f2 a sua volta suggerisce che in origine la nube molecolare doveva avere una forma relativamente piatta ed essere contenuta tutta entro la zona centrale del piano galattico.\nIl lobo polare che si estende verso nord \u00e8 caratterizzato, soprattutto in direzione nord-ovest, dalla presenza di una complessa rete di strutture filamentose disposte ad archi ed a guisa di gusci; la morfologia di questa regione d\u00e0 l'impressione che la regione H II si stia espandendo in una zona il cui mezzo interstellare \u00e8 disomogeneo, ricco di strutture pi\u00f9 o meno dense che gli conferiscono un aspetto poroso e \"a bolle\". Molte di queste strutture filamentose visibili all'infrarosso coincidono con delle regioni oscure e si estendono vicino a dei fronti di espansione ionizzati e visibili otticamente.\nFenomeni di formazione stellare.\nNonostante le precedenti osservazioni avessero mostrato che i fenomeni di formazione stellare all'interno della Nebulosa della Carena fossero ridotti o inesistenti, dai dati di alcuni studi emerge che la nascita di nuove stelle non si \u00e8 completamente arrestata con la formazione degli ammassi di stelle giovani e massicce osservati. La parte settentrionale sembra inoltre possedere pi\u00f9 siti di formazione stellare rispetto alle aree centrali; infine, i membri dell'associazione di stelle nota come Tr 14 creano un ambiente estremamente instabile per la nube molecolare, che tenderebbe a subire l'influsso del forte vento stellare di queste stelle.\nLungo i bordi della nebulosa si possono osservare delle condensazioni che formano delle strutture simili a sporgenze e dei corrugamenti; alcune di queste strutture, che agli infrarossi appaiono brillanti, si trovano sulla linea del fronte di ionizzazione. Le dimensioni di questi globuli sono pari a circa 1 pc (3,26 anni luce) e la separazione media fra i vari globuli lungo un dato filamento \u00e8 di circa 5 pc. Dato che molte di queste strutture si trovano nelle regioni neutre direttamente a contatto con il fronte di ionizzazione, ci sono ottime probabilit\u00e0 che si tratti di siti in cui \u00e8 attiva la formazione stellare. La posizione di questi globuli alla periferia della nebulosa lungo il fronte di ionizzazione ad est della stella sono in interazione con le vicine stelle massicce e si sarebbero formati come risultato delle instabilit\u00e0 degli strati di gas e polveri in accelerazione.\nSecondo alcuni studi \u00e8 emerso che la formazione stellare nella regione della nebulosa sia iniziata nel suo settore nord-occidentale: l'esito di questi primi fenomeni di formazione sarebbero oggi visibili sotto forma di brillanti ammassi aperti, in particolare di NGC 3293, visibile circa 1\u00b0 a nord-ovest della nebulosa, e il pi\u00f9 piccolo IC 2581, sempre nella stessa direzione; in seguito alla formazione di questi due ammassi gli episodi di formazione stellare si sarebbero spostati progressivamente verso sud-est, fino a raggiungere l'attuale posizione. Secondo un altro studio datato 2003, la formazione stellare sarebbe comunque ancora attiva nella regione circostante l'ammasso, come sarebbe stato testimoniato dalla scoperta di alcune stelle di pre-sequenza principale.\nI Pilastri Sud.\nCirca 0,5\u00b0 a sud della stella si trova una regione della nebulosa contenente alcune strutture allungate formate da polveri, la pi\u00f9 grande delle quali \u00e8 lunga 25 pc e sembra puntare in direzione della stessa . Le strutture, dette \"Pilastri\" a causa della loro forma, hanno la parte pi\u00f9 brillante rivolta verso la stella e lunghe code dirette nella direzione opposta, verso una struttura oscura non ancora identificata; la direzione dell'illuminazione e delle strutture in s\u00e9 suggerisce che la fonte del vento stellare che modella queste nubi e della ionizzazione \u00e8 proprio la stessa , assieme ad altre stelle supergiganti azzurre membri dell'ammasso Tr 16, la cui radiazione ultravioletta opera una fotolisi sui gas di questa regione. Si tende ad escludere pertanto che la causa del modellamento sia l'apparentemente pi\u00f9 vicino Bochum 11, proprio per via della direzione delle code. Dato che strutture simili sono state osservate anche nella Nebulosa Tarantola, le cui code puntano in direzione opposta all'ammasso R136, e che si \u00e8 suggerito che simili formazioni siano fra le prime responsabili dell'avviamento di intensi fenomeni di formazione stellare, si pensa che questi fenomeni possano avere il medesimo effetto anche nel caso della Nebulosa della Carena. Si ipotizza pertanto che queste formazioni possano rappresentare la fase iniziale di una futura ondata di intensa formazione stellare all'interno di questa nebulosa. Appare inoltre molto probabile che il tasso di formazione stellare sia rimasto comunque costante all'interno della nebulosa fin dalla nascita degli ammassi pi\u00f9 massicci.\nOggetti HH e altre strutture.\nSia nel settore settentrionale che in quello meridionale della nebulosa sono state individuate altre prove che mostrano come la formazione stellare sia realmente in atto, prima fra tutte la presenza di alcuni giovanissimi oggetti HH. L'oggetto HH pi\u00f9 noto della Nebulosa della Carena, anche a causa della sua sigla, \u00e8 HH 666, soprannominato \"L'asse diabolico\"; si tratta di un getto bipolare che emerge da un globulo molecolare, formato da alcuni bow shock. Le sue dimensioni angolari sono pari a circa 4,5 primi d'arco, che a una distanza di 7500 anni luce equivalgono a una lunghezza di circa 10 anni luce; tuttavia, questa misura sarebbe sottostimata, dato che l'orientamento dei getti non \u00e8 perpendicolare alla nostra linea di vista.\nIl Telescopio Spaziale Hubble ha catturato delle immagini ad alta risoluzione di un gran numero di altri oggetti stellari giovani; alcune di queste immagini mostrano dei getti rettilinei di gas provenienti da aree molto dense (ossia oggetti HH) che si perdono nel mezzo interstellare nebuloso circostante. HH 666 e gli altri oggetti simili (come HH 901 e 902) sono connessi con dei grossi globuli in cui non si osservano stelle alla lunghezza d'onda della luce visibile, ma solo all'infrarosso; tutte queste sorgenti infrarosse sarebbero di fatto siti di formazione stellare, interessanti in quanto sarebbero degli ottimi esempi di fenomeni causati dal vento stellare delle stelle pi\u00f9 calde di classe O.\nFormazioni caratteristiche.\nAll'interno della nebulosa \u00e8 identificabile un gran numero di strutture minori; in realt\u00e0, mentre alcune sono vere nebulose nella nebulosa, gran parte delle strutture osservabili sono date dal continuo alternarsi di zone illuminate ed aree oscure.\nLa Nebulosa Buco della serratura.\nIl \"Buco della serratura\" \u00e8 un soprannome dato da John Herschel nell'Ottocento ad una piccola nebulosa oscura che si sovrappone al chiarore diffuso del resto della nebulosa; egli osserv\u00f2 infatti una brillante macchia di forma circolare sovrapposta al chiarore diffuso della nebulosa, con una piccola banda che si prolungava verso sud, dando cos\u00ec l'idea di una toppa di serratura.\nQuesta struttura brillante non \u00e8 quasi pi\u00f9 visibile e la banda che si dirigeva a sud \u00e8 ora visibile solo come una macchia scura di polveri. La struttura \u00e8 formata da polvere interstellare e molecole fredde, e contiene getti di gas luminoso e caldo; il diametro di questa sottostruttura \u00e8 di circa 7 anni luce. A breve distanza da questa si osserva un getto di gas dalla forma curiosa, che ricorda molto bene un gesto volgare del dito medio.\nLa nebulosa Omuncolo.\nLa Nebulosa Omuncolo \u00e8 una struttura nebulare formata dalle varie espulsioni di materia della stella ; si pensa che la struttura maggiore oggi osservabile si sia formata a seguito dell'ultima grande esplosione della stella, avvenuta nel 1841, quando raggiunse e super\u00f2 la luminosit\u00e0 di Canopo, diventando la seconda stella pi\u00f9 brillante del cielo. L'esplosione ha prodotto due lobi polari ed un vasto ma debole disco equatoriale, il tutto in allontanamento dalla stella alla velocit\u00e0 di 2,4 milioni di km/h. Non si esclude la possibilit\u00e0 di un riverificarsi in futuro di tali esplosioni. Nonostante sia situata a circa 7500 anni luce dal nostro pianeta, possono essere distinte, ad un'accurata osservazione, solo le strutture con una grandezza dell'ordine dei 15 miliardi di chilometri (paragonabile al diametro del Sistema solare).\nAmmassi e associazioni stellari.\n\u00c8 nella natura stessa delle regioni H II che esse siano circondate da ammassi e associazioni di stelle giovani: infatti, poich\u00e9 la formazione stellare avviene al loro interno, le stelle pi\u00f9 giovani, prima di disperdersi, appaiono raggruppate attorno all'area dove si sono formate. Gli agglomerati di stelle pi\u00f9 notevoli del sistema nebuloso sono catalogati come Trumpler 14, Trumpler 16 e Collinder 232; l'insieme di questi ammassi costituisce una vasta e importante associazione OB, nota come Carina OB1.\nTrumpler 14 e Trumpler 16.\nNelle regioni pi\u00f9 centrali della Nebulosa della Carena sono presenti due grandi concentrazioni di stelle, note come associazioni OB: queste due associazioni riportano le sigle di catalogo Tr 14 e Tr 16; in totale contano poco pi\u00f9 di venti stelle molto calde, di classe spettrale B3, e diverse giovanissime stelle di Wolf-Rayet e pre-sequenza principale.\nIn uno studio condotto nel 2004 da un gruppo di scienziati dello Space Telescope Science Institute, sono state analizzate le stelle di spettro O e B delle due associazioni; cinque di queste si sono rivelate delle binarie strettissime con delle separazioni che vanno dagli 0,015 secondi d'arco ai 0,352. Gli esiti pi\u00f9 importanti di questa ricerca sono stati fondamentalmente due: il primo \u00e8 stata la risoluzione del prototipo di stella O2 If* HD 93129A, formata da una coppia di componenti separate da 55 millisecondi d'arco con una variazione di magnitudine visuale di 0,9; quest'oggetto \u00e8 servito da punto di riferimento spettroscopico per l'analisi delle stelle pi\u00f9 calde e massicce e del loro vento stellare sull'assunzione precedente che si tratti di una singola stella. Questa scoperta supporta l'interpretazione delle osservazioni condotte ai raggi X della collisione del vento stellare in questa stella.\nUn secondo esito interessante \u00e8 la determinazione di un limite superiore di circa 35 UA delle separazioni ipotizzate per le coppie di stelle di quest'area di cielo; ci\u00f2 apre la strada a degli studi approfonditi sui sistemi di stelle di questi ammassi giovani che ionizzano i gas della nebulosa.\nCollinder 232.\nUn terzo ammasso aperto oggetto di studi approfonditi \u00e8 Cr 232: si tratta di un insieme di stelle molto giovani ben in risalto rispetto ai campi stellari circostanti; nonostante si trovi apparentemente distante dalla nebulosa, oltre un grado ad est, sarebbe fisicamente legato al complesso nebuloso molecolare della Carena. L'et\u00e0, stimata attorno ai 20 milioni di anni, \u00e8 compatibile con quella degli altri ammassi e anche la sua composizione stellare \u00e8 paragonabile, essendo formato da stelle di pre-sequenza principale e di classe O e B.\nIn uno studio del 2003 che prendeva in considerazione il numero di stelle di quest'oggetto, si afferma che quest'ammasso in realt\u00e0 non sarebbe reale, poich\u00e9 il profilo della densit\u00e0 delle sue stelle sarebbe troppo piatto e vicino alla densit\u00e0 del campo stellare circostante. Tuttavia, paragonando i diagrammi HR di questo e dei precedenti due ammassi, emerge che la distribuzione stellare entro questi diagrammi (ossia le relazioni magnitudine-colore) sono estremamente simili; da ci\u00f2 ne deriva che questi oggetti possiedono una composizione stellare molto simile. Tuttavia, non \u00e8 possibile escludere che Cr 232 non appartenga all'alone stellare cui fanno parte anche Tr 14 e Tr 16: infatti, la parte orientale di Tr 14, in direzione di Cr 232, appare molto meno oscurata rispetto alla parte occidentale, dove la Nebulosa della Carena \u00e8 otticamente molto debole.\nOltre a queste tre concentrazioni stellari (Tr 14, Tr 16 e Cr 232), che sono anche le pi\u00f9 giovani, si osservano altri ammassi di et\u00e0 molto simile o appena superiori: \u00e8 il caso di NGC 3324 e Tr 15.\nStoria ed evoluzione.\nLe nubi interstellari come la Nebulosa della Carena sono state scoperte in tutte le galassie come la Via Lattea. Esse nascono come piccole macchie di idrogeno neutro freddo intramezzato da tracce di altri elementi; la nube pu\u00f2 contenere centinaia di migliaia di masse solari ed estendersi per centinaia di anni luce. La leggera forza di gravit\u00e0 che potrebbe portare al collasso della nube \u00e8 controbilanciata da una debole pressione del gas nella nube stessa.\nSia a causa della collisione con i bracci di spirale, sia a causa delle onde d'urto causate dalle supernovae, gli atomi possono iniziare a precipitare in molecole pi\u00f9 pesanti, producendo cos\u00ec una nube molecolare. Ci\u00f2 preannuncia la formazione di stelle all'interno della nube, il che avviene entro un periodo di 10-30 milioni di anni all'interno di aree instabili, dove i volumi destabilizzati collassano in un disco; questo si concentra nelle regioni centrali, dove si former\u00e0 la stella, che potr\u00e0 essere circondata da un disco protoplanetario: nasce cos\u00ec la regione H II, ossia un vasto agglomerato di gas illuminato ed eccitato dalle brillanti stelle blu in esso formatesi, raggruppate in ammassi e associazioni stellari.\nLa vita media di una regione H II \u00e8 dell'ordine di pochi milioni di anni. La pressione di radiazione proveniente dalle stelle calde e giovani possono far disperdere la gran parte del gas residuo; infatti, questo processo tende ad essere molto inefficiente, nel senso che meno del 10% del gas di una regione H II collassa per formare stelle prima che il restante venga spazzato via. Un altro fenomeno che pu\u00f2 contribuire alla dispersione del gas sono le esplosioni delle stelle pi\u00f9 massicce appena formate come supernovae, che avvengono dopo appena 1\u20132 milioni di anni dalla formazione dell'ammasso. Anche la Nebulosa della Carena \u00e8 destinata, col tempo, a disperdere a tal punto il suo materiale, da dissolversi nel mezzo interstellare circostante, finch\u00e9 le dinamiche dei bracci di spirale non ne riaddenseranno la materia."}
{"id": "1211464", "revid": "697352", "url": "https://it.wikipedia.org/wiki?curid=1211464", "title": "Altenstadt", "text": ""}
{"id": "1211465", "revid": "287204", "url": "https://it.wikipedia.org/wiki?curid=1211465", "title": "Tran\u00f8y", "text": "Tran\u00f8y \u00e8 un ex comune norvegese della contea di Troms. Dal 1\u00ba gennaio 2020 \u00e8 diventato parte del neo-istituito comune di Senja."}
{"id": "1211466", "revid": "287204", "url": "https://it.wikipedia.org/wiki?curid=1211466", "title": "Tranoy", "text": ""}
{"id": "1211467", "revid": "21880", "url": "https://it.wikipedia.org/wiki?curid=1211467", "title": "Campaspe (zoologia)", "text": ""}
{"id": "1211468", "revid": "1318658", "url": "https://it.wikipedia.org/wiki?curid=1211468", "title": "Rivalit\u00e0 Biaggi-Rossi", "text": "Tra la fine degli anni novanta e la met\u00e0 dei duemila, le competizioni del motomondiale sono state caratterizzate dalla rivalit\u00e0 sportiva tra i due principali piloti motociclistici italiani: Valentino Rossi e Max Biaggi.\nIl rapporto tra i due fuoriclasse \u00e8 stato per anni al centro dell'attenzione della stampa specialistica, venendo soprannominato all'estero \"spaghetti duel\", o \"sfida degli spaghetti\".\nGli inizi.\nL'inizio della rivalit\u00e0 viene fatto risalire alla gara della Classe 125 disputata sul circuito del Mugello nel 1997 e vinta da Valentino Rossi. In quell'occasione Rossi, per festeggiare la vittorie con un'esibizione goliardica in omaggio ai suoi tifosi, percorse il giro d'onore portando con s\u00e9 sulla motocicletta una bambola gonfiabile con le sembianze di Claudia Schiffer.\nIn quel periodo, Biaggi era al centro dell'attenzione sui rotocalchi rosa per via di una relazione con la modella Naomi Campbell e il giro di pista con la bambola fu percepito dai media come un'allusione ironica al \"divismo\" di Biaggi.\nRossi in alcune interviste in quei primi anni di motomondiale, venne paragonato dalla stampa a Biaggi per via dei suoi trionfi sulle moto da 125cc cos\u00ec come Biaggi dominava da anni la 250cc. Quando un giornalista chiese a Rossi se si sentisse \"il Biaggi della 125cc\", rispose:\nLa rivalit\u00e0 continu\u00f2 a distanza fino al 2000, anno in cui entrambi i piloti disputarono il mondiale 500cc, e prosegu\u00ec nel 2001, l'ultimo anno prima del cambio di denominazione in MotoGP.\nLa rivalit\u00e0 in pista.\nBiaggi nel 2001 era reduce da alcune stagioni povere di successi, attribuibili, a suo dire, in gran parte all'inadeguatezza tecnica della propria Yamaha, mentre la stampa ne cominciava a legare il declino al sempre maggiore avvicinamento al mondo dello star-system. Rossi invece, nonostante fosse arrivato da poco alle moto di grande cilindrata con il team ufficiale Honda, stava iniziando a raccogliere i primi successi nella classe regina.\nSin dall'inizio del campionato 2001, Biaggi e Rossi erano considerati tra i favoriti per la vittoria finale, e alla rivalit\u00e0 personale tra i piloti si aggiungeva la storica rivalit\u00e0 tra le case motociclistiche giapponesi.\nDurante la prima gara del campionato, il GP del Giappone disputato l'8 aprile, in gara, dopo alcuni tentativi di sorpasso, Rossi tent\u00f2 un ulteriore attacco ai danni di Biaggi all'esterno dell'ultima curva dopo la chicane, venendo per\u00f2 fermato da quest'ultimo con un gesto ai limiti del regolamento: Biaggi allarg\u00f2 il gomito, causando un pericoloso fuoripista di Rossi, che rientrando indenne in pista, nel giro successivo alla prima curva sferr\u00f2 un sorpasso ai limiti del regolamento, sfiorando pericolosamente la leva del freno anteriore di Biaggi, fortunatamente senza conseguenze. Dopo aver superato Biaggi, Rossi rivolse all'avversario un gesto del dito medio, mentre era piegato in curva.\nNelle interviste del dopo gara, Rossi attribu\u00ec l'urto ad un atto volontario di Biaggi, e conferm\u00f2 l'intento sprezzante del gesto rivolto all'avversario dopo il sorpasso. Biaggi invece giustific\u00f2 il gesto come \"manovra istintiva\" al fine di evitare la collisione tra le due moto e conseguente probabile bloccaggio del freno anteriore di Rossi, quindi un normale contatto in gara. Il fatto fu oggetto di un'inchiesta della Federazione Motociclistica Internazionale che ritenne l'accaduto privo di scorrettezze, e se Rossi ribad\u00ec di considerare corretto il proprio comportamento, Biaggi dichiar\u00f2 di considerare la questione chiusa.\nLe acque si calmarono fino al GP di Barcellona, disputato il 17 giugno dello stesso anno, che si concluse con tre italiani sul podio: Rossi, Biaggi e Capirossi. Finita la gara, i tre piloti si recarono al podio sopraelevato per la premiazione: stando a quanto riportato dalle ricostruzioni della stampa Biaggi, salendo sulla stretta scala d'accesso, urt\u00f2 (non si sa se involontariamente o meno) Gibo Badioli, manager e grande amico di Rossi. Badioli spinton\u00f2 a sua volta Biaggi, il quale rispose con un altro spintone, quindi venne lanciata una bottiglietta d'acqua su Biaggi, mentre nel frattempo Rossi rivolse una frase offensiva nei confronti di Biaggi che, aggredito sia verbalmente che fisicamente da pi\u00f9 persone, ebbe una poco felice reazione ai danni di Rossi, causando una rissa tra i due piloti italiani, fortunatamente separati dai dirigenti di gara prima di arrivare allo scontro fisico. Il presidente della federazione internazionale Francesco Zerbi in seguito a questi gesti antisportivi, si rifiut\u00f2 di consegnare i premi vinti.\nDopo l'episodio, Rossi attribu\u00ec il proprio coinvolgimento al comportamento di Biaggi, mentre quest'ultimo giustific\u00f2 la propria posizione come conseguenza di quelle che defin\u00ec come le provocazioni causate volontariamente da Badioli e Rossi, ma soprattutto dalla presenza dello stesso Badioli in un'area troppo stretta dove, a suo parere, non avrebbe dovuto esserci nessuno oltre ai piloti. Entrambi i piloti chiamarono in causa la tensione del momento, e si dichiararono amareggiati. La Federazione di nuovo minacci\u00f2 sanzioni, ma non intervenne: prima della gara successiva del GP di Assen, i due piloti si strinsero la mano e dichiararono che la vicenda era finita.\nRossi e Biaggi condussero il campionato lottando per le prime posizioni, ma senza altri screzi, finch\u00e9 dopo la pausa estiva Rossi riusc\u00ec a distanziare definitivamente l'avversario per via di due cadute nel gran premio di Brno e dell'Estoril. Rossi vinse il titolo iridato con due gare d'anticipo, al GP d'Australia.\nGli anni in MotoGP.\nLa rivalit\u00e0 tra i due continu\u00f2 anche con l'introduzione della classe MotoGP con motori quattro tempi da 1000cc. Infatti nel GP d'Inghilterra 2002 sul circuito di Donington, grazie al vantaggio su Biaggi, per festeggiare la vittoria salutando il pubblico in maniera bizzarra, Rossi pass\u00f2 molto lentamente sotto la bandiera a scacchi, seduto trasversalmente sul serbatoio e senza appoggio su pedane e manubri di sterzo. Nel frattempo, Biaggi sopraggiunse da dietro velocemente sul rettilineo fino alla bandiera a scacchi, passando molto vicino a Rossi con abbondante differenza di velocit\u00e0. L'accaduto infastid\u00ec Rossi che, nell'intervista per la TV italiana, rivolse una frase poco felice nei confronti di Biaggi:\nBiaggi invece si giustific\u00f2 affermando di essere sopraggiunto ad alta velocit\u00e0 perch\u00e9 era ancora in gara e per non farsi superare da Alex Barros che si trovava subito dietro. Rossi accett\u00f2 quindi la giustificazione, scusandosi con Biaggi. Dopo un periodo di sane battaglie agonistiche tra cui alcune epiche, come i GP di Germania, Repubblica Ceca e Sud Africa tra 2003 e 2004, nel GP d'Italia 2005 i due piloti italiani ingaggiarono un ultimo memorabile duello a suon di sorpassi, in cui entrambi furono anche autori di lecite \"manovre furbe\" e \"gesti piccanti\" ai danni dell'avversario. Duello che alla fine si risolse con la vittoria di Rossi e una sportiva stretta di mano finale tra i due campioni, che dall'anno successivo videro divise le loro strade, in quanto Biaggi non trov\u00f2 pi\u00f9 alcun ingaggio in MotoGP.\nAltre manifestazioni.\nAd inizio del gennaio 2006 entrambi si cimentarono a bordo di una F1. Biaggi prov\u00f2 infatti a Silverstone la Midland (con la quale si pensava fosse in trattativa per un ruolo di collaudatore) mentre Rossi la Ferrari, nei test ufficiali di Valencia. Il pesarese commise per\u00f2 un grave errore durante il primo giro e di ci\u00f2 approfitt\u00f2 Biaggi per deriderlo, ricordandogli che lui aveva guidato con pioggia senza alcuna sbavatura.\nNel 2007, dopo il Gran Premio della Turchia di MotoGP, Biaggi dichiar\u00f2: \"Rossi? Ha fatto ridere\" per via delle sue polemiche contro Toni El\u00edas ricordando il suo contatto con Sete Gibernau a Jerez 2005.\nNel 2008, durante la gara del mondiale Superbike di Misano, alla domanda del giornalista sulla Superbike, Rossi dichiar\u00f2: \"La Superbike mi piace, c'\u00e8 molta lotta e le gomme finiscono presto. [...] Se ci correrei mai? Beh, forse quando sar\u00f2 troppo vecchio per la MotoGP\". Non si fece attendere la replica di Biaggi che dichiar\u00f2: \"Mi piacerebbe vedere Rossi in Superbike, contrariamente alla MotoGP, queste sono gare vere e genuine, dove si fanno pochi complimenti nei sorpassi\".\nGli ultimi anni e i ritiri.\nNegli ultimi anni, tuttavia, la rivalit\u00e0 tra i due piloti sembrerebbe essersi affievolita. Diverse volte si sono scambiati messaggi di stima e rispetto reciproco attraverso i media. Dopo il GP di Montmel\u00f2 del 2009, nel corso del quale Rossi si aggiudic\u00f2 la vittoria superando Lorenzo all'ultima curva, fu chiesto a Biaggi cosa ne pensasse di tale manovra. Il romano parl\u00f2 di \"un sorpasso da fenomeno\". Pi\u00f9 recentemente Biaggi parlando della sua rivalit\u00e0 con Rossi ha affermato di essere disposto a lasciarsi alle spalle gli attriti che hanno caratterizzato il loro rapporto. Il romano giustificava questa sua nuova presa di posizione nei confronti del rivale sostenendo che sono entrambi divenuti persone mature e non partecipando pi\u00f9 al medesimo campionato del Mondo, non vi \u00e8 alcuna ragione per cui continuare sulla falsariga degli anni passati. Biaggi ha riconosciuto le qualit\u00e0 e i meriti di Rossi sostenendo che potrebbe aver svolto un lavoro migliore del suo. Infine ha paragonato la loro rivalit\u00e0 a quella tra Bartali e Coppi, considerandola nel suo complesso un elemento positivo per il motociclismo in quanto avrebbe fatto riguadagnare popolarit\u00e0 a questo sport.\nRossi dal canto suo ha pi\u00f9 volte dato prova di una certa distensione nei confronti di Biaggi tant'\u00e8 che nel 2010, quando il romano si laure\u00f2 Campione del Mondo della SBK, gli fece i complimenti senza alcun tipo di accenno polemico. Dopo il secondo titolo mondiale Superbike, vinto nel 2012, Biaggi annuncia il ritiro dalle competizioni. Rievocando i momenti che pi\u00f9 hanno segnato la sua carriera, Biaggi ricorda quella con Rossi come \"una bella rivalit\u00e0\".\nCon un post su Facebook del 5 agosto 2021, Max Biaggi commenta la notizia del ritiro dalle competizioni di Valentino Rossi spiegando gli elementi del loro profondo antagonismo e riferendosi alla maturit\u00e0 personale subentrata con il passare del tempo, augurandosi persino che i due campioni possano un giorno trovarsi serenamente \u00abinsieme a sorridere nel ricordo di quei momenti\u00bb."}
{"id": "1211470", "revid": "767487", "url": "https://it.wikipedia.org/wiki?curid=1211470", "title": "Music in Twelve Parts", "text": "Music in Twelve Parts \u00e8 una serie di motivi, dodici in totale, del compositore contemporaneo Philip Glass. L'intera serie pu\u00f2 durare pi\u00f9 di tre ore quando eseguita e fu scritta tra il 1971 e il 1974. Questi lavori utilizzano lo stile di Glass di strutture ripetitive spesso associate al minimalismo musicale. Nonostante ci\u00f2, la maggior parte dei lavori mostrano una gran quantit\u00e0 di assortimenti e invenzioni.\nSeppur molte persone che ascoltano tali pezzi potrebbero considerare le strutture ripetitive noiose o anche esasperatamente irritanti, questi motivi hanno goduto di un significante livello di popolarit\u00e0 e sono spesso citati come uno dei maggiori lavori della seconda met\u00e0 del XX secolo. I lavori mostrano una grande enfasi nello sviluppo e nella lenta variazione, con diversi pezzi che utilizzano differenti tecniche di sviluppo.\nAndrew Porter della rivista \"The New Yorker\" scrisse cos\u00ec dei passaggi tra una traccia a quella successiva:"}
{"id": "1211472", "revid": "1573940", "url": "https://it.wikipedia.org/wiki?curid=1211472", "title": "Dendronotus frondosus", "text": "Dendronotus frondosus () \u00e8 un mollusco nudibranchio della famiglia Dendronotidae."}
{"id": "1211474", "revid": "21880", "url": "https://it.wikipedia.org/wiki?curid=1211474", "title": "Amphitrite", "text": ""}
{"id": "1211477", "revid": "21880", "url": "https://it.wikipedia.org/wiki?curid=1211477", "title": "Amphitritidea fabricii", "text": ""}
{"id": "1211478", "revid": "486946", "url": "https://it.wikipedia.org/wiki?curid=1211478", "title": "Amphitritidea", "text": ""}
{"id": "1211481", "revid": "2190512", "url": "https://it.wikipedia.org/wiki?curid=1211481", "title": "Metodi di individuazione di pianeti extrasolari", "text": "I metodi di individuazione di pianeti extrasolari sono diversi e si sono evoluti nel corso degli anni, permettendo oggi di scoprire nuovi pianeti a un ritmo sempre crescente. Le metodologie si possono dividere in due classi principali:\nNella classe del rilevamento diretto si includono tutte le tecniche che permettono di osservare direttamente al telescopio questi pianeti. Nella classe del rilevamento indiretto ricadono quelle tecniche che permettono di individuare un pianeta a partire dagli effetti che esso induce (o vengono indotti) sulla (o dalla) stella ospite.\nPer confermare un pianeta e meglio definirne le caratteristiche fisiche \u00e8 necessario l'utilizzo di pi\u00f9 tecniche differenti. Al momento attuale il metodo di ricerca pi\u00f9 fruttuoso \u00e8 quello delle velocit\u00e0 radiali che ha fornito 203 pianeti sui circa 500 noti, seguito da quello dei transiti. Gi\u00e0 nel 1955 Otto Struve aveva prospettato la possibilit\u00e0 di scoprire sistemi planetari extrasolari proprio con questi due metodi.\nMetodo delle velocit\u00e0 radiali.\nUna stella attorno a cui orbiti un pianeta pu\u00f2 essere pensata come una binaria spettroscopica, di cui \u00e8 visibile un solo spettro. In questa situazione le righe di emissione o di assorbimento non hanno pi\u00f9 la lunghezza d'onda corrispondente ai campioni osservati in quiete in laboratorio, ma risultano spostate per effetto Doppler verso il rosso o il blu, a seconda che la velocit\u00e0 sia positiva (allontanamento) o negativa (avvicinamento). Se l'orbita del pianeta \u00e8 inclinata rispetto al piano tangente alla sfera celeste, nel punto in cui si osserva la stella, allora lo spostamento delle righe varia a seconda del valore della velocit\u00e0 e oscilla tra i valori estremi assunti dalla velocit\u00e0 radiale. Una volta ottenuti degli spettri ben distribuiti nel tempo, e dedotte da questi le velocit\u00e0 radiali ad ogni istante, si potr\u00e0 costruire la curva di velocit\u00e0 radiale.\nQuesto \u00e8 il metodo che ha fornito la maggior parte dei pianeti scoperti durante la prima fase delle ricerche. Questo metodo \u00e8 in grado di individuare facilmente pianeti molto vicini alla loro stella, ma per osservare pianeti di lungo periodo come ad esempio Giove sono necessarie osservazioni che coprano molti anni per poter osservare un intero periodo orbitale e quindi inferire un'orbita al pianeta. La tecnica \u00e8 limitata alle stelle pi\u00f9 brillanti della quindicesima magnitudine, poich\u00e9 anche con i pi\u00f9 grandi telescopi del mondo \u00e8 difficile ottenere spettri di buona qualit\u00e0 che permettano di misurare queste piccole variazioni di velocit\u00e0.\nTransito.\nIl metodo pi\u00f9 recente e pi\u00f9 promettente \u00e8 quello detto del transito.\nEsso consiste nella rilevazione della diminuzione di luminosit\u00e0 della curva di luce di una stella quando un pianeta transita di fronte alla stella madre. La diminuzione \u00e8 correlata alla dimensione relativa della stella madre, del pianeta e della sua orbita. Ad esempio nel caso di HD 209458, la diminuzione di luce \u00e8 dell'ordine dell'1,7%.\nSi tratta di un metodo fotometrico che funziona solo per la piccola percentuale di pianeti la cui orbita \u00e8 perfettamente allineata col nostro punto di vista, per\u00f2 pu\u00f2 essere utilizzato fino a grandi distanze. Il satellite francese COROT (lanciato il 26 dicembre 2006) e il Kepler della NASA (lanciato il 7 marzo 2009) svolgono osservazioni di questo tipo al di fuori dell'atmosfera terrestre, in quanto tutto il rumore fotonico indotto dall'atmosfera \u00e8 eliminato e si possono ottenere curve di luce con precisione dell'ordine di 1 mmag, sufficiente in linea teorica per osservare pianeti come la Terra.\nVariazione del tempo di transito.\nLa variazione del tempo di transito (abbreviata TTV, dall'inglese \"Transit-timing variation\") \u00e8 un metodo per rilevare pianeti extrasolari osservando le variazioni dei tempi di un transito. Ci\u00f2 fornisce un metodo estremamente sensibile in grado di rilevare pianeti aggiuntivi nel sistema con masse potenzialmente piccole come quella della Terra. In sistemi planetari numerosi, l'attrazione gravitazionale reciproca dei pianeti fa s\u00ec che un pianeta acceleri e un altro pianeta deceleri mentre compie la sua orbita, l'accelerazione fa cambiare il periodo orbitale di ogni pianeta. Il rilevamento di questo effetto misurando il cambiamento \u00e8 noto come variazioni dei tempi di transito .. L'analisi della \"variazione temporale\", se esiste, permette quindi di rilevare la presenza di un pianeta non transitante in un sistema dove c'\u00e8 almeno un pianeta che transita davanti alla propria stella.\nAstrometria.\nIl primo metodo storicamente usato \u00e8 l'astrometrico i cui primi tentativi risalgono al 1943. Con questo metodo sono stati individuati molti candidati, ma nessuno \u00e8 stato confermato come pianeta, costringendo la maggior parte degli astronomi a rinunciare al suo utilizzo, a favore di altri metodi. Il suo punto debole \u00e8 dovuto al fatto che richiede una misura molto precisa del moto proprio di una stella: nel caso essa abbia un pianeta, il moto presenta piccole oscillazioni periodiche. Sfortunatamente queste sono cos\u00ec piccole che i migliori telescopi esistenti non possono produrre misure abbastanza sicure. Inoltre le misure sono pi\u00f9 facili quando le orbite dei pianeti sono perpendicolari alla nostra linea di vista (cio\u00e8 sono viste di faccia invece che di taglio), cosa che rende impossibile l'uso degli altri metodi per confermare l'osservazione.\nNel maggio del 2009, questo metodo ha portato all'individuazione di VB 10b la cui reale esistenza \u00e8 ora da verificare anche con altri metodi.\nMicrolente gravitazionale.\nL'effetto denominato microlente gravitazionale per la ricerca astronomica lo propose nel 1986 Bohdan Paczy\u0144ski della Princeton University e nel 1991 sugger\u00ec che poteva essere utilizzato anche per cercare pianeti. I primi successi si ebbero nel 2002 quando un gruppo di astronomi polacchi (Andrzej Udalski, Marcin Kubiak e Michal Szymanski da Varsavia e il polacco-americano Bohdan Paczynski della Princeton) perfezionarono un metodo che poteva essere utilizzato nell'ambito del progetto OGLE (Optical Gravitational Lensing Experiment), finanziato da NASA e NSF. In un mese di lavoro scoprirono 46 oggetti, molti dei quali potevano essere pianeti.\nL'effetto avviene anche quando i campi gravitazionali di un pianeta e della sua stella cooperano per focalizzare la luce di una stella lontana. Per realizzarsi occorre che il pianeta e il suo sole e la stella lontana si trovino esattamente in linea prospettica con l'osservatore. Poich\u00e9 un allineamento perfetto capita molto di rado (e l'effetto \u00e8 molto piccolo da cui il nome \"micro\") occorre tenere sotto sorveglianza un grande numero di stelle. Il suo studio funziona al meglio inquadrando stelle che si trovano tra noi e il nucleo galattico, in quanto si ha a disposizione un gran numero di stelle sullo sfondo.\nGli eventi-lente sono brevi, solo alcuni giorni o settimane, perch\u00e9 i corpi osservati e la Terra si muovono l'una rispetto all'altra. Comunque sono stati misurati pi\u00f9 di 1000 eventi-lente negli ultimi dieci anni.\nQuesto metodo permette di scoprire pianeti di massa equiparabile a quella terrestre usando le tecnologie oggi disponibili, l'osservazione non pu\u00f2 essere ripetuta poich\u00e9 l'allineamento necessario capita raramente. La maggior parte di stelle osservate con questo metodo dista migliaia di anni luce il che rende problematica la scoperta di tali pianeti con mezzi pi\u00f9 tradizionali, per\u00f2 osservando con continuit\u00e0 un sufficiente numero di stelle si pu\u00f2 avanzare una stima della loro frequenza nella nostra galassia. \nDischi circumstellari e protoplanetari.\nUn approccio pi\u00f9 recente consiste nello studio delle nubi di polveri. Molti sistemi solari contengono una quantit\u00e0 notevole di polvere dovuta a passaggi di comete e a collisioni fra asteroidi e pianeti. In tali casi la polvere si distribuisce come un disco attorno alla stella del sistema e assorbendone una parte di luce la riemette con radiazione infrarossa. Ma la pressione di radiazione esercitata dalla stella spingerebbe le particelle di polvere nello spazio interstellare in un tempo, su scala cosmica, relativamente breve. Pertanto una costante rilevazione di polvere pu\u00f2 indicare un suo rimpiazzo dovuto a continue collisioni e fornisce evidenza indiretta della presenza di piccoli oggetti quali comete e asteroidi orbitanti attorno alla stella. Inoltre il rilevamento di una cavit\u00e0 interna a tale disco supporta l'ipotesi di un pianeta che ne abbia spazzato la polvere lungo la propria orbita. Anche la presenza dell'accumulo di un ammasso di polvere pu\u00f2 essere conseguenza di influenza gravitazionale di un corpo planetario. Entrambe queste caratteristiche sono osservabili nel disco di polvere che circonda \u03b5 Eridani suggerendo l'esistenza di un pianeta con un raggio orbitale di circa 40 UA.\nQuesto tipo di rivelazione planetaria pu\u00f2 effettuarsi con osservazioni dallo spazio, perch\u00e9 la nostra atmosfera assorbe la maggior parte della radiazione infrarossa, rendendo impossibili le osservazioni di quelle deboli fonti dalla Terra. Il nostro stesso sistema solare contiene una quantit\u00e0 di polvere diffusa pari a un decimo della massa della Luna . Pur se questa quantit\u00e0 \u00e8 insignificante, paragonata alla massa totale del sistema, il volume su cui \u00e8 distribuita \u00e8 cos\u00ec elevato che, da grandi distanze, l'emissione infrarossa della polvere sarebbe 100 volte pi\u00f9 intensa di quella di tutti i pianeti .\nIl telescopio spaziale Hubble pu\u00f2 svolgere queste osservazioni, utilizzando la sua camera NICMOS (Near Infrared Camera and Multi-object Spectrometer), ma non \u00e8 stato possibile fargli svolgere questo compito a causa di un guasto al raffreddamento della NICMOS, che l'ha resa inutilizzabile dal 1999 al 2002. Immagini migliori sono state riprese nel 2003 da una camera \"sorella\", montata sul telescopio spaziale Spitzer (conosciuto prima come SIRTF, Space Infrared Telescope Facility). Lo Spitzer, progettato specificatamente per le osservazioni infrarosse \u00e8, per questo tipo di immagini, molto pi\u00f9 potente di Hubble.\nVariazioni degli intervalli di emissioni di una Pulsar.\nL'individuazione di pianeti extrasolari orbitanti attorno alle pulsar \u00e8 deducibile dal passaggio dell'eventuale pianeta davanti al fascio di radiazione emesso dalla pulsar. Sapendo il periodo di rotazione della pulsar Il corpo orbitante pu\u00f2 essere rilevato calcolando l'intervallo nella ricezione dell'emissione che esso provoca al suo passaggio.\nVariazioni della frequenza di pulsazione di una stella variabile.\nCome le pulsar, alcuni tipi di stelle variabili pulsanti sono abbastanza regolari da poter determinare la velocit\u00e0 radiale in modo puramente fotometrico dallo spostamento Doppler della frequenza delle pulsazioni, senza necessit\u00e0 di uno studio spettroscopico. Questo metodo non \u00e8 sensibile come il metodo di variazione degli intervalli di emissioni di una pulsar, poich\u00e9 l'attivit\u00e0 periodica \u00e8 pi\u00f9 lunga e meno regolare. La facilit\u00e0 di rilevare pianeti attorno a una stella variabile dipende dal periodo di pulsazione della stella, dalla regolarit\u00e0 delle pulsazioni, dalla massa del pianeta e dalla sua distanza dalla stella ospite.\nIl primo successo con questo metodo risale al 2007, quando V391 Pegasi b fu scoperto attorno a una stella nana pulsante.\nRilevamento diretto.\nL'individuazione di pianeti extrasolari mediante \"imaging\" diretto \u00e8 resa molto difficile dal fatto che l'osservazione di tali corpi celesti \u00e8 sovrastata dalla luce di ogni stella intorno a cui ruotano, la quale ovviamente offusca la debole luminosit\u00e0 riflessa dei pianeti.\n\u00c8 meno arduo ottenere immagini dirette quando il pianeta \u00e8 particolarmente massivo (in genere pi\u00f9 di quanto sia Giove) e la sua orbita \u00e8 molto lontana dalla sua stella ma \u00e8 abbastanza caldo da emettere radiazione infrarossa percepibile. Proprio per merito di quest'ultima propriet\u00e0 si possono captare direttamente nell'infrarosso immagini di corpi catalogabili come pianeti.\nPrime osservazioni dirette.\nI primi tentativi di rilevare esopianeti mediante la visualizzazione ad alto contrasto sono stati effettuati con il telescopio Franco-Canadese, alle Hawaii, nei primi anni 2000. L'astronomo canadese Christian Marois, supportato dal collega Ren\u00e9 Doyon costru\u00ec una telecamera per infrarossi applicata al telescopio ma sebbene non riusc\u00ec a rilevare nessun esopianeta, fu il primo passo per comprendere le tecniche e migliorare la sensibilit\u00e0 per gli strumenti ad alto contrasto, sviluppando in seguito due tecniche: l\"'imaging differenziale angolare\", o ADI, e la \"combinazione di immagini localmente ottimizzata,\" o LOCI. Queste nuove tecniche consentirono di effettuare una indagine a pi\u00f9 ampia scala per quantificare percentualmente la presenza di pianeti giganti nel vicinato solare, non essendo ancora possibile l'imaging diretto di pianeti di dimensioni terrestri o nettuniani. L'indagine, condotta da David Lafreni\u00e8re su un gruppo di giovani stelle appartenente all'Associazione Scorpius-Centaurus effettuata con il telescopio Gemini nord consent\u00ec la prima immagine di un pianeta in orbita attorno a una stella simile al Sole, la stella 1RXS J1609-210524. L'oggetto, separato distante circa 330 UA dal proprio astro fu confermato nel 2010. Nel 2008 Lafreni\u00e8re insieme ai due colleghi canadesi scopr\u00ec il primo sistema esoplanetario, HR 8799 rilevato con metodo diretto. I 3 pianeti del sistema hanno massa 10 e 7 volte quella di Giove. Lo stesso giorno, il 13 novembre 2008 fu data notizia che il telescopio spaziale Hubble aveva captato direttamente la figura di un pianeta extrasolare, orbitante attorno alla brillante stella Fomalhaut, con massa non superiore a 3 volte quella di Giove. Entrambi i sistemi sono circondati da dischi non dissimili dalla fascia di Kuiper.\nNel 2004, un gruppo di astronomi utilizz\u00f2 il Very Large Telescope dell'ESO in Cile per ottenere un'immagine di 2M1207b, un compagno per la nana bruna 2M1207. L'anno successivo fu confermato che il compagno della nana bruna era di natura planetaria. Si pensa che il pianeta sia diverse volte pi\u00f9 massiccio di Giove e il suo semiasse maggiore sia superiore a 40 UA.\nNel 2009 fu annunciato che l'analisi di immagini risalenti al 2003 avevano rivelato un pianeta in orbita intorno a Beta Pictoris.\nDel 2012 \u00e8 l'annuncio che un pianeta supergioviano, con una massa di circa 12,8 MJ in orbita attorno a Kappa Andromedae, era stato direttamente osservato con il telescopio Subaru alle Hawaii. Esso orbita intorno alla sua stella madre ad una distanza di circa 55 UA, equivalenti a quasi due volte la distanza di Nettuno dal Sole.\nUn ulteriore sistema, Gliese 758, fu osservato nel novembre 2009, utilizzando lo strumento HiCIAO del telescopio Subaru; tuttavia non si scopr\u00ec un pianeta ma una nana bruna.\nAltri oggetti affini sono stati direttamente osservati: GQ Lupi b, AB Pictoris b, e SCR 1845 b, ma senza venir confermati come pianeti, in quanto sembra pi\u00f9 probabile possa trattarsi di piccole nane brune.\nStrumenti di osservazione diretta.\nPer risolvere i problemi derivanti dalla luce della stella madre, l'osservazione diretta richiede particolari strumenti e tecniche, come, ad esempio l'uso di coronografi che bloccano la luce proveniente dalla stella madre e lasciano visibile quella proveniente dal pianeta.\nUn approccio che potrebbe rivelarsi promettente \u00e8 quello che fa uso dell'annullamento interferometrico (\"nulling interferometry\") per oscurare la luce proveniente dalla stella madre.\nTra i progetti che potrebbero essere dotati di strumenti di osservazione diretta di pianeti esxtrasolari vi sono il \"Gemini Planet Imager\" del Telescopio Gemini, l'ottica adattiva \"SPHERE\" del Very Large Telescope dell'ESO, il Subaru-HiCIAO e il \"Project 1640\" dell'Osservatorio di Monte Palomar.\n\u00c8 stato anche ipotizzato l'uso di telescopi spaziali che, invece dei tradizionali specchi, utilizzino rivelatori (\"Fresnel imager\") che fanno uso di lamine a zona per mettere a fuoco la luce: questo permetterebbe di ottenere immagini a pi\u00f9 alto contrasto e di risparmiare sui costi di missione, visto che le lamine a zona potrebbero essere ripiegate prima del lancio e aperte solo al raggiungimento dell'orbita.\nCoronografi a vortice ottico.\nUna delle possibili tecniche di osservazione diretta fa uso dei cosiddetti vortici ottici.\nNel 2010, un team del Jet Propulsion Laboratory della NASA ha dimostrato che un coronografo a vortice potrebbe permettere piccole ampiezze di osservazione per osservare direttamente i pianeti.\nLa fattibilit\u00e0 \u00e8 stata dimostrata non scoprendo corpi celesti sconosciuti ma osservando alcuni pianeti extrasolari gi\u00e0 oggetto di rilevazione diretta, orbitanti attorno alla stella HR 8799: l'osservazione diretta \u00e8 stata portata a termine usando solo una piccola limitata porzione (1,5 metri di diametro) del telescopio Hale.\nNel 2016, L'utilizzo combinato di un \"coronografo Vortice\" con la NIRC-2 del telescopio Keck hanno consentito lo studio di un disco protoplanetario e di una nana bruna in orbita a circa 23 UA dalla stella compagna.\nTecnica di \"defocusing\".\nIl \"defocusing\" \u00e8 una tecnica recente di osservazione che consiste nel distribuire (sparpagliare) la luce proveniente dalla stella, mediante un micro dispositivo ottico, su una superficie maggiore di quella che si avrebbe senza \"diffusore\". La luce cos\u00ec distribuita compensa i problemi dovuti alla scintillazione ed alla distorsione delle immagini, risolta parzialmente mediante l'uso di ottica adattiva. Inoltre gli errori di disomogeneit\u00e0 dei singoli pixel del rilevatore sollecitati dalla luce in ingresso diminuiscono in proporzione all'aumentare del numero degli stessi (la percentuale di errore \u00e8 distribuita su un'area maggiore ottenendo un'immagine con qualit\u00e0 migliore). Questa tecnica \u00e8 impiegata nei casi in cui il telescopio o il rilevatore non sia di ottima qualit\u00e0 e verr\u00e0 utilizzata anche per la missione CHEOPS."}
{"id": "1211482", "revid": "1942768", "url": "https://it.wikipedia.org/wiki?curid=1211482", "title": "Alea (elettronica)", "text": "Il termine alea indica un segnale non corretto in uscita da un circuito logico, prodotto eventualmente dai ritardi di propagazione dei segnali elettrici all'interno del circuito stesso. \nTali segnali errati hanno durata transitoria e possono influire negativamente nel normale funzionamento di un circuito. \nSi possono dividere in pi\u00f9 tipi differenti:\nLe alee si presentano durante la commutazione delle variabili di ingresso, in particolare quando variano contemporaneamente due o pi\u00f9 valori.\nSe le variabili vengono variate singolarmente nel tempo, e le alee cessano di presentarsi, ed in questo caso vengono chiamate alee funzionali.\nSe non si eliminano neanche con opportune temporizzazioni delle variabili d'ingresso si hanno le cosiddette alee logiche.\nIn tal caso bisogna rinunciare alla minimizzazione spinta della funzione logica desiderata, e bisogna considerare un circuito che non presenta problemi di questo genere.\nPer cercare di limitare i fenomeni transitori nelle reti combinatorie e il nascere di alee, \u00e8 necessario che:\nLa prima tecnica, chiamata pilotaggio fondamentale, permette di non sovrapporre il transitorio dello stato di ingresso precedente con il transitorio attuale. Si definisce, infatti, a regime una rete in cui le uscite si sono gi\u00e0 adeguate alle entrate.\nCon la seconda e terza condizione, non sempre possibili, si evita di far entrare nel circuito stati di ingresso spuri in quanto \u00e8 impossibile che chi si trova a monte di un circuito riesca a modificare nello stesso istante due bit contemporaneamente.\nLe alee non si presentano nelle reti che hanno all'interno elementi di memoria che proteggono le uscite come D-Flip Flop in quanto sono trasparenti (sensibili agli ingressi) solamente all'arrivo di un segnale (clock)."}
{"id": "1211483", "revid": "116092301", "url": "https://it.wikipedia.org/wiki?curid=1211483", "title": "Giulio Bolaffi", "text": "Fu comandante della 4\u00aa divisione alpina GL Stellina, operante in Val di Susa e, nel dopoguerra, presidente dell'omonima societ\u00e0 torinese di collezionismo.\nBiografia.\nNato nel capoluogo piemontese da Alberto e Vittoria Foa, cominci\u00f2 ad aiutare il padre, fondatore dell'azienda, affrontando nel frattempo gli studi classici al liceo \"Massimo d'Azeglio\" di Torino e la laurea in Giurisprudenza, conseguita a ventidue anni.\nNel 1933 spos\u00f2 Palmina Seghesio con cui ebbe due figli, Stella (nel 1934) e Alberto (nel 1936).\nA seguito degli eventi che colpirono cittadini italiani e stranieri di religione ebraica con la promulgazione delle cosiddette leggi razziali, i fratelli Roberto e Dante emigrarono; Giulio, invece, rimase in Italia, divenendo, dopo l'8 settembre, partigiano nelle valli di Lanzo, con il nome di battaglia di \"Boni\" (secondo altri avrebbe invece scelto il nome di \"Monti\", ma di ci\u00f2 non si trova traccia nei suoi diari partigiani). In seguito il Comitato di Liberazione Nazionale gli assegn\u00f2 l'alta Valle di Susa e il suo nome divenne \"Aldo Laghi\"; a capo della Divisione \"Stellina\", combatt\u00e9 in Val di Susa fino al 26 giugno 1945. Pur rifiutando per s\u00e9 e per la formazione partigiana da lui comandata ogni caratterizzazione politica (e ci\u00f2 non sar\u00e0 senza conseguenze e gli creer\u00e0 incomprensioni e difficolt\u00e0), ader\u00ec alle Formazioni di Giustizia e Libert\u00e0, ma sottolineando che si trattava di un'adesione \"a carattere tipicamente militare non ... vincolata ad alcun programma di partito\".\nAlla fine della guerra, tornato a casa, motivato anche dal desiderio di dar lavoro ai suoi ex-compagni di Resistenza, Bolaffi avvi\u00f2 un'attivit\u00e0 editoriale pubblicando il primo settimanale di informazione del dopoguerra, \"La settimana nel mondo\". La rubrica filatelica, pubblicata regolarmente da questo periodico, rappresent\u00f2 il nucleo della successiva \"Settimana filatelica\", precorritrice del mensile \"Il Collezionista\", e dei cataloghi filatelici che sostituirono i vecchi prezziari di vendita della Bolaffi.\nNel 1946 Bolaffi aveva riavviato a Torino l'attivit\u00e0 filatelica con l'apertura di un negozio. Da allora l'azienda continu\u00f2 a crescere e, una quindicina d'anni pi\u00f9 tardi, inaugur\u00f2 un'altra filiale a Torino e poi quelle di Milano e Roma.\nNegli anni Sessanta, assecondando l'attivit\u00e0 editorial-collezionistica del figlio Alberto, che dalla met\u00e0 degli anni Cinquanta aveva iniziato ad affiancarlo nell'attivit\u00e0 professionale, Bolaffi ide\u00f2 numerose edizioni: il catalogo d'arte moderna nel 1962, pubblicazioni nei settori dell'antiquariato, del tempo libero, dei vini, dei viaggi, fra i quali \"Bolaffi arte\" e \"Weekend\".\nIn filatelia svilupp\u00f2 in chiave moderna i criteri di catalogazione e quotazione dei francobolli introducendo parametri che ne consideravano lo stato di conservazione dal punto di vista della qualit\u00e0.\nIntu\u00ec inoltre che il francobollo, attraverso la sua \"partecipazione\" alle grandi imprese dell'uomo, era una testimonianza dei grandi eventi del proprio tempo; fu quindi il primo a valorizzare, ad esempio, i documenti postali che narravano la conquista del cielo.\nAcquist\u00f2 buste e francobolli ad aste in tutto il mondo. Uno fra tutti, la busta affrancata con l'80 centesimi del Governo Provvisorio di Parma.\nNegli ultimi anni di vita, Bolaffi lasci\u00f2 progressivamente l'azienda continuando per\u00f2 a frequentarne gli uffici per studiare le sue collezioni o trattare con clienti. Nel 1981 appose la propria firma sul \"Roll of Distinguished Philatelists\", riconoscimento filatelico mondiale.\nBolaffi mor\u00ec il 28 ottobre del 1987. La sua passione filatelica \u00e8 stata raccolta dal figlio Alberto e dal nipote Giulio Filippo."}
{"id": "1211486", "revid": "1005847", "url": "https://it.wikipedia.org/wiki?curid=1211486", "title": "Provincia di Pasco", "text": "La provincia di Pasco \u00e8 una provincia del Per\u00f9, una delle tre della regione omonima. Il capoluogo della regione e della provincia \u00e8 Cerro de Pasco. Ha una popolazione di circa 150.000 abitanti. Confina a nord con la regione di Hu\u00e1nuco, ad est con la provincia di Oxapampa, a sud con la regione di Jun\u00edn, e ad ovest con la regione di Lima e la provincia di Daniel A. Carri\u00f3n.\nHa una superficie complessiva di 4.758,57\u00a0km2 ed \u00e8 suddivisa in 13 distretti: "}
{"id": "1211488", "revid": "287204", "url": "https://it.wikipedia.org/wiki?curid=1211488", "title": "Glassworks", "text": "Glassworks \u00e8 un album di Philip Glass contenente sei motivi, distribuito dalla CBS/Sony Classical nel 1982.\nFu il tentativo, riuscito, di Philip Glass di creare un album maggiormente orientato alla musica pop, con pezzi pi\u00f9 corti e accessibili.\nIl disco.\n\"Opening\" utilizza terzine di crome, duine di crome e semibrevi in 4/4. \n\"Fa\u00e7ades\" era stato composto originariamente per la colonna sonora del film \"Koyaanisqatsi\", ma alla fine non fu utilizzato nel film.\n\"Closing\" \u00e8 una ripresa di \"Opening\"."}
{"id": "1211490", "revid": "122246", "url": "https://it.wikipedia.org/wiki?curid=1211490", "title": "World League di pallavolo 2002", "text": "La XIII World League di pallavolo maschile si svolse dal 27 giugno al 18 agosto 2002. Dopo la fase a gironi, la fase finale, a cui si qualificarono le prime squadre classificate nei quattro gironi di qualificazione, le tre migliori seconde e il Brasile, paese ospitante, si disput\u00f2 dal 13 al 18 agosto a Belo Horizonte e Recife, in Brasile. La vittoria finale and\u00f2 per la prima volta alla Russia.\nSquadre partecipanti.\nEuropa:\nAmerica:\nAsia:\nPodio.\nCampione.\nRussia(Primo titolo)\nSecondo posto.\nBrasile\nTerzo posto.\nJugoslavia"}
{"id": "1211497", "revid": "547034", "url": "https://it.wikipedia.org/wiki?curid=1211497", "title": "Arzberg", "text": ""}
{"id": "1211499", "revid": "56818", "url": "https://it.wikipedia.org/wiki?curid=1211499", "title": "Dita a bacchetta di tamburo", "text": ""}
{"id": "1211500", "revid": "83531", "url": "https://it.wikipedia.org/wiki?curid=1211500", "title": "Circondario di Saalfeld-Rudolstadt", "text": "Il circondario di Saalfeld-Rudolstadt (in tedesco \"Landkreis Saalfeld-Rudolstadt\") \u00e8 un circondario della Turingia, in Germania.\nComprende 9 citt\u00e0 e 32 comuni.\nCapoluogo e centro maggiore \u00e8 Saalfeld/Saale."}
{"id": "1211502", "revid": "19933", "url": "https://it.wikipedia.org/wiki?curid=1211502", "title": "Clubbing", "text": ""}
{"id": "1211503", "revid": "78273", "url": "https://it.wikipedia.org/wiki?curid=1211503", "title": "Vladimir Bukovsky", "text": ""}
{"id": "1211504", "revid": "56818", "url": "https://it.wikipedia.org/wiki?curid=1211504", "title": "Clubbings", "text": ""}
{"id": "1211507", "revid": "287204", "url": "https://it.wikipedia.org/wiki?curid=1211507", "title": "Auerbach", "text": ""}
{"id": "1211515", "revid": "63727", "url": "https://it.wikipedia.org/wiki?curid=1211515", "title": "Talbot-Lago T150", "text": "La T150 \u00e8 un'autovettura di lusso prodotta tra il 1937 ed il 1939 dalla casa automobilistica anglo-francese Talbot-Lago.\nProfilo.\nIntrodotta nel 1937, la T150 fu senza dubbio la Talbot-Lago pi\u00f9 famosa. Fu con essa infatti che i carrozzieri incaricati di \"vestirne\" il telaio raggiunsero l'apice della perfezione delle linee, dando luogo a creazioni rimaste immortali nel tempo. Tra questi carrozzieri, uno dei massimi era senza dubbio Figoni e Falaschi, che nella seconda met\u00e0 degli anni trenta si fece un gran nome per le sue carrozzerie definite \"a goccia d'acqua\" o \"flamboyant\" e che vest\u00ec sia vetture come la T150, sia altre vetture di altri marchi, come per esempio diverse Delahaye.\nVersione civilizzata di una due posti scoperta da competizione, la T150 era invece una coup\u00e9 che poteva ospitare anche tre persone affiancate. Era realizzata partendo da due possibili telai: le versioni S nacevano sul telaio a passo lungo (2.95 m), mentre le versioni SS, pi\u00f9 sportive, utilizzavano il telaio a passo corto (2.65 m). Ne furono realizzati comunque anche alcuni esemplari con carrozzeria roadster.\nLa T150 montava un motore a 6 cilindri con testata emisferica, della cilindrata di 3996 cm\u00b3, che poteva essere alimentato da due o tre carburatori. Nel primo caso la potenza massima era di 140 CV a 4200 giri/min, con una velocit\u00e0 di punta di 160\u00a0km/h. Nel caso dell'alimentazione a tre carburatori, invece, la potenza massima saliva a 165 CV a 4100 giri/min e la velocit\u00e0 massima arrivava anche a 185\u00a0km/h.\nQueste prestazioni non erano state solamente possibili grazie alla meccanica, per l'epoca decisamente potente: anche le filanti carrozzerie assai aerodinamiche con cui la T150 veniva carrozzata avevano la loro parte e garantivano cos\u00ec un sensibile incremento nell'allungo.\nLa produzione della T150 fu soffocata nel 1939 dallo scoppio della Seconda guerra mondiale."}
{"id": "1211516", "revid": "1632387", "url": "https://it.wikipedia.org/wiki?curid=1211516", "title": "In Requiem", "text": "In Requiem \u00e8 l'undicesimo album in studio del gruppo musicale britannico Paradise Lost, pubblicato nel 2007 dalla Century Media."}
{"id": "1211517", "revid": "1573940", "url": "https://it.wikipedia.org/wiki?curid=1211517", "title": "Dendronotus orientalis", "text": "Dendronotus orientalis () \u00e8 un mollusco nudibranchio della famiglia Dendronotidae."}
{"id": "1211518", "revid": "486946", "url": "https://it.wikipedia.org/wiki?curid=1211518", "title": "Pseudobornella", "text": ""}
{"id": "1211521", "revid": "64860", "url": "https://it.wikipedia.org/wiki?curid=1211521", "title": "Death doom", "text": ""}
{"id": "1211526", "revid": "1543377", "url": "https://it.wikipedia.org/wiki?curid=1211526", "title": "Einstein on the Beach", "text": "Einstein on the Beach \u00e8 un'opera composta da Philip Glass, progettata e diretta da Robert Wilson. Essa contiene anche scritti di Christopher Knowles, Samuel M. Johnson e Lucinda Childs.\n\u00c8 il primo e pi\u00f9 lungo spartito per opera di Philip Glass e dura approssimativamente cinque ore (tre ore e mezza su CD) da eseguire senza interruzioni. Data la natura della musica (le lunghe ripetizioni di piccoli elementi, sviluppo e cambiamento molto graduali, motivi ricorrenti) e il lavoro precedente di Wilson molto pi\u00f9 lungo, fu desiderio di Wilson che il pubblico fosse libero di andare e venire a suo piacimento.\nIl testo musicale divenne il primo di una trilogia collegata tematicamente, seguito da Satyagraha (1980) e Akhnaten (1983), bench\u00e9 il termine trilogia sia un po' ingannevole. \"Einstein on the Beach\", \"Satyagraha\" ed \"Akhnaten\" sono anche conosciuti come le tre opere \"ritratto\" di Philip Glass. V'\u00e8 comunque confusione sull'autore di \"Einstein on the Beach\" essendo una collaborazione tra Wilson e Glass. Essa, effettivamente, \u00e8 un'opera di Wilson (regista) orchestrata da Glass.\nStoria dello spettacolo.\nL'opera fu eseguita per la prima volta il 25 luglio 1976, in Francia, dalla Philip Glass Ensemble e fu anche messa in scena ad Amburgo, Parigi, Belgrado, Venezia (Teatro La Fenice nel settembre 1976), Bruxelles, Rotterdam ed al Metropolitan Opera House di New York, durante il 1976.\nSinossi.\nIl libretto, privo di trama, dell'opera consiste di sillabe solfeggiate, numeri e brevi segmenti di poesia o testo che si sviluppano sui temi della relativit\u00e0 generale, delle armi nucleari, della scienza e della radio in AM. L'opera consiste di nove scene connesse di 20 minuti separate da ci\u00f2 che Wilson chiam\u00f2 \"knee plays\". I \"knees\" creano il tempo necessario per cambiare lo scenario dei sette sorprendenti allestimenti di Wilson, che furono elaborati attentamente per esercitare un'azione reciproca alla musica. L'opera richiede un'orchestra costituita da sassofono soprano e contralto, organo elettrico, flauto, clarinetto basso, ed una o due tastiere addizionali. Sulla scena appaiono vari solisti, due cori (rispettivamente di 14 e 6 persone), ballerini e quattro attori.\nRegistrazioni.\nDue delle performance dell'opera sono state pubblicate, la prima nel 1979 dalla Tomato Records (poi CBS Masterworks, ora Sony Classical), la seconda nel 1993 dalla Nonesuch Records. Il primo lancio fu ridotto per adattare l'opera a quattro LP - il taglio pi\u00f9 degno di nota fu l'eliminazione del monologo finale - mentre il secondo lancio fu avvantaggiato dall'essere registrato in CD. Le parti furono eseguite dagli attori originali con l'eccezione di Samuel M. Johnson, rimpiazzato da Jasper McGruder."}
{"id": "1211528", "revid": "1573940", "url": "https://it.wikipedia.org/wiki?curid=1211528", "title": "Zashiki-warashi", "text": "Lo , o , \u00e8 uno y\u014dkai, uno spirito del folclore giapponese, originario della prefettura di Iwate. \u00c8 considerato uno spirito domestico e familiare.\nIl nome si compone delle parole \"zashiki\", che indica una stanza pavimentata con tatami, e \"warashi\", un termine regionale arcaico che indica un bambino. L'aspetto dello spirito \u00e8 infatti quello di un bambino di 5-6 anni, con capelli raccolti e volto paonazzo; pu\u00f2 essere sia maschio sia femmina, ma recentemente \u00e8 pi\u00f9 diffusa la sua rappresentazione femminile. Gli zashiki-warashi tendono a frequentare case antiche, ben mantenute e preferibilmente spaziose. Si dice che quando uno zashiki-warashi prende dimora in una casa porti ai suoi abitanti molta fortuna; al contrario, quando uno zashiki-warashi se ne va, l'area subisce un rapido declino.\nSecondo la tradizione, per attrarre e mantenere uno zashiki-warashi nella casa, lo spirito deve essere guardato, apprezzato e curato attentamente, in maniera simile al modo in cui i genitori crescono i figli, ma allo stesso tempo troppe attenzioni potrebbero infastidire lo spirito e spingerlo ad andarsene. Lo zashiki-warashi ha una natura infantile, e ama giocare scherzi innocenti agli abitanti della casa; possono ad esempio sedersi sul futon degli ospiti, rigirare i cuscini, produrre suoni simile alle musiche kagura in stanze vuote, lasciare piccole impronte nella polvere, e cos\u00ec via. Ci sono versioni differenti su quali categorie di persone sarebbero in grado di vederli; generalmente si crede che li possano vedere solo gli abitanti della casa, ma alcuni credono che solo i bambini possano farlo.\nY\u014dkai simili allo zashiki-warashi sono il \"makuragaeshi\" della prefettura di Ishikawa, e l'\"akashaguma\" o \"kurabokko\" della prefettura di Tokushima."}
{"id": "1211529", "revid": "697352", "url": "https://it.wikipedia.org/wiki?curid=1211529", "title": "Bergheim", "text": ""}
{"id": "1211538", "revid": "212348", "url": "https://it.wikipedia.org/wiki?curid=1211538", "title": "Guillaume de Gisors", "text": "Secondo la falsa lista compilata da Pierre Plantard, sarebbe stato il terzo Gran Maestro (dal 1266 al 1307) del leggendario Priorato di Sion."}
{"id": "1211542", "revid": "339392", "url": "https://it.wikipedia.org/wiki?curid=1211542", "title": "PCdI", "text": ""}
{"id": "1211543", "revid": "1216132", "url": "https://it.wikipedia.org/wiki?curid=1211543", "title": "De ceremoniis", "text": "De Ceremoniis (titolo completo: \"De ceremoniis aulae byzantinae\" talvolta riportato come \"caeremoniis\" o \"cerimoniis\") \u00e8 il titolo latino di un'opera dell'imperatore bizantino Costantino VII Porfirogenito (913-959), parzialmente rivista e aggiornata sotto Niceforo II Foca (963-969), forse sotto la supervisione di Basilio, il \"Parakoimomenos\" (\"\u03a0\u03b5\u03c1\u1f76 \u03c4\u1fc6\u03c2 \u03b2\u03b1\u03c2\u03b9\u03bb\u03b5\u03af\u03bf\u03c5 \u03a4\u03ac\u03be\u03b5\u03c9\u03c2\"). Il testo descrive le procedure cerimoniali, anche nei pi\u00f9 minuti dettagli, dalla prospettiva degli ufficiali di corte ed altri argomenti nella misura in cui facevano parte della vita quotidiana di Costantinopoli. Una delle sue appendici \u00e8 il \"Tre trattati sulle spedizioni militari imperiali\"."}
{"id": "1211544", "revid": "767487", "url": "https://it.wikipedia.org/wiki?curid=1211544", "title": "Maria Luisa Meneghetti", "text": "\u00c8 attualmente professoressa ordinaria di Filologia romanza presso l'Universit\u00e0 degli Studi di Milano e socio dell'Accademia Nazionale dei Lincei.\nBiografia.\nAllieva di Gianfranco Folena, \u00e8 attualmente professore ordinario di Filologia romanza all'Universit\u00e0 degli Studi di Milano; ha insegnato la stessa disciplina come professore incaricato e poi associato nelle universit\u00e0 di Padova e di Pavia, all'Universit\u00e0 della Tuscia come straordinario, quindi a Siena come ordinario. Ha ideato e diretto il Dottorato Europeo in Filologia romanza (universit\u00e0 consorziate di Milano, Pavia, Siena, Paris IV-Sorbonne, Santiago di Compostela e Z\u00fcrich), poi Scuola Europea di Filologia romanza (con il consorzio ulteriore dello IUSS Istituto Universitario di Studi Superiori di Pavia, del Coll\u00e8ge de France e della Fondazione Ezio Franceschini di Firenze).\n\u00c8 stata professore invitato in numerose universit\u00e0 estere, tra cui: l'Universit\u00e9 de Poitiers, l'Universit\u00e0 de Santiago di Compostela, l'Universit\u00e9 Paris-IV Sorbonne (Chaire Dupront). Dal 1996 al 1999 \u00e8 stata membro del Conseil d\u2019Administration dell\u2019Association Internationale d\u2019\u00c9tudes Occitanes. Ha partecipato in molte vesti all'attivit\u00e0 di referaggio istituzionale per l'attribuzione di finanziamenti di ricerca, prima nell'ambito della VQR 2004-2010, quindi come componente della Commissione nazionale per l'attribuzione dei finanziamenti FIRB (FIR e SIR) e PRIN, infine come membro della Mission d'expertise per UR dell'IRHT (Paris) di nomina AERES. Dal 2016 al 2020 \u00e8 stata membro del consiglio direttivo dell'ANVUR.\nDal 2013 \u00e8 socio corrispondente residente dell'Istituto Lombardo-Accademia di Scienze e Lettere; dal 2015 \u00e8 socio corrispondente dell'Accademia Nazionale dei Lincei. Dal 2021 \u00e8 \"corresponding fellow\" della Medieval Academy of America.\nDal 2006 \u00e8 Membro della Commissione scientifica per l\u2019Edizione Nazionale dei Canzonieri della Lirica italiana delle Origini. \u00c8 condirettore delle riviste \u201cCritica del Testo\u201d, \u201cRevue critique de Philologie romane\u201d e \"Moderna\"; fa parte del Comitato scientifico di \u201cPerspectives m\u00e9di\u00e9vales\u201d e del \u201cBulletin\u201d del gruppo \"Questes\". Inoltre \u00e8 coordinatore del Comitato scientifico della Collana \u201cPubblicazioni della Scuola di Dottorato europea in Filologia romanza\u201d (Firenze, Edizioni del Galluzzo) e fa parte del Consiglio scientifico delle collane: \"Corpus des Troubadours\" (Union Acad\u00e9mique Internationale \u2013 Institut d\u2019Estudis catalans, Barcelona), \u201cDestini incrociati\u201d, a cura degli italianisti delle Universit\u00e0 francofone del Belgio (P.I.E. Peter Lang, Bruxelles) e \u201cBiblioteca mediterranea\u201d (Mauro Baroni Editore, Viareggio \u2013 Edizioni dell\u2019Orso, Alessandria \u2013 Universitat de les Illes Balears).\nHa scritto saggi e monografie di argomento filologico e letterario, tra cui \"Il pubblico dei trovatori\", incentrato sulla ricezione della poesia cortese fino al XIV secolo - prima ed. nel 1984, seconda ed. nel 1992 - e si occupa della tradizione manoscritta e dei rapporti con le arti figurative dei poeti medievali francesi, trovatori e trovieri."}
{"id": "1211545", "revid": "339392", "url": "https://it.wikipedia.org/wiki?curid=1211545", "title": "PCDI", "text": ""}
{"id": "1211547", "revid": "1305772", "url": "https://it.wikipedia.org/wiki?curid=1211547", "title": "M2M", "text": ""}
{"id": "1211551", "revid": "767487", "url": "https://it.wikipedia.org/wiki?curid=1211551", "title": "Winds", "text": "I Winds sono un gruppo neoclassical metal/progressive metal Norvegesi attivi dal 1998.\nStoria degli Winds.\nLa loro musica \u00e8 influenzata dalla musica classica. I testi, scritti da Andy Winter, sono influenzati da teorie filosofiche esoteriche (Piano astrale) e dall'esistenzialismo. Sono nati come side-project ma si stanno trasformando sempre pi\u00f9 un vero e proprio gruppo. \u00c8 composto da Hellhammer (Mayhem, Arcturus, Dimmu Borgir), da August (Arcturus, Tritonus), Erik Si (Tulus) ed Andy Winter."}
{"id": "1211552", "revid": "450700", "url": "https://it.wikipedia.org/wiki?curid=1211552", "title": "Rantoli", "text": ""}
{"id": "1211553", "revid": "7336", "url": "https://it.wikipedia.org/wiki?curid=1211553", "title": "$100 laptop", "text": ""}
{"id": "1211558", "revid": "125823343", "url": "https://it.wikipedia.org/wiki?curid=1211558", "title": "Debbie Harry", "text": "Artista eclettica, Debbie Harry \u00e8 nota per essere la \"front woman\" del gruppo Blondie, con i quali ha pubblicato singoli di successo come \"Heart Of Glass, One Way Or Another\", \"Call Me\" e \"Maria\".\nBiografia.\nNata col nome di Angela Trimble a Miami, in Florida, il 1\u00ba luglio 1945; abbandonata dalla madre biologica, fu adottata a tre mesi dai coniugi Richard e Catherine Harry, proprietari di un negozio di souvenir, con i quali si trasfer\u00ec ad Hawthorne, nel New Jersey. Nel 1963 si diploma alla locale Hawthorne High School, dove all'ultimo anno viene eletta reginetta di bellezza, e nel 1965 si laurea presso il Centenary College di Hackettstown.\nA circa vent'anni inizia a frequentare la scena artistica underground di New York, mantenendosi lavorando come estetista, modella e cameriera del Club di Playboy, del Max Kansas City e della Bourbon Tavern, e riesce ad entrare prima nel gruppo Wind in the Willows, con il quale incide un album omonimo nel 1968 come corista e percussionista. Passa poi al gruppo delle Stilettoes, le cui esibizioni tra cabaret e musica rock attirano l'attenzione degli addetti ai lavori, con pezzi come \"Dracula What Did You Do to My Mother\", indossando abiti succinti e croci verdi, anticipando l'avvento del punk.\nIn questo periodo conosce Christopher \"Chris\" Stein, che entra a far parte degli Stilettoes e che sar\u00e0 suo compagno di vita per circa quindici anni, oltre ad essere suo amico e collaboratore artistico in quasi tutti i suoi progetti. In breve tempo lei e Stein abbandonarono il gruppo e fondarono nel 1974 il primo nucleo dei Blondie.\nIn due interviste del 1989 e del 2010, Deborah Harry dichiar\u00f2 di essere stata avvicinata nei primi anni settanta dal serial killer Ted Bundy mentre si trovava a New York, e di essersi salvata per caso. Nonostante la Harry abbia detto di aver riconosciuto Bundy dai notiziari televisivi, il sito web Snopes.com scrisse che molto probabilmente l'uomo non era Bundy: non ci sono prove che fosse a New York all'epoca. Snopes.com fece inoltre notare come Ann Rule, autrice di un libro su Ted Bundy, affermasse che falsi racconti di approcci da parte di Bundy non sono rari.\nAnni settanta.\nSono gli anni in cui appare spesso in servizi fotografici su \"Punk Magazine\", in fotoromanzi in cui al suo fianco compaiono anche Joey Ramone e Lester Bangs. I Blondie si esibiscono spesso al CBGB, storico locale newyorkese nel quale hanno suonato tutti i gruppi pi\u00f9 importanti del punk e della new wave statunitensi, dai Talking Heads ai Ramones. Quasi contemporaneamente inizia la carriera cinematografica, prima partecipando con il gruppo al documentario del 1976 \"The Blank Generation\" di Ivan Kral e Amos Poe, e poi sempre con il regista underground Amos Poe nei film \"Unmade Beds\" e \"The Foreigner\", entrambi del 1977, e poi nel 1979 fu protagonista nel suo primo film ufficiale, \"Union City\", di Marcus Reichert. Con il gruppo dei Blondie partecip\u00f2 al film di Alan Rudolph, \"Roadie - La via del rock\", 1980, nel quale si esib\u00ec dal vivo in una energica versione di \"Ring of Fire\" di Johnny Cash. Come attrice, rifiut\u00f2 il clich\u00e9 della bambola bionda e interpret\u00f2 una serie di personaggi a volte sgradevoli o decisamente ambigui: dall'aliena alla madre incestuosa, dalla strega alla casalinga razzista, a dimostrazione che il suo interesse per il cinema era artistico e non commerciale; in pi\u00f9 di un'intervista dichiar\u00f2 che la sua attrice preferita era Anna Magnani. Tra i film interpretati \"Videodrome\" di David Cronenberg, e \"Grasso \u00e8 bello\" di John Waters negli anni ottanta; \"I delitti del gatto nero\" di John Harrison, \"Dolly's Restaurant\" di James Mangold e \"Six Ways to Sunday\" di Adam Bernstein negli anni novanta; \"Try Seventeen\" di Jeffrey Porter e \"La mia vita senza me\" di Isabel Coixet nei 2000.\nIcona della musica punk e della moda ispirata a quella corrente musicale e culturale, Debbie Harry negli anni ha legato il suo nome ad artisti di valore, come lo stilista Stephen Sprouse, di cui ha indossato in esclusiva le creazioni e come Andy Warhol che dopo il ritratto che le fece nel 1980, lavor\u00f2 con lei nei ritratti computerizzati nel 1986, o Hans Ruedi Giger che realizz\u00f2 per lei la copertina dell'album \"Koo Koo\" o come William Gibson che le dedic\u00f2 il libro \"Luce virtuale\" nel 1993, in cui \u00e8 citata per il suo ruolo in \"Videodrome\", e che nello stesso anno scrisse per lei la canzone \"Dog Star Girl\".\nAnni ottanta.\nNel 1980, all'apice del suo successo mondiale con i Blondie, partecipa al \"Muppet Show\" cantando dal vivo due pezzi del gruppo, ovvero \"Call Me\" e \"One Way or Another\", e duettando con Kermit la Rana nel brano \"Rainbow Connection\". Sempre quell'anno firma un contratto per la pubblicit\u00e0 dei jeans Murjani, per una cifra che si narra favolosa, e gira lo spot con musiche di John Lurie dei The Lounge Lizards. Da solista la cantante pubblic\u00f2 cinque album di stile pi\u00f9 pop che non riuscirono tuttavia a ripetere l'enorme successo avuto con i Blondie: tra questi, il primo album \"Koo Koo\" del 1981, prodotto anche da Bernard Edwards e Nile Rodgers degli Chic era orientato verso la musica afroamericana. Iconica la copertina di Hans Ruedi Giger, famoso per aver disegnato la creatura di Alien, in cui il volto di Debbie Harry appare trafitto da grossi spilloni. Censurato in Inghilterra per il forte impatto visivo, il disco riusc\u00ec comunque a raggiungere la top ten senza grossi mezzi pubblicitari di lancio del prodotto. Sempre nel 1981 firma la title-track della colonna sonora del film \"Polyester\" di John Waters e partecipa al film \"New York Beat Movie\" al fianco di Jean-Michel Basquiat. Nel 1982 gira il film \"Videodrome\" di David Cronenberg.\nPoco dopo l'uscita dell'album dei Blondie \"The Hunter\" il suo compagno Chris Stein contrasse una rara e spesso mortale forma di malattia autoimmune, il pemfigo volgare; per assistere il suo compagno la Harry si ritir\u00f2 dalle scene per quasi quattro anni. Stein fu ricoverato al Lenox Hospital per mesi e la convalescenza fu lenta e graduale: si narra che la Harry dorm\u00ec in una sdraio a fianco del suo partner diverso tempo. Nel 1983 Debbie Harry partecip\u00f2 alla piece teatrale \"\" al fianco di Andy Kaufman, per un solo show a Broadway. Nel periodo del ricovero del suo compagno la Harry pubblic\u00f2 due singoli \"Rush Rush\", 1983, per la colonna sonora del film \"Scarface\" e \"Feel the Spin\", 1985, per la colonna sonora del film \"Krush Groove\". L'amicizia con Andy Warhol iniziata negli anni settanta si trasform\u00f2 in sodalizio artistico quando lui e Debbie Harry iniziano la serie di ritratti elettronici con Amiga il computer della Commodore nel 1985, durante la convalescenza di Chris Stein.\nNel 1986, quando le condizioni di Stein migliorarono notevolmente, la coppia lavor\u00f2 ad un nuovo album, prodotto da Seth Justman della The J. Geils Band \"Rockbird\", da cui fu estratta \"French Kissing in the USA\", con la quale la Harry ritorn\u00f2 in top ten nel Regno Unito. L'album, sebbene pi\u00f9 soffuso di new wave del precedente, non ebbe il successo aspettato, sal\u00ec fino al numero 32 e fu disco d'oro in GB, mentre in America entr\u00f2 nei top 100 di Billboard. La copertina ritrae il viso di Debbie fotografata da Guzman, la grafica \u00e8 di Stephen Sprouse e lo sfondo \u00e8 di Andy Warhol; sempre nel 1986 gira il film \"Forever Lul\u00f9\" di Amos Kollek al fianco di Hanna Schygulla e Alec Baldwin; nel 1987, alla morte di Warhol e all'uscita dei suoi \"Diari di Andy Warhol\", lui scrisse che se si fosse dovuto sottoporre ad un intervento di chirurgia estetica, avrebbe voluto avere il viso e tutto il resto come Debbie Harry.\nSempre nel 1987 Debbie Harry partecipa alla colonna sonora del film \"Married with the Mob\" con il brano \"Liar Liar\", mentre in TV interpreta un episodio della serie sci-fi \"Tales from the Darkside\". Nel 1988 esce la compilation \"Once More in the Bleach\" che contiene brani remixati sia dei Blondie che del repertorio solista di Deborah Harry. Sempre nel 1988 recita nel film di John Waters \"Hairspray\", in Italia uscito con il titolo \"Grasso \u00e8 bello\". Nel 1989 ci fu un ritorno alle sonorit\u00e0 dei Blondie con l'album \"Def, Dumb and Blonde\", prodotto da Mike Chapman, il produttore degli album pi\u00f9 famosi dei Blondie, dal quale vennero estratti diversi singoli e relativi video, tra i quali \"I Want that Man\" e \"Sweet and Low\".\nQuesto lavoro contiene diverse canzoni new wawe nostalgiche di fine anni settanta attualizzate dal sound degli anni ottanta grazie al contributo alla direzione artistica di Chris Stein, tra le canzoni c'\u00e8 anche \"Maybe for Sure\", la cui prima versione fu la colonna sonora di \"Rock and Rule\", cult-movie a cartoni animati del 1983; a partire da questo album, Debbie modifica il suo nome in Deborah Harry. Per promuovere l'album inizia il suo primo tour solistico in Europa ed America. Nel 1989 compare come attrice e cantante nella serie televisiva \"Oltre la legge - L'informatore\", in cui canta il brano \"Brite Side\" tratto da \"Def, Dumb and Blonde\" e partecipa anche all'album compilation \"Like a Girl, I Want You to Keep Coming\" con il pezzo in stile \"tradizionale haitiano\" \"Invocation to Papa Legba\".\nAnni novanta.\nInizia gli anni novanta duettando con Iggy Pop nel remake di \"Well Did You Evah\", di Cole Porter per la raccolta \"Red, Hot &amp; Blue\" e recita nel film \"I delitti del gatto nero\". L'anno successivo esce la raccolta \"The Complete Picture - The Very Best of Deborah Harry and Blondie\" che torna in top ten in Inghilterra, Australia e Nuova Zelanda, e si esibisce in concerto in Gran Bretagna; sempre nel 1991 gira a fianco di James Russo, il film TV \"Intimate Stranger\" - uscito nelle sale italiane con il titolo \"Intimit\u00e0 mortale\" - diretto da Allan Holzman. Nel 1992 ha cantato il brano omonimo della colonna sonora del film \"Prelude to a Kiss\" e il brano \"Summertime Blues\" per il film \"That night\", e con la band Heavy Metal dei Die Haut incide il brano \"Don't Cross My Mind\"; nel 1993 pubblica un album a suo nome \"Debravation\", in cui compaiono ospiti come lo scrittore cyber-punk William Gibson autore del brano \"Dog Star Girl\" e musicisti come Anne Dudley, ex Art of Noise e Arthur Baker e nell'edizione statunitense ci sono anche i brani \"Tear Drops\" e \"My Last Date (With You)\" eseguito in collaborazione con i R.E.M., in contemporanea gira diretta da Paul Morrissey il cortometraggio \"Changing Fashion\" con Anthony Kiedis e Sofia Coppola e \"Body Bags - Corpi estranei\" di John Carpenter. Con Chris Stein collabora per il brano \"In Just Spring\" di John Cage dal cd tributo \"Caged/Uncaged\" e appare nella compilation \"Cash Cow\" con \"Moroccan Rock, Pipe of Pain\".\nNel 1994 inizia a collaborare con il gruppo di jazz d'avanguardia The Jazz Passengers con i quali incide un pezzo del loro cd \"In love\" dal titolo \"Dog in Sand\". Nel 1995 con il gruppo argentino Los Fabulosos Cadillacs incide il remake dei The Beatles \"Strawberry Fields Forever\" per il loro album \"Rey Azucar\", sempre del 1995 \u00e8 la cover di \"Don't Be Cruel\" per l'album tributo a Otis Blackwell, nel 1996 incide con gli Head la title track del loro album \"No Talking Just Head\" ed esce il film \"Dolly's Restaurant\" di James Mangold per il quale riceve il plauso della critica. Ma gli anni novanta segnano una svolta importante per Deborah Harry perch\u00e9 cementa stabilmente la sua adesione, sia in studio che in concerto, con il gruppo jazz dei Jazz Passengers, con i quali pubblica due album e un singolo come loro voce solista: nel 1996 \"Individually Twisted\", nel 1997 con il loro vibrafonista Bill Ware canta nel singolo \"Command &amp; Obey\" e nel 1998 esce il cd \"Live in Spain\" tra il 1996 e il 1998 parte in tour in Europa ed America con il gruppo. Nel 1997 \u00e8 in tour con i Jazz Passengers in America ed in Europa e gira il film \"Six Ways to Sunday\", Nel 1998 incide una versione di \"(Ghost) Riders in the Sky\" per la colonna sonora del film \"Three Businessmen\" e la canzone \"Atomic\" dei Blondie viene scelta come soundtrack dalla Coca-Cola per il Campionato Mondiale di calcio e in contemporanea esce una compilation dei Blondie che sale le classifiche europee.\nDalla met\u00e0 degli anni novanta ci fu in Gran Bretagna una riscopeta del gruppo dei Blondie, dopo il remix di \"Atomic\" del 1994, l'anno successivo vennero pubblicati due album di brani remixati: ' e ' e arrivarono al successo diversi gruppi che se ne ispiravano, come Sleeper, Elastica, The Cardigans, Garbage e oltreoceano i No Doubt. Nel 1998, dopo una sua memorabile partecipazione a Wigstock, festival drag di New york, dove partecip\u00f2 abbigliata come nella \"Nascita di Venere\" di Sandro Botticelli il gruppo si riun\u00ec e l'anno successivo ritorn\u00f2 al successo col singolo \"Maria\" che anticip\u00f2 l'album \"No Exit\", 1999: il lavoro ricorda l'ultima fase del gruppo imperniata sul crossover di generi diversi; tra i brani - oltre al rap della title track - lo ska \"Screamin' Skin\", il country-rock \"Under the Gun\" e \"Night Wind Sent\", ballata ripresa da Mina. Nel 1999 esce anche la raccolta \"Most of All, the Best of Deborah Harry\" e viene anche pubblicato il pezzo realizzato in collaborazione con Robert Jacks dal titolo \"Der Einziger Weg (The Only Way) - Theme from Texas Chainsaw Massacre\". Il 1999 termina con l'assegnazione del dodicesimo posto nella lista delle grandi donne del rock and roll, fatta da \"VH1's 100 women of rock &amp; roll\".\nAnni duemila.\nDel 2001 \u00e8 invece la sua partecipazione all'album \"Cinema italiano\" con due brani, \"You'll Come to Me\" da \"Amarcord\" e \"When Love Comes By\" da \"Il postino\", disco a cui partecipano anche Sting e Luciano Pavarotti e collabora con Andy Summers, ex chitarrista del gruppo The Police, cantando \"Weird Nightmare\" nel suo album \"Peggy's Blue Skyligts\", e di nuovo partecipa ad un album di Bill Ware cantando \"Me and You\" nel suo album \"Vibes 4\"; nel 2002 gira il film \"Try Seventeen\" in cui seduce il protagonista Elijah Wood e si esibisce dal vivo a Londra al Barbican Centre con i Jazz Passengers e la BBC Concert Orchestra e si piazza al numero 18 della classifica delle artiste pi\u00f9 sexy di ogni tempo.\nNel 2003 interpreta \"Stormy Weather\" per l'album tributo \"Stormy Weather, the Music of Arold Arlen\" e canta nel pezzo \"Incontrollable Love\" del duo Blow-Up; partecipa anche al film \"La mia vita senza me\" di Isabel Coixet. Nel 2004 esce \"The Curse of Blondie\", il cui singolo \"Good Boys\" rinnova il sodalizio artistico con Giorgio Moroder: l'album risente di una serie di disavventure accadute durante la sua registrazione, come l'attentato terroristico dell'11 settembre 2001 e la perdita dei nastri registrati e vede rimandata la sua uscita e comunque non ottiene il successo del precedente. Ma ormai Debbie Harry \u00e8 considerata un'icona della musica e della moda e diverse collezioni di moda da parte di pi\u00f9 stilisti le vengono dedicate. Lo stesso anno partecipa a VH1 Divas 2004 duettando con Eve e Joss Stone e canta in duetto con Perry Farrell dei Jane's Addiction nel brano dal titolo \"Patience Bossa\" con relativo video diretto da Gary Oldman tratto dall'album \"A World of Happiness\", nel quale canta anche il pezzo \"Dontcha Wanna Know\", i cui introiti furono devoluti per cure e assistenza ai malati pediatrici di AIDS.\nNel 2006 collabora con Moby nel singolo \"New York New York\", nello stesso anno appare nell'allestimento teatrale di danza \"The show: Achille's Hills\" di Richard Move al fianco di Michail Bary\u0161nikov. Ma soprattutto nel 2006 con il gruppo dei Blondie entra nella Rock and Roll Hall of Fame. Nel 2007 pubblica il suo quinto album da solista intitolato \"Necessary Evil\", a distanza di 14 anni dal precedente \"Debravation\", a cui segue un tour negli Stati Uniti. Sempre nel 2007 partecipa al True Colors Concert Tour, evento in supporto dei diritti umani creato da Cyndi Lauper. Il 5 settembre 2008 si \u00e8 esibita sul palco dei \"Fashion Rocks\" insieme alla cantante Fergie duettando la canzone \"Call me\", lo stesso anno far\u00e0 un tour mondiale per il trentennale di \"Parallel Lines\".\nDopo il 2010.\nNel 2010 ha duettato con Nick Cave nel CD \"We Are Only Riders - The Jeffrey Lee Pierce Session Project\", tributo a Jeffrey Lee Pierce, nel brano \"Free to Walk\" e l'anno seguente ha duettato di nuovo con Cave anche nel secondo tributo a Pierce \"The Journey Is Long\", nel brano \"The Breaking Hands\". Sempre nel 2011 con i Blondie ha pubblicato il CD \"Panic of Girls\" seguito da un'altra tourn\u00e9e mondiale, e con i Franz Ferdinand ha cantato nel brano \"Live Alone\" nell'EP del gruppo Covers. Nel 2012 partecipa al progetto Occupy this album con il pezzo \"Safety in Numbers\" e canta il brano \"Do It Yourself\" nel CD di artisti vari \"Kinderangst\". Nel 2013 compare nell'album di \u00c9tienne Daho duettando in \"Chansons de l'innocence retrouv\u00e9e\" e nel dicembre del 2013 partecipa al concerto tributo per Lou Reed cantando \"White Light, White Heat\".\nNel 2014 sempre con i Blondie pubblica la raccolta \"Blondie for Ever\" e il CD di inediti \"Ghosts of Download\", con i quali ha festeggiato i quarant'anni di attivit\u00e0 con il gruppo. Nell'aprile dello stesso anno \u00e8 salita sul palco del festival di Coachella per il finale del concerto degli Arcade Fire, con i quali ha cantato \"Heart of Glass\". Nel febbraio 2015 \u00e8 salita sul palco a New York a fianco di Kate Pierson dei The B-52s per il bis finale di Kate. Il 5 marzo 2015 si \u00e8 esibita alla Carnegie Hall per il festival di beneficenza per il Tibet e dal 24 marzo seguente si \u00e8 esibita per dieci serate \"tutto esaurito\" al Caf\u00e8 Carlyle di New York. Nell'estate 2015 \u00e8 in tour con i Blondie negli USA. Nell'autunno 2015, Debbie Harry e Chris Stein hanno fatto una comparsata a fianco dei Gregory Brothers in un episodio di \"Songify News\". Il 31 marzo 2016, in occasione del concerto-tributo a David Bowie, si \u00e8 esibita cantando \"Starman\" alla Carnegie Hall. A febbraio 2017 ha vinto il premio \"Icona di stile\" di \"Elle\", ed \u00e8 uscito il singolo \"Fun\" tratto dal nuovo album dei Blondie pubblicato il 5 maggio 2017 dal titolo \"Pollinator\". Per lanciare il CD, che \u00e8 entrato in classifica in Europa, in America e in Australia, viene organizzato un primo tour in Australia, poi un secondo in Europa con Phil Collins nel giugno 2017 e un terzo tour con i Garbage nel luglio 2017 in America.\nVita privata e attivismo.\nDella sua vita privata si sa poco: amante dei gatti e dei cani, dopo la fine della sua relazione con Christopher \"Chris\" Stein, avvenuta nel 1989, si parl\u00f2 di alcune relazioni lesbiche, che lei stessa conferm\u00f2 nel 2014. Non ha avuto figli.\nNegli anni settanta fece scalpore la sua dichiarazione che \"soltanto le donne e i gay avevano qualcosa di nuovo da dire nel rock\"; il mondo del rock era un ambiente piuttosto sessista e all'epoca una donna che capeggiava una band era poco credibile. Dopo la sua battaglia per la discriminazione sessuale si trov\u00f2 ad affrontare quella contro la discriminazione di et\u00e0: gi\u00e0 nel 2000 entr\u00f2 nel Guinness dei primati come donna pi\u00f9 matura al numero uno in classifica.\nPioniera in molte battaglie civili per i diritti gay per i quali ha partecipato a festival come il \"True Colors\" o \"Wigstock\", ha anche rifiutato di esibirsi con i Blondie a So\u010di in Russia, nel 2014, per le discriminazioni verso gli omosessuali. Dal 2017 si impegna attivamente a difendere l'ambiente, sebbene in passato avesse gi\u00e0 aderito a iniziative di questo genere: ad esempio, il 1 febbraio 1992 aveva partecipato ai festeggiamenti del ventunesimo anniversario di Greenpeace a San Diego e nel maggio 2010 aveva aderito al concerto \"Rainforest Fund Benefit\" al fianco di Sting e Lady Gaga. Nel tour di lancio dell'ultimo CD dei Blondie \"Pollinator\" dedicato al tema della sopravvivenza delle api, fondamentali per il ruolo di impollinare, indossa un mantello con la scritta \"Stop fucking the planet\" e sfila per una marca di abiti realizzati con materiale riciclato. Nell'ottobre 2019 \u00e8 stata pubblicata la sua autobiografia dal titolo \"Face it\"."}
{"id": "1211563", "revid": "125950607", "url": "https://it.wikipedia.org/wiki?curid=1211563", "title": "Passiflora edulis", "text": "Passiflora edulis \u00e8 una pianta della famiglia delle Passifloracee, originaria del Sudamerica.\nIn italiano \u00e8 noto come frutto della passione o, in alternativa, granadiglia o maracuja ( o , nome femminile; dal nome brasiliano, maschile, \"maracuj\u00e1\"), dal tup\u00ed \"mara kuya\", o dal guaran\u00ed \"mburucuy\u00e0\".\nIl frutto oltre che per la polpa morbidissima e ricca di piccoli semi \u00e8 apprezzato per il profumo intenso e caratteristico, per cui viene utilizzato nella produzione di succhi, gelati e altri preparati per uso alimentare. A questo scopo la \"Passiflora edulis\" \u00e8 coltivata in diverse regioni tropicali e subtropicali di tutto il mondo.\nEsistono due variet\u00e0 principali di maracuja (\"Passiflora edulis\" e \"Passiflora edulis\" var. \"flavicarpa\"), i cui frutti differiscono per dimensioni e per il colore della buccia, rispettivamente rossa o gialla."}
{"id": "1211568", "revid": "580197", "url": "https://it.wikipedia.org/wiki?curid=1211568", "title": "Bjarni Vi\u00f0arsson", "text": "Carriera.\nClub.\nCresciuto nelle giovanili dell'Hafnarfj\u00f6r\u00f0ar, nel 2004 viene acquistato dall'Everton, che dal 2004 al 2006 lo fa allenare con la squadra primavera e, dal 2006, con la prima squadra, militante in Premier League, dove per\u00f2 non ha mai giocato. A gennaio 2007 viene ceduto in prestito in Championship al Bournemouth, dove in 6 presenze realizza un gol. Rientrato all'Everton, nel gennaio 2008 viene ceduto ancora in prestito, al . Nel maggio seguente la societ\u00e0 olandese lo acquista a titolo definitivo. Si rompe il legamento collaterale laterale, rimanendo fuori per quasi tutta la stagione successiva. Il 1\u00ba luglio 2009 viene acquistato a titolo definitivo dal Roeselare. Il 3 agosto 2012 viene acquistato a titolo definitivo dal Silkeborg. Il 4 febbraio 2015 torna in Islanda, al Hafnarfj\u00f6r\u00f0ar.\nNazionale.\nHa militato nella Nazionale islandese Under-16, nella Under-17, nella Under-18 e nella selezione islandese Under-21. Ha esordito in nazionale maggiore il 2 febbraio 2008 in Bielorussia-Islanda, terminata 2-0 per i padroni di casa.\nStatistiche.\nPresenze e reti nei club.\n\"Statistiche aggiornate al 16 ottobre 2016.\""}
{"id": "1211578", "revid": "1226", "url": "https://it.wikipedia.org/wiki?curid=1211578", "title": "Dieta (alimentazione)", "text": ""}
{"id": "1211582", "revid": "889336", "url": "https://it.wikipedia.org/wiki?curid=1211582", "title": "Fasano", "text": "Fasano ( ; \"Fa\u0161\u00e0n\u00eb\" in dialetto locale) \u00e8 un comune italiano di abitanti della provincia di Brindisi in Puglia.\nSituata al centro di un ideale triangolo che ha per vertici le citt\u00e0 di Bari, Brindisi e Taranto, distanti da Fasano circa 50\u00a0km, la citt\u00e0 segna il confine fra il Salento e la Terra di Bari. Il suo territorio comprende varie frazioni, estendendosi per sulla costa del Mare Adriatico e inoltrandosi in Valle d'Itria. Il comune, insieme con la vicina Cisternino, fu aggregato alla nuova provincia nel 1927; nel 1955 fu presentata alla Camera da parte della deputata Maria Chieco Bianchi una proposta di legge per riportare la citt\u00e0 nel territorio barese.\nGeografia fisica.\nTerritorio.\nFasano \u00e8 il comune pi\u00f9 popoloso della provincia di Brindisi, dopo il capoluogo. Confina a nord con il comune di Monopoli, a sud con i comuni di Ostuni e Cisternino, a est con il mare Adriatico, a ovest con i comuni di Locorotondo e Alberobello.\nDistante dal mare \u00e8 ubicata su un'altitudine tra i 100 e i 140 metri sul livello del mare mentre il territorio comunale risulta compreso tra gli 0 del mare e i 420 m s.l.m. della Selva di Fasano. Il centro abitato si estende per una lunghezza da nord a sud di circa per un perimetro di circa .\nLe colline e la pianura sono costituite da roccia calcarea con presenza di poche cavit\u00e0 carsiche. Le colline sono ricoperte di lecci, querce, vigneti, pini, cipressi, pioppi, alberi da frutto e vegetazione boschiva della macchia mediterranea. La pianura invece \u00e8 destinata alla coltivazione di ortaggi e alberi di ulivo secolari.\nLa costa, nella zona di Savelletri \u00e8 principalmente costituita da scogliere con calette di sabbia. La zona di Torre Canne presenta dune costiere, lidi, e zone umide con caratteristica macchia mediterranea (conservata dal Parco naturale regionale Dune costiere da Torre Canne a Torre San Leonardo).\nLa popolazione \u00e8 distribuita per poco pi\u00f9 del 60% in citt\u00e0 e la restante parte risiede nelle diverse frazioni, in particolare presso le circoscrizioni comunali di Pezze di Greco e Montalbano.\nClima.\nFasano \u00e8 caratterizzata da un clima mediterraneo con inverni non freddi ed estati calde, lunghe e spesso umide.\nIl comune di Fasano, per via del suo dislivello dal mare ai monti, presenta un clima differente a seconda della zona. Sul mare Torre Canne e Savelletri grazie all'azione mitigatrice dell'Adriatico da cui sono bagnate, presentano un clima pi\u00f9 tipicamente marittimo, con escursioni termiche stagionali meno spiccate.\nNell'entroterra, in pianura e quindi a Fasano, le temperature sono molto simili alla zona costiera, ma il clima \u00e8 decisamente meno umido. Sulle colline, di un'altezza massima di 420 metri s.l.m., le temperature sono mediamente pi\u00f9 basse di 3 gradi e gli sbalzi termici sono molto pi\u00f9 frequenti. Le precipitazioni medie annue raggiungono i 720\u00a0mm, risultando concentrate nei mesi invernali e tuttavia caratterizzate da un regime estremamente variabile. Sulla zona collinare, sempre in inverno, quasi ogni anno si verificano delle nevicate. Anche la citt\u00e0 ne \u00e8 interessata talvolta. Le nevicate abbondanti pi\u00f9 recenti su Fasano, si sono verificate il 15 dicembre 2007, il 18 febbraio 2009 e il 31 dicembre 2014 (quando in citt\u00e0 caddero fino a 40\u00a0cm). Il 7 gennaio 2017, dalla stazione meteo della zona industriale nord (su 106 m s.l.m.) fu registrata una temperatura minima di \u22122.6\u00a0\u00b0C, valore termico pi\u00f9 basso dal gennaio 1979 per quanto riguarda la citt\u00e0.\nOrigini del nome.\nL'etimologia di Fasano risale probabilmente a un nome personale latino \"Fadius\", con il suffisso prediale -\"\u0101nus\". Dallo sviluppo normale per l'area -\"di\"- &gt; -\"i\"- deriva la forma storica \"Faiano\" (o \"Fayano\"). La variante dialettale a cui si appoggia la forma italiana ufficiale \"Fasano\" sarebbe il successivo passaggio da -\"i\"- a -\"\u0161\"-. Tenendo in considerazione \"Fayano\" risulta che il latino \"phasianus\" \u2018fagiano\u2019 non pu\u00f2 essere alla base del toponimo, cos\u00ec come \u00e8 improbabile un prediale \"Fascianus\".\nUn'etimologia popolare collega il nome alla citt\u00e0 al \"faso\", una specie di colombaccio che si abbeverava in citt\u00e0 e che sarebbe raffigurato sullo stemma civico.\nStoria.\nFasano deriva dal Casale di \"Santa Maria di Fajano\" (Sancta Maria de Fajano), fondato nel 1088 da una parte della popolazione che aveva abbandonato le rovine di Egnazia, uno dei centri pi\u00f9 importanti posti sull'antica via Traiana con il suo importante porto.\nCon la caduta dell'Impero romano d'Occidente la citt\u00e0 di Egnazia venne progressivamente abbandonata. Gli emigranti ripararono in piccoli villaggi rupestri, fondando diversi casali in tutto il territorio fasanese e monopolitano. Nel frattempo Egnazia veniva ripetutamente saccheggiata dai vari invasori che si avvicendarono in Puglia.\nNel XIV secolo diventa feudo dei Cavalieri di Malta, e nel 1450 riesce a raggiungere i 500 abitanti contando 54 famiglie.\nIl 2 giugno 1678 i fasanesi vivono il memorabile evento: \"la Vittoria contro i Turchi\". Si narra che in cielo apparve la Madonna a guidare l'opposizione dei fasanesi contro i pirati turchi, sbarcati di notte con l'intento di saccheggiare la citt\u00e0. Il momento di gloria, da quel giorno, ogni anno, viene ricordato con La Scamiciata, in occasione della Festa dei santi Patroni: San Giovanni Battista e Santa Maria di Pozzo Faceto.\nIl culto della Madonna del Pozzo \u00e8 legato a una leggenda: si narra che dei contadini, mentre scavavano un pozzo in un piccolo casale (presso l'attuale frazione di Pozzo Faceto) con il Santuario, abbiano ritrovato miracolosamente l'immagine della Madonna dipinta su una pietra. Con la distruzione del casale di \u201cPuteo Faceto\u201dnel XVI, gli abitanti di questo casale si trasferirono nel centro abitato di Fasano portando con loro il culto di Maria SS.MA di Pozzo Faceto. Nella seconda met\u00e0 del XVIII la Madonna di Pozzo Faceto viene proclamata Protettrice di Fasano, fu realizzata una statua in pietra policroma che oggi \u00e8 inserita entro una nicchia di palazzo Gaito e guarda costantemente il mare; questo a simboleggiare la sua protezione per i pericoli che vengono dal mare. Nella seconda met\u00e0 del Settecento Fasano si riprende velocemente e risulta avere circa 7.000 abitanti, e nel 1799 contribuisce anche alla Rivoluzione partenopea con Ignazio Ciaia, che per pochi giorni, prima della conclusione, \u00e8 una delle colonne portanti che reggono le sorti della Repubblica a Napoli.\nDurante il ventennio fascista, Fasano conobbe un notevole sviluppo urbanistico e infrastrutturale: furono costruiti molti importanti edifici come la scuola elementare I Circolo \"Collodi\" e la villa comunale e fu ristrutturata e trasformata la sede del Municipio. Nel 1927 fu istituita la provincia di Brindisi, ricavata dalla parte meridionale dell'allora provincia di Bari, della quale faceva parte Fasano, e dalla parte settentrionale della Provincia di Lecce. Sempre durante il periodo del Fascismo fu tolta la croce dei Cavalieri di Malta dallo stemma comunale, per essere poi ripristinato con l'avvento della Repubblica.\nDurante gli anni sessanta e settanta Fasano conobbe un altro importante sviluppo urbanistico, grazie soprattutto a diversi personaggi politici del tempo, fino a oggi che \u00e8 una citt\u00e0 turistica di grande tradizione agricola e artigiana.\nMonumenti e luoghi d'interesse.\nArchitetture civili.\nIl centro storico.\nIn dialetto chiamato \"U'mbracchie\", parola derivante dal latino \"umbraculum\" che significa ombra. Infatti le sue strette viuzze in calce bianca, tipiche dei centri del sud, non permettono al sole di picchiare garantendo cos\u00ec il fresco per la maggior parte della giornata.\nAnche le chiese contribuiscono alla scenografia: la piccolissima cappella di Santa Maria della Grazia, la chiesa matrice di epoca tardo-rinascimentale dedicata a San Giovanni Battista, le chiese di San Nicola, SS.Maria del Rosario, SS.Maria Assunta, Anime Purganti, Sant'Antonio Abate, con il suo antico chiostro francescano, San Francesco d'Assisi e San Francesco da Paola.\nFiore all'occhiello del centro sono la bianca piazza Ciaia con i due corsi principali rivestiti in chianca locale, l'orologio e i sontuosi palazzi, vere ricchezze architettoniche, l'arco del Bal\u00ec, i portici delle Teresiane (antico convento del XVI secolo adiacente alla chiesa SS.Maria del Rosario diventato oggi una suggestiva galleria commerciale e luogo di ritrovo per tutti i giovani e i meno giovani) e il palazzo del Bal\u00ec (attualmente sede del municipio) alle cui spalle si apre una piccola piazzetta chiamata Piazza Mercato Vecchio, un tempo occupata da abitazioni e che alle fine del XIX secolo vennero abbattute creando un piccolo giardino nel cuore del centro storico. Oggi l'intera piazzetta \u00e8 adibita a parcheggio auto, nonostante i numerosi progetti di riqualificazione. Dalle viuzze del centro storico, inoltre, si pu\u00f2 giungere al torrione delle Fogge, unico torrione superstite dell'antica cinta muraria, che nel '600 circondava la Vecchia Terra.\nParco della Rimembranza.\nPolmone verde della citt\u00e0 \u00e8 il Parco della Rimembranza, dedicato al ricordo dei 251 soldati fasanesi che persero la vita durante la Grande Guerra, ai quali sono dedicati il Monumento ai Caduti posto al centro del parco e i 251 pini che attorno al monumento.\nAnticamente chiamate \"fogge\" (dal latino \"fovea\") oppure piscine, erano cisterne pubbliche molto profonde e vaste in cui si raccoglieva l'acqua piovana trasportata dai torrenti che scendevano dalle colline.\nNel XIX secolo le fogge vennero coperte poich\u00e9 ormai zona malarica e la zona divenne una grande zona verde. Negli anni '10 cominciarono i lavori per la costruzione della scuola Collodi e terminarono nel 1927. Ogni 4 novembre vi viene celebrata la Giornata dell'Unit\u00e0 Nazionale e delle Forze Armate in ricordo della vittoria della Prima Guerra Mondiale e rendere omaggio al Milite Ignoto.\nIl Minareto.\nRealizzato presso la Selva di Fasano nel 1918 da Damaso Bianchi, pittore e nobiluomo fasanese, con la mano d'opera giunta per l'impresa dall'Africa, molto probabilmente dalla lontana Tunisia, come pure gran parte dei materiali usati.\nUn minareto del tutto simile alle migliaia disseminate nei paesi musulmani, con il caratteristico balconcino dal quale, cinque volte al giorno, si leva alto il canto del mu\u00e8zzin, che modula con accenti musicali le 'sure' che, dal Corano, predicano l'insegnamento del Profeta. La singolare costruzione fu destinata a residenza estiva familiare.\nArchitetture militari.\nIl torrione delle Fogge.\nPare che in passato Fasano avesse un muro di cinta con quattro torri delle quali oggi ne rimane soltanto una: il Torrione delle Fogge, a guardia della porta sud della citt\u00e0 (la pi\u00f9 antica della citt\u00e0 detta \"buco\" o in dialetto \"caravutto\" dallo scolo che si apriva sulla muraglia, oggi sotterrato), che si affacciava sulla vallata delle Fogge. I torrioni o piccoli forti sorgevano ai quattro angoli della cinta muraria: il primo ad est sorgeva all'angolo di piazza Ciaia al principio dell'attuale via Carlo Alberto, era detto \" torrione dell'orologio\" poich\u00e9 su di esse vi ero posto l'orologio pubblico; il secondo torrione, ad ovest, era posto in corso Perrini alle spalle della chiesa Matrice; il terzo a nord, giaceva all'angolo tra corso Vittorio Emanuele e l'attuale via Fogazzaro (anticamente via delle Monache), venne abbattuto nel XIX secolo per consentire la ristrutturazione di Palazzo Pezzolla. Oltre a questi fino al 1900 si ergeva a ridosso del Castello Baliale un bastione che si affacciava sull'agrumeto distrutto per far posto al Palazzo Municipale. Anticamente la vallata era un laghetto, dove si trovavano profondi pozzi o \"Fogge\", che costituivano la grande riserva d'acqua del paese. Proprio in questa vallata avvenne lo scontro decisivo tra i Turchi invasori e i fasanesi che si risolse con la vittoria di questi ultimi e la fuga degli \"infedeli\".\nLa piccola torre \u00e8 stata utilizzata da un mastro fabbro fasanese che lavorava il ferro con gli antichi metodi. Tuttavia nel 2013 il Torrione (di propriet\u00e0 privata) \u00e8 stato chiuso a causa di un forte nubifragio che ne ha gravememte danneggiato le fondamenta.\nSiti archeologici.\nIl dolmen di Montalbano.\n Risale probabilmente alla prima Et\u00e0 del bronzo, intorno al 2000-1500 a.C. Si mantiene ancora saldo nella struttura, nonostante i tanti atti vandalici e le gravi manomissioni subite nel tempo, tra cui la recentissima scomparsa del \"dromos\" o corridoio di accesso (1990 circa). Il dolmen di Montalbano rappresenta nella zona una delle prime testimonianze funebri. Conosciuto anche come \"Tavola dei paladini\", \u00e8 facilmente raggiungibile percorrendo la SS 16, in direzione mare, nel tratto Fasano-Ostuni in zona \u201cdi Occhio Piccolo\u201d.\nParco archeologico nazionale di Egnazia.\nEgnazia (o Gnazia) \u00e8 un'antica citt\u00e0 pugliese (di cui oggi rimangono solo rovine), nei pressi dell'odierna Fasano. Centro dei messapi o dei peucezi, fu sede di manifatture di ceramiche del IV e III secolo a.C.\nIn lingua messapica era chiamata Gnathia, mentre dai Romani fu chiamata Egnatia o Gnatia e dai Greci Egnatia o Gn\u00e0thia. Si trova ora in provincia di Brindisi (vicino al confine con quella di Bari) e pochi chilometri pi\u00f9 a nord di Savelletri, il centro d'Egnazia \u00e8 uno dei pi\u00f9 interessanti siti archeologici della Puglia.\nI primi scavi metodici furono effettuati nel 1912 e nel 1978 fu costruito l'attuale museo archeologico. Sono tuttora in corso campagne di scavo condotte dall'Universit\u00e0 degli Studi di Bari in collaborazione con il comune di Fasano.\nTra le scoperte pi\u00f9 importanti vi \u00e8 il rinvenimento dell'altra met\u00e0 della piazza porticata scoperta da Quintino Quagliati nel 1912 e di altre interessanti strutture che stanno aiutando gli archeologi a chiarire alcuni aspetti urbanistici finora non del tutto conosciuti.\nGli Insediamenti rupestri.\nHanno origine nell'XI secolo con il graduale abbandono di Egnazia a causa delle tante invasioni dopo la caduta dell'Impero romano d'Occidente. Le popolazioni sentono il bisogno di spostarsi nell'entroterra, per sentirsi pi\u00f9 sicure, e si fermano dove la natura ha creato le \"lame\", avvallamenti del terreno incisi nella roccia calcarea. Qui scavano dei veri e propri villaggi, nel tenero tufo: abitazioni, ricoveri di animali, luoghi dedicati alle attivit\u00e0 agricole, frantoi e cripte decorate con affreschi bizantini.\nGli insediamenti pi\u00f9 importanti sono Lama d'Antico, nei pressi della stazione ferroviaria, il pi\u00f9 grande con una chiesa-cripta a due navate e un battistero, gli insediamenti di San Lorenzo e San Giovanni in contrada Scanzossa, quello di San Francesco nei pressi della Masseria omonima e la cripta di Santa Vigilia.\nIl Tempietto di Seppannibale.\nIl tempietto, risalente al IX secolo e fra i pi\u00f9 antichi della Puglia, sorge nel territorio di Fasano, lungo la SS 16, a ridosso di una lama nei pressi della masseria Seppannibale Grande, di cui fa parte. In alcuni documenti di et\u00e0 medievale ricorre il nome originale, chiesa di San Pietro lo Petraro o San Pietro Veterano.\nLa costruzione \u00e8 a pianta quasi quadrata, di piccole dimensioni, circa 8\u00a0m. per lato, e presenta volumi compatti. Per la messa in opera sono stati utilizzati grossi blocchi di pietra locale, facilmente reperibile lungo la costa, disposti su filari quasi regolari e legati tra loro da pochissima malta.\nAll'interno presenta tre navate e un importante ciclo di affreschi, un notevole esempio di pittura longobarda, la cui iconografia rimanda all\"Apocalisse\" di san Giovanni.\nNegli ultimi anni l'Universit\u00e0 degli Studi di Bari sta svolgendo campagne di scavo attorno all'area della chiesa.\nAltro.\nLe Masserie.\nLa masseria \u00e8 l'espressione di un'organizzazione geo-economica legata al Latifondo, la grande propriet\u00e0 terriera che alimentava le rendite delle classi aristocratiche e della borghesia. Le masserie erano quindi delle grandi aziende agricole abitate, a volte, anche dai proprietari terrieri, ma la grande costruzione rurale comprendeva pure gli alloggi dei contadini, in certe zone anche solo stagionali, le stalle, i depositi per foraggi e i raccolti.\nSorte sopra insediamenti rurali, anche in zone incolte, si fortificarono pian piano divenendo dei veri e propri centri autonomi. In seguito si affiancarono gli ordini religiosi che divennero feudatari con il controllo di territori vastissimi, garantendo alle popolazioni rurali sostegno spirituale e organizzazione dell'attivit\u00e0 agricola.\nLe campagne fasanesi, come tutte quelle del Salento settentrionale, sono ricche di antiche masserie.\nSi \u00e8 cercato di classificare le masserie in cinque tipologie: torre-masseria, masseria con torre, masseria fortificata senza torre, masseria-castello, masseria senza fortificazioni. Ma ogni masseria rimane comunque unica nel suo genere. Una caratteristica importante delle masserie fasanesi \u00e8 il frantoio-trappeto di tipo ipog\u00e8o, completamente scavato nella roccia. Anche le chiesette interne sono dei veri e antichi gioielli, con decorazioni, affreschi, dipinti e reliquie antichissime.\nTra le masserie pi\u00f9 belle e importanti storicamente vanno ricordate le seguenti: Masseria Sant'Angelo de' Grecis (meglio conosciuta come Abbazia di San Lorenzo), Masseria \"San Domenico\", Masseria \"Maccarone\", Masseria \"Narducci\", Masseria \"Marzalossa\".\nSociet\u00e0.\nEtnie e minoranze straniere.\nFasano \u00e8 un comune, sotto il profilo etnico, molto omogeneo. Tuttavia, negli ultimi anni si \u00e8 verificato un forte incremento della presenza di immigrati di origine albanese, i quali costituiscono la prima e pi\u00f9 grossa comunit\u00e0 straniera. Si registrano infatti 992 cittadini albanesi.\nEcco l'estrazione etnica in percentuale della popolazione fasanese:\nIn totale il numero di cittadini stranieri residenti al 31 dicembre 2015, secondo i dati Istat, era di (720 maschi e 807 femmine), pari al 3,84% della popolazione totale residente.\nLe nazionalit\u00e0 maggiormente rappresentate erano:\nLingue e dialetti.\nPur rientrando nel territorio della Provincia di Brindisi, Fasano mantiene i suoi legami con la Terra di Bari alla quale era legata prima del 1927, anno di costituzione della nuova circoscrizione provinciale, legami segnati sia da rapporti commerciali che dal dialetto e dalla cultura, tipici del sud-est barese e non di origini salentine.\nTuttavia il dialetto fasanese segna una differenza rispetto ai dialetti dei centri limitrofi della Provincia di Bari, quasi a testimoniare, l'essenza di Fasano come eterna terra di confine la Terra di Bari e la Terra d'Otranto.\n\u00abSecco, asciutto, perentorio, ricco di vocali mute e semimute, con suoni che ricordano la eu francese\u00bb\nSecondo una grammatica locale le e non accentate sono mute, mentre le \u00e4 e le \u00fc (con dieresi) vanno lette con un suono diverso da quello delle vocali a e u.\nAlcuni proverbi:\nCultura.\nIstruzione.\nA Fasano e nell'omonimo territorio hanno sede 14 scuole dell'infanzia, 6 scuole primarie e 4 scuole secondarie di primo grado. Per quanto riguarda le scuole secondarie di secondo grado, in citt\u00e0 hanno sede diversi istituti: il liceo polivalente scientifico-classico-linguistico \"Leonardo da Vinci\", l'istituto tecnico commerciale-istituto per i servizi di enogastronomia e ospitalit\u00e0 alberghiera \"G.Salvemini\", l'istituto professionale maschile \"G.Ferraris\" e l'istituto professionale femminile \"Leonardo da Vinci\".\nBiblioteche.\nLa Biblioteca Comunale \"Ignazio Ciaia\" (Largo Seggio,1) \u00e8 stata fondata nel 1963, e dispone oggi di un buon patrimonio librario con numerosi testi di storia del territorio. \u00c8 dotata di altri servizi pubblici come la Mediateca, l'Emeroteca (attualmente sospesa) e un Servizio Periodici. Dipendono dalla Biblioteca Comunale anche le due biblioteche delle frazioni di Montalbano e Pezze di Greco.\nLa Biblioteca del Centro Studi \"Valerio Gentile\" (fondato nel 1995), \u00e8 una biblioteca specializzata su Fasano, il suo territorio e la Puglia in generale. Ha sede in Fasano, al L.go S. Giovanni Battista 21, nel centro storico, ed \u00e8 consultabile su richiesta. Conserva anche il Fondo librario \"Nunzio Schena\" con la produzione locale della Casa Editrice Schena.\nUniversit\u00e0.\nIl CIASU (Centro Internazionale Alti Studi Universitari) \u00e8 un grande stabilimento universitario, in via di ultimazione, costituito allo scopo di contribuire, con le Universit\u00e0, i Centri di ricerca, le istituzioni pubbliche locali e le imprese, per lo sviluppo del territorio attraverso ricerche, alti studi e sperimentazioni nei campi di maggiore interesse ed impegno scientifico e didattico e per la formazione di eccellenza iniziale e continua, rivolta sia a giovani che intendano professionalizzare le conoscenze acquisite durante gli studi universitari, sia a quadri specialistici e direzionali, pubblici e privati. Ad oggi in completo stato di abbandono, in attesa da anni di inaugurazione.\nMedia.\nRadio.\n\"Radio Diaconia\", unica radio rimasta nel territorio fasanese, fondata nel 1977 da Don Salvatore Carbonara della Parrocchia San Giovanni Battista. Oggi raggiunge la copertura delle province di Brindisi e Bari offrendo servizi di informazione religiosa, sportiva e cronaca locale. Dal 2001 la radio fa parte del network cattolico InBlu di Sat2000.\nAlcune delle vecchie radio che si sono succedute dal 1977 al 2004 sono: \"RadioSelva, RadioFasano Stereo, RadioAzzurra, RadioTorreCanne, RadioEffe, Radio Studio Effe, Radio M.I., Radio Studio 105\" (poi diventata \"Radio Studio 95\"), \"Radio Safari, Radio Discoteca 2000\".\nDal 1977 fino al 1990, veniva irradiato nella zona trulli, ovvero a cavallo delle Province di Brindisi, Bari e Taranto, il segnale televisivo di\" Telefasano\", una delle prime emittenti pugliesi a trasmettere via etere. Nell'estate 1990, poco priva che entrasse in vigore la Legge Mamm\u00ec, fu ceduta la frequenza (e gli ambiti canali UHF 22 e UHF60) a TeleSveva di Andria.\nCucina.\nTra i piatti pi\u00f9 popolari vanno menzionati:\nGeografia antropica.\nUrbanistica.\nFrazioni.\nNel territorio fasanese vi sono numerose frazioni: Pezze di Greco, Speziale, Montalbano, Torre Canne, Selva di Fasano, Savelletri, Laureto, Canale di Pirro, Pozzo Faceto, Torre Spaccata, Cocolicchio. Alcune frazioni sono prevalentemente luoghi di villeggiatura estiva, altre invece dei veri e propri centri abitati.\nPezze di Greco.\nFrazione di Fasano con circa 6.000 abitanti, situata a 5 chilometri dal mare, a 4 chilometri dal centro urbano di Fasano e a 52 chilometri dal Capoluogo di Provincia.\nHa origine da una masseria dove alcuni contadini, venuti da Fasano a coltivare e a migliorare questi terreni nel 1823, vi edificarono gradualmente l'attuale centro abitato.\nA quel tempo la masseria comprendeva la maggior parte del territorio attuale di Pezze di Greco ed apparteneva alla famiglia Greco di Martina Franca. La masseria Greco era una vasta zona di terreno priva di alberi, adibita solamente alla coltivazione di grano, di orzo, di biade e legumi: per questo i terreni della propriet\u00e0 venivano volgarmente chiamati \"pezze\" (da appezzamento). Questo, unito al nome del proprietario, form\u00f2 il nome attuale della localit\u00e0. In seguito il terreno fu frazionato in lotti e ceduto in fitto ai coloni dalla famiglia Greco. Successivamente alcuni contadini sentirono la necessit\u00e0 di stabilirsi sui propri terreni, e nei poderi sorsero allora dei trulli che costituirono il primo nucleo della frazione.\nSelva di Fasano.\nA circa sei chilometri dal centro urbano di Fasano, situata su circa 400 metri sul livello del mare, offre aria salubre e gradevoli panorami a chi voglia percorrerne a piedi i viali alberati. la vegetazione \u00e8 costituita per lo pi\u00f9 da pini, querce, lecci e cipressi; da notare \u00e8 anche la presenza di numerosi alberi di castagne, specie nelle zone boschive. \nDi particolare rilievo architettonico \u00e8 la chiesa parrocchiale \"SS. Maria Addolorata\", in viale Toledo, il cui altare maggiore \u00e8 sormontato da un grande trullo, e la Casina municipale, sede durante l'estate di mostre, concerti, manifestazioni ed eventi culturali.\nIl Santo patrono della Selva \u00e8 la Madonna Addolorata che si festeggia il 15 settembre. Il 6 agosto, vigilia di San Donato, presso l'omonima chiesa rupestre lungo i resti dell'antica scalinata in pietra, primo collegamento fra la frazione e la citt\u00e0, si tiene una caratteristica festa.\nAlle pendici della Selva, a tre chilometri di distanza, c'\u00e8 lo Zoo safari Fasanolandia, il primo zoosafari d'Italia e il terzo d'Europa, che offre la particolarit\u00e0 di osservare gli animali in libert\u00e0, percorrendo il parco con la propria automobile.\nLaureto.\nFrazione collinare prevalentemente di villeggiatura a circa quattro chilometri da Fasano, tagliata dalla strada per Martina Franca e Taranto. Il paesaggio \u00e8 caratterizzato da vigneti e trulli.\n\u00c8 situata su un'altezza massima di circa 380\u00a0m.s.l.m. Nel territorio della frazione vi \u00e8 la grotta naturale di Monte Rivolta dove annualmente, a cura del comitato \"Stella sulla grotta\", vengono allestite in occasione delle festivit\u00e0 natalizie una grande stella cometa realizzata con lampadine elettriche, visibile a molti chilometri di distanza, ed un artistico presepe.\nCanale di Pirro.\nContrada a circa tre chilometri da Fasano, sulla strada che porta nell'entroterra barese. Molti boschi, vigneti e pascoli ne caratterizzano il paesaggio. \u00c8 un'ampia depressione carsica, pi\u00f9 precisamente un polje, connessa con un sistema di fratture, compreso tra i territori comunali di Putignano, Castellana Grotte, Monopoli, Alberobello e Fasano, lungo circa 12 chilometri e largo tra i 500 e i 1500 metri.\nI versanti che delimitano il Canale di Pirro presentano caratteristiche molto differenti: quello settentrionale, in cima al quale si trova la Selva di Fasano, \u00e8 abbastanza ripido e con andamento rettilineo; quello meridionale, attraversato da un troncone principale dell'Acquedotto Pugliese, \u00e8 invece pi\u00f9 sinuoso e modellato pi\u00f9 dolcemente. Il dislivello esistente tra il fondo del Canale e i pianori soprastanti \u00e8 compreso tra i 75 e i 100 metri. Il fondo del Canale segue un andamento Ovest - Est che per\u00f2, all'altezza mediana, viene interrotto da una soglia in contropendenza che divide il Canale in una parte occidentale, in cui l'altezza del fondo \u00e8 di circa 300\u00a0m sul livello del mare e una parte orientale in cui invece essa si abbassa a 275\u00a0m, per poi raggiungere un minimo di 269\u00a0m sul livello del mare. L'intero Canale di Pirro \u00e8 compreso nell'isoipsa di 375 metri.\nIn due pergamene dell'XI secolo il Canale di Pirro \u00e8 chiamato \"Canale delle Pile\", probabilmente per la presenza di numerose cisterne, denominate appunto \"pile\", presenti nell'area, utilizzate per la raccolta e la conservazione delle acque piovane che qui confluivano dai fianchi delle colline, in genere con bocche circolari costituite da pietre lavorate. La denominazione moderna, dunque, \u00e8 il frutto di una deformazione linguistica del toponimo originario, anche se erroneamente lo si attribuisce a Pirro, re dell\u2019Epiro.\nSavelletri.\nSavelletri \u00e8 una frazione del comune di Fasano (Brindisi) posta a circa 7\u00a0km dal centro urbano e a circa 55\u00a0km dal capoluogo di provincia.\nLocalit\u00e0 marina con scogliere e spiagge, Savelletri \u00e8 un luogo di villeggiatura, ma la frazione \u00e8 popolata prevalentemente da pescatori anche d'inverno, tant'\u00e8 che era dotata anche di una scuola elementare. \u00c8 conosciuta principalmente per il caratteristico porticciolo, i diversi ristoranti che sovrastano la scogliera, il campo da golf a 18 buche e il parco archeologico di Egnazia. Nel 2015 \u00e8 stata fondata l'A.S.D. Savelletri Calcio e quindi anche la frazione marinara fasanese ha una squadra di calcio. Il santo patrono \u00e8 San Francesco da Paola, che si festeggia ogni anno nella seconda domenica di agosto con una processione in mare e la tradizionale sagra del pesce spada.\nTorre Canne.\nTorre Canne \u00e8 una frazione del comune di Fasano, posta a circa dal capoluogo comunale e a circa da Brindisi. Nota localit\u00e0 marina con spiagge, rientra nel Parco naturale regionale Dune costiere da Torre Canne a Torre San Leonardo, istituito nel 2006.\nTorre Canne \u00e8 conosciuta principalmente per le terme e il simbolo della frazione \u00e8 il faro, che illumina a intermittenza la costa, le scogliere e il mare. Il patrono \u00e8 il Sacro Cuore di Ges\u00f9 che si festeggia l'8 giugno.\nEconomia.\nAgricoltura.\nFasano \u00e8 un centro agricolo, artigianale e commerciale tra i pi\u00f9 fiorenti della Provincia di Brindisi.\nDella popolazione attiva, un terzo \u00e8 impiegata nell'agricoltura e nell'industria collegata. Tra le colture pi\u00f9 diffuse vi sono l'olivo e la rapa \"Tardiva di Fasano\". Numerose sono le aziende agricole nel territorio. Il Consorzio Agroalimentare (fondato dal Comune di Fasano, dalla Camera di Commercio e dalle varie associazioni di categoria) \u00e8 un po' il motore trainante dell'economia agricola fasanese e pugliese con il nuovo mercato ortofrutticolo, frutto della sinergia tra pubblico e privato.\nArtigianato.\nAnche l'artigianato \u00e8 molto forte nel territorio soprattutto nel settore edile, automobilistico, impiantistico, gastronomico e nella lavorazione dei metalli. Tante sono le imprese che portano avanti il nome di Fasano in tutto il territorio. Per sostenere questo settore dell'economia, da pi\u00f9 di cinquanta anni, esiste la \"Mostra dell'Artigianato fasanese\", una vetrina dell'artigianato locale.\nIndustria.\nSostengono il settore industriale diverse aziende manifatturiere: produzione e imballaggio di prodotti ittici, pescicoltura, confezionamento di ortaggi e confezionamento di prodotti dolciari. Negli ultimi anni si \u00e8 avuto un notevole aumento della categoria degli imprenditori e dei lavoratori in proprio.\nIl 7% delle imprese \u00e8 composto da societ\u00e0 di capitale in tutti i settori (agricoltura 4; miniere e cave 5; industria 30; costruzioni 28; commercio 44; servizi 32).\nIl commercio \u00e8 sostenuto dall'abbigliamento, dai prodotti alimentari (con un \"Cash and Carry\" e un Centro Commerciale) e dalle automobili. Il livello di benessere e il tasso di attivit\u00e0 sono superiori alla media provinciale. Il saldo fra le aziende chiuse e avviate \u00e8 positivo.\nServizi e turismo.\nA sostegno del terziario vi sono lo zoo safari Fasanolandia e localit\u00e0 turistiche come la Selva di Fasano, Savelletri e Torre Canne, i lidi sul mare, insignite per pi\u00f9 anni consecutivi della Bandiera Blu FEE, diverse strutture ricettive, il museo archeologico nazionale di Egnazia, il parco rupestre Lama d\u2019Antico, il parco regionale Dune Costiere, le terme di Torre Canne, vari impianti sportivi e vari eventi organizzati soprattutto durante il periodo estivo.\nDa anni Fasano si conferma tra le prime dieci localit\u00e0 della regione (prima nella provincia di Brindisi) in termini di arrivi e presenze turistiche: nel 2018 si \u00e8 piazzata al sesto posto in Puglia, con circa 667.000 presenze durante l'anno e circa 157.000 arrivi..\nDa circa 5 anni la costa del parco agrario degli ulivi secolari, che comprende i comuni brindisini di Fasano, Ostuni e Carovigno riceve l\u2019assegnazione delle \" cinque vele\" di Legambiente. \nNegli ultimi anni il comune di Fasano ha partecipato alla BIT (borsa internazionale del turismo) di Milano per promuovere il proprio territorio e quello del consorzio \"Trulli Grotte e Mare\" di cui \u00e8 membro.\nNel 2011 il tasso di disoccupazione risultava inferiore alla media del resto della regione Puglia.\nInfrastrutture e trasporti.\nStrade.\nLa cosiddetta \"superstrada Bari-Lecce\" attraversa il territorio comunale e si raccorda con la rete autostradale. In particolare il territorio fasanese \u00e8 attraversato dalla SS 16 e dal recente tratto della SS 379 denominato \"di Egnazia e delle Terme di Torre Canne\".\nUn altro collegamento importante \u00e8 rappresentato dalla Strada statale 172 dei Trulli, che collega Fasano a Locorotondo, Martina Franca e Taranto.\nFerrovie.\nLa Stazione di Fasano delle Ferrovie dello Stato (poco fuori dal centro abitato), presenta un traffico di treni a lunga percorrenza e d'interesse regionale verso Bari, Brindisi e Lecce.\nNel territorio di Fasano sorge anche la Stazione di Cisternino delle Ferrovie dello Stato in contrada Pozzo Faceto, con un traffico ferroviario regionale verso Bari, Brindisi e Lecce in ogni modo meno ampio rispetto alla stazione di Fasano.\nPorti.\nEsiste anche un piccolo porto peschereccio a Savelletri e a Torre Canne. Da poco \u00e8 stato costruito anche un porto turistico a Savelletri.\nMobilit\u00e0 urbana.\nIn citt\u00e0 esiste un servizio di mezzi pubblici per le frazioni e un servizio di bus verso Bari, Brindisi e altri comuni limitrofi, oltre ad alcune destinazioni nazionali.\nLe linee sono Sita Sud, STP e Ferrovie del Sud Est.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune di Fasano \u00e8 membro del Consorzio Trulli Grotte Mare assieme ad altri 8 comuni della citt\u00e0 metropolitana di Bari e della provincia di Brindisi con affinit\u00e0 culturali, economiche e sociali e comune patrimonio ambientale, artistico e monumentale.\nSport.\nSociet\u00e0 sportive.\nA Fasano le principali squadre sportive sono:"}
{"id": "1211584", "revid": "174925", "url": "https://it.wikipedia.org/wiki?curid=1211584", "title": "Malattia di von Recklinghausen", "text": ""}
{"id": "1211587", "revid": "599013", "url": "https://it.wikipedia.org/wiki?curid=1211587", "title": "Miki Biasion", "text": "Carriera.\nRally.\nOpel.\nEsord\u00ec nel campionato italiano di rally nel 1979 con la Opel Kadett GTE. L'anno seguente con l'Ascona SR partecipa ai campionati italiano, europeo e mondiale. Prende parte agli stessi campionati anche nel biennio successivo pilotando una Ascona 400 con cui al Rally della Lana, valido per il titolo italiano, centra la sua prima vittoria.\nLancia.\nNelle prime tre stagioni con la casa torinese prende parte nuovamente ai campionati italiano, europeo e mondiale a bordo di una Lancia Rally 037. Nel 1983 vince sei rally e i titoli italiano ed europeo. Nel 1985 si aggiudica altre due gare. Dall'anno successivo partecipa solo al campionato del mondo.\nNel 1986 al volante della Delta S4 conquista il Rally d'Argentina, la sua prima vittoria iridata; nello stesso anno arriva quinto nella classifica mondiale. L'anno dopo con la Lancia Delta HF 4WD si aggiudica tre corse (Montecarlo, Argentina e Sanremo) e con 94 punti \u00e8 secondo nel mondiale, preceduto di soli sei punti dal finlandese Juha Kankkunen. Corre nel frattempo anche con l'Alfa Romeo 75 Evoluzione nel campionato turismo.\nNel 1988 a bordo della Delta Integrale vince cinque rally e il suo primo campionato mondiale. Domina anche il Giro automobilistico d'Italia in coppia con Riccardo Patrese al volante di una 75 Evoluzione da 335 CV. Bissa il titolo iridato l'anno seguente, centrando altre cinque vittorie: \u00e8 stato il terzo rallysta, dopo Walter R\u00f6hrl e Kankkunen, a vincere due mondiali nonch\u00e9 il secondo, dopo lo stesso Kankkunen, a vincerli consecutivamente.\nNel 1990 vince due gare, il Rally del Portogallo e il Rally d'Argentina, sempre con la Delta che si conferma l'auto da battere con il suo quarto titolo mondiale marche, ma il mondiale piloti va nelle mani di Carlos Sainz. Nel 1991 disputa una buona stagione con diversi piazzamenti a podio, ma il mondiale si conclude ancora una volta con la vittoria di Kankkunen su Lancia, campione costruttori per la quinta volta consecutiva.\nFord e Subaru.\nNel 1992 passa alla Ford pilotando la Sierra RS Cosworth. Tuttavia nel nuovo team si ambienta male, e non esita a usare espressioni colorite per esprimere il suo disagio. Una delle poche soddisfazioni che ottiene con la casa statunitense \u00e8 la vittoria nel Rally di Grecia del 1993, al volante della nuova Escort RS Cosworth. Conclude la carriera rallystica con la Subaru, ottenendo nel 1995 un terzo posto al Rally di Sanremo.\nRally raid.\nNel 1997 inizia la sua nuova carriera di pilota di camion nei rally raid. Corre con Eurocargo al Master Rally Europa-Asia-Russia concludendolo in seconda posizione. Nel biennio seguente sempre su Eurocargo partecipa alla \"Coppa del Mondo Tout Terrain GTC Truck\" conquistando tre vittorie e la classifica nel 1998 e quattro successi e nuovamente la classifica nel 1999.\nNel 2002 entra nella squadra ufficiale Mitsubishi e pilotando una Pajero si classifica terzo al Rally di Tunisia. L'anno dopo si piazza secondo al Rally di Tunisia e secondo alla Parigi-Dakar. Nel 2006 ha partecipato alla Lisbona-Dakar alla guida di una Fiat Panda Cross, ritirandosi; alla Dakar ha poi preso parte anche alle edizioni del 2008 e del 2009.\nIl 21 ottobre 2011 vince il Rally del Marocco su Iveco; sul camion, a completare l'equipaggio con il pilota di Bassano del Grappa, c'erano gli esperti Giorgio Albiero e Livio Diamante. L'anno seguente partecipa nuovamente al Rally Dakar, vincendo tre tappe e concludendo la gara al sesto posto su camion Iveco.\nPalmar\u00e8s.\nRally raid.\nCon l'edizione del 2013, Biasion ha raggiunto il traguardo delle dieci partecipazioni al Rally Dakar, tre nella categoria auto e sette nei camion."}
{"id": "1211589", "revid": "125363558", "url": "https://it.wikipedia.org/wiki?curid=1211589", "title": "Bella &amp; Bronco", "text": "Bella &amp; Bronco \u00e8 una serie a fumetti creata da Gino D'Antonio nel 1984 per la casa editrice Daim Press nella quale compare per la prima volta una figura femminile come protagonista di una serie con inoltre un formato pi\u00f9 grande e con meno pagine rispetto al classico formato bonellide.\nStoria editoriale.\nLa serie esord\u00ec nel luglio 1984 pubblicata mensilmente per 16 numeri per chiudere definitivamente nell'ottobre 1985 per lo scarso riscontro di pubblico. Diversamente dal solito formato bonellide la serie ha un formato pi\u00f9 grande (21x26 cm) con un minore numero di pagine (64) contro le allora abituali 96 e un prezzo maggiore (1.100 lire) contro le 800 usuali delle altre collane. Le storie pur essendo auto-conclusive sono collegate da una continuity con sotto-trame che iniziano in un numero e terminano qualche numero dopo. I disegni sono di Giovanni Freghieri, A. Chiarolla, Cassaro e Renato Polese e dello stesso Gino D\u2019Antonio autore anche delle copertine.\nNel 2006 la serie \u00e8 stata ristampata nella collana \"Storia del West\" della If Edizioni (n\u00b039-43, \"Storia del West presenta Bella &amp; Bronco)\".\nVolumi pubblicati.\nTutti gli albi sono stati scritti (soggetto e sceneggiatura) da Gino D'Antonio che ha disegnato anche tutte le copertine e il primo numero.\nTrama.\nNella serie vengono narrate le avventure di Bella Madigan, proprietaria di un saloon e donna emancipata e disinvolta, e di Bronco, un pellerossa che contrariamente agli stereotipi tipici del genere western si presenta come persona istruita ed erudita durante la guerra di secessione riprendendo tutti i temi tipici del genere western con vari personaggi minori che interagiscono con i protagonisti. Inizialmente le storie connesse con le vicende della guerra per poi allontanarsene con vicende anche classiche ma descritte con una sottile ironia con il quale si sdrammatizzano determinati eventi.\nComprimari.\nNella serie compaiono un numero di personaggi di contorno estremamente caratterizzati:"}
{"id": "1211597", "revid": "110157", "url": "https://it.wikipedia.org/wiki?curid=1211597", "title": "Balachna", "text": "Balachna (in russo: \u0411\u0430\u043b\u0430\u0445\u043d\u0430) \u00e8 una cittadina della Russia europea centro-orientale, nell'oblast' di Ni\u017enij Novgorod sulla sponda destra del fiume Volga.\nFondata nel 1474 con il nome di \"Sol'-na-Gorodce\" (), \u00e8 capoluogo del Balachninskij raion."}
{"id": "1211598", "revid": "80339", "url": "https://it.wikipedia.org/wiki?curid=1211598", "title": "Balahna", "text": ""}
{"id": "1211599", "revid": "80339", "url": "https://it.wikipedia.org/wiki?curid=1211599", "title": "Balakhna", "text": ""}
{"id": "1211602", "revid": "287204", "url": "https://it.wikipedia.org/wiki?curid=1211602", "title": "I love shopping con mia sorella", "text": "I love shopping con mia sorella (\"Shopaholic &amp; Sister\", 2004) \u00e8 il quarto capitolo della serie di romanzi chick lit \"I Love Shopping\" della scrittrice britannica Sophie Kinsella. \nTrama.\nLa vita della ex giornalista finanziaria e star televisiva Rebecca Bloomwood sembra aver preso finalmente una giusta piega: la vita da sposata con l'imprenditore Luke Brandon \u00e8 eccitante, soprattutto ora che stanno trascorrendo insieme il decimo mese di luna di miele.\nMa la vita di Londra - e il battesimo dei gemelli avuti da Suze, la sua migliore amica - rendono Becky desiderosa di tornare a casa. Luke non pu\u00f2 che essere d'accordo: infatti proprio non se la sente di lasciare ancora nelle mani di un delegato la Brandon Communications, soprattutto ora che stanno per ottenere un nuovo e importante cliente, la Arcodas.\nGli sposini fanno sosta a Milano, dove Luke ha un incontro con il gruppo Arcodas, il suo nuovo cliente. Becky \u00e8 al settimo cielo: \u00e8 sempre stato il suo desiderio pi\u00f9 grande visitare la capitale della moda e subito si precipita, armata di carta di credito, a fare compere per la citt\u00e0.\nArrivata in un negozio di pelletteria per comprare una cintura a Luke scopre che l\u00ec \u00e8 in vendita una preziosa Angel Bag, la borsa che le star di Hollywood fanno a gara per avere. Scoraggiata dalla commessa, la quale insiste dicendole che non pu\u00f2 averla immediatamente perch\u00e9 c'\u00e8 una lista d'attesa da rispettare, il desiderio di Rebecca viene esaudito da un affascinante uomo dall'accento cockney, di nome Nathan Temple. Costui, infatti, avvalendosi del suo status di cliente fondamentale del negozio riesce a piazzare Becky in cima alla lista d'attesa, strappandole in cambio la promessa di restituirgli il favore.\nTornata a casa, per\u00f2, Becky si ritrova ad affrontare una realt\u00e0 completamente diversa da quella che ha lasciato: la sua Suze sembra aver trovato una nuova amica, Lulu, espertissima di bambini che le fornisce utili consigli; i suoi genitori sembrano celarle qualche segreto.\nDopo qualche giorno di depressione dovuto ad una casa difficile da organizzare a causa di tutti gli acquisti superflui fatti in vacanza e alla mancanza della sua migliore amica, Becky riceve una notizia che sembra sconvolgerle la vita: suo padre, infatti, ha avuto da una precedente relazione una figlia che ha scoperto di avere soltanto poco tempo addietro, una ragazza di nome Jess. Becky \u00e8 elettrizzata: non vede l'ora di conoscere questa ragazza che immagina fisicamente e caratterialmente uguale a lei (soprattutto per quanto riguarda la sua ossessione per lo shopping). Ma Jess si rivela essere l'opposto di Rebecca: \u00e8 parsimoniosa, seria, zelante ed estremamente fredda.\nDopo l'inevitabile contrasto provocato dalla convivenza forzata di caratteri cos\u00ec differenti, la vita di Becky sembra precipitare: Jess torna in Cumbria, dove ha sempre vissuto giurando di non mettere mai pi\u00f9 piede in casa della sua folle sorella minore, Luke ha scoperto dell'accordo tra sua moglie e Nathan Temple ed ora deve per forza aiutarlo a pubblicizzare il suo nuovo albergo, nonostante a lui quell'uomo non vada a genio per i suoi precedenti penali, Suze non si preoccupa pi\u00f9 di richiamarla e non risponde ai suoi messaggi, impegnata com'\u00e8 a fare la mamma con Lulu.\nBecky prende la decisione di rimettersi in carreggiata: arriva fino in Cumbria per riprendere il rapporto con sua sorella, ma Jess le sbatte la porta in faccia, affermando di non volere avere pi\u00f9 niente a che fare con lei. Viene ospitata allora da un proprietario di un negozio, Jim e fa amicizia con la di lui figlia adolescente, Kelly, che sembra essere una versione piccola di Becky, ossessionata anche lei dallo shopping e dalla moda.\nBecky cerca addirittura di partecipare ad una protesta contro la costruzione di un centro commerciale, aiutando la comunit\u00e0 nella quale si \u00e8 inserita a fare un buon uso dei media, ma Jess, esasperata dalle attenzioni di Becky, le dice che in realt\u00e0 non \u00e8 sicura della loro parentela, in quanto lei e il padre di Becky non hanno mai effettuato un test del DNA per sicurezza, ma le loro sono solo supposizioni.\nSconvolta dall'ennesima batosta, Becky si prepara a tornare sconfitta a Londra. Prima di andare, per\u00f2, Jim le mostra l'armadio delle pietre di Jess che Becky aveva tanto criticato. Nel vederlo la ragazza rimane di stucco: l'armadio \u00e8 identico alla sua scarpiera. Inoltre, stando alle parole di Jim, Jess nutre una vera e propria ossessione per pietre e minerali, tanto da arrivare a commettere follie pur di avere i campioni che le interessano.\nBecky riconosce nella mania di Jess la sua per le scarpe e per i vestiti. Qualcosa scatta dentro di lei e ora pi\u00f9 che mai sente che lei e Jess sono sorelle.\nS'incammina per il sentiero di montagna intrapreso da sua sorella e da altri abitanti del villaggio per trovare Jess e comunicarle la sua scoperta, ma essendo senza attrezzatura non appena trova Jess cade sul sentiero troppo accidentato e si procura ferite molto gravi.\nJess si sente come se fosse stata lei a farsi male e si prende cura della sorella. Dalle parole di Rebecca capisce che l'affetto che quella folle ragazza completamente diversa da lei \u00e8 sincero e tra le due finalmente nasce un'amicizia.\nGiungono le squadre di soccorso allertate da Suze, preoccupata per l'assenza di Becky, e la ragazza viene portata in ospedale, dove le viene passato al cellulare Luke preoccupato pi\u00f9 che mai che le dice di amarla e la rassicura dicendole che non \u00e8 pi\u00f9 arrabbiato con lei e che ogni malinteso con Temple si \u00e8 chiarito e anzi i due sono diventati ottimi amici.\nBecky finalmente \u00e8 felice, Suze la considera di nuovo la sua migliore amica e la sua salute migliora a vista d'occhio. Ora pu\u00f2 dedicare tutte le sue forze alla protesta contro il centro commerciale nella meravigliosa zona naturale del villaggio in cui abita sua sorella.\nTuttavia Becky scopre che in realt\u00e0 il proprietario del centro commerciale \u00e8 il gruppo Arcodas, cliente appena acquisito da Luke e sa bene che quando suo marito scoprir\u00e0 ci\u00f2 che sta combinando andr\u00e0 su tutte le furie. Tenta di tirarsi fuori dalla protesta, ma ormai \u00e8 fatta e sua sorella non \u00e8 mai stata orgogliosa di lei come ora. Suze persino \u00e8 coinvolta nella protesta.\nLuke alla fine scopre ci\u00f2 che sua moglie sta combinando proprio il giorno stabilito per la manifestazione, tuttavia rivela a Becky che il gruppo ha rinunciato da molto tempo a costruire in quella zona e che ci\u00f2 che stanno facendo \u00e8 inutile. Grazie alla sua furbizia riesce a trasformare quella che doveva essere una protesta in un evento pubblicitario cui d\u00e0 il massimo risalto.\nBecky nello scendere dal pulpito da cui stava pronunciando il discorso per istigare i manifestanti, viene colta dalle vertigini. Luke l'afferra prima che cada a terra e Suze, preoccupata, rivela all'amica che era ci\u00f2 che le succedeva sempre quando era incinta.\nBecky fa un calcolo mentale dei giorni del suo ciclo e si accorge di avere un ritardo. Incontra lo sguardo preoccupato di Luke e i due si preparano ad affrontare questo nuovo felicissimo evento.\nCon un finale ad effetto l'autrice rimanda il lettore a scoprire ci\u00f2 che succeder\u00e0 nel libro successivo, \"I love shopping per il baby\"."}
{"id": "1211606", "revid": "1776051", "url": "https://it.wikipedia.org/wiki?curid=1211606", "title": "Roope Latvala", "text": "Noto per aver militato dal 2003 al 2015 nei Children Of Bodom dal 2000 al 2004 nei Sinergy. \u00c8 stato anche il fondatore degli Stone. \n. Nel 1985, insieme a Janne Joutsenniemi, fonda la band Stone. Durante i successivi sei anni, gli Stone registrano quattro album, pubblicando inoltre materiale live e compilations.\nDopo lo smantellamento del gruppo nel 1991, Roope registra con il fratello l'album strumentale \"Latvala Bros\". Successivamente, partecipa a numerosi \"side projects\", quali ad esempio Dementia, Nomicon, Pornonorsu, Jailbreakers, Gloomy Grim e Soulgrind. Infine trova posto fisso con la band Waltari, e rimane nel gruppo per i sei anni successivi.\nNel 2001, Latvala si unisce alla band di Kimberly Goss, i Sinergy, dove conosce Alexi Laiho. Quando Alexander Kuoppala, chitarrista ritmico dei Bodom, lascia la band nel 2003, lo stesso Latvala si offre come sostituto momentaneo della band, diventandone membro ufficiale in seguito.\nNel 2015 si separa dai Children of Bodom dopo 12 anni di militanza. Nel 2008 ha anche contribuito all'album \"Twilight of the Thunder God\" degli Amon Amarth con un assolo nella titletrack."}
{"id": "1211607", "revid": "14691", "url": "https://it.wikipedia.org/wiki?curid=1211607", "title": "National Socialist black metal", "text": ""}
{"id": "1211617", "revid": "124876297", "url": "https://it.wikipedia.org/wiki?curid=1211617", "title": "Abraxas (album)", "text": "Abraxas \u00e8 il secondo album del gruppo rock dei Santana, pubblicato dalla casa discografica Columbia Records nel settembre del 1970.\nIl Disco.\nRispetto al primo album del gruppo, \"Abraxas\" definisce pi\u00f9 concretamente lo stile iniziale di Santana: una fusione tra suono tipico latino e rock and roll, contaminato da influenze blues e jazz, che hanno reso questo album un classico. Nel 2012, la rivista Rolling Stone ha inserito l'album al 207\u00ba posto della sua lista dei 500 migliori album secondo Rolling Stone .\nDoveva essere un disco interlocutorio, con storici pezzi di mambo ed esperimenti di jazz latino. Invece fu l'atto di nascita della \"poesia delle mescolanze\". Quasi senza saperlo, Santana e i suoi inventarono la world music applicando la lezione dei vicoli messicani alla cultura occidentale. Considerato spesso come il migliore tra gli album di Santana, ebbe un enorme successo internazionale proprio per la sua miscela di influenze latine con temi rock caratterizzati da overdrive di chitarra elettrica ed organo. \"Abraxas\" dimostr\u00f2 al pubblico anche la versalit\u00e0 stilistica del chitarrista messicano, come nel brano \"Samba pa ti\" e \"Incident at Neshabur\", entrambi strumentali. Le percussioni latine - congas, timbales e bongos - si rendono pi\u00f9 evidenti in questo secondo album, laddove nel primo prevalevano le improvvisazioni blues e rock.\nNella classifiche Billboard 200 (sei settimane) ed ARIA Charts raggiunse la prima posizione, la terza posizione nella VG-lista, la quarta in Germania Ovest. Nelle chart inglesi, francesi ed olandesi \"Abraxas\" arriv\u00f2 al 7\u00ba posto. Nel 1999 l'album entra nella Grammy Hall of Fame Award.\nIl titolo dell'album deriva da una citazione del libro \"Demian\" di Hermann Hesse:\n\"Eravamo di fronte a lui e cominciammo a gelare dentro per lo sforzo. Abbiamo interrogato il dipinto, lo abbiamo vituperato, fatto l'amore con lui, pregato: lo abbiamo chiamato madre, lo abbiamo chiamato puttana e sgualdrina, lo abbiamo chiamato nostro amato, lo abbiamo chiamato Abraxas...\" Il termine Abraxas ha un'origine gnostica.\nNel 1998, la Sony ha pubblicato una versione rimasterizzata, con tre brani inediti live: \"Se a cabo\", \"Toussaint l'overture\" e \"Black Magic Woman/Gypsy Queen\", registrati live alla Royal Albert Hall il 18 aprile del 1970.\nNel 1998, la Sony Music Entertainment in Giappone, parte della Sony Music, ha pubblicato anche una versione rimasterizzata di tipo SACD. Questo disco \u00e8 registrato in stereo che comprende un unico strato SACD. Ci\u00f2 vuol dire che i normali lettori non leggeranno il disco. Il SACD contiene le stesse tracce della versione CD.\nNel 2008, la Mobile Fidelity Sound Lab ha pubblicato un ulteriore versione dell'album, rimasterizzata sul loro ULTRADISC II (24K) Gold CD &amp; LP.\nLa copertina rappresenta un particolare del dipinto del 1961 \"L'annunciazione\", di Mati Klarwein.\nSamba pa ti.\n\"Samba pa ti\", tradotto in italiano significa \"Samba per te\".\nQuesto pezzo strumentale, tra i pi\u00f9 noti dell'album e di tutta la carriera di Santana, fu ripreso nel 1982 da Jos\u00e9 Feliciano, che aggiunse un testo nella prima parte per poi finire proprio con Santana come Guest musicale in un eccezionale duetto di grandi chitarre (classica spagnoleggiante di Feliciano ed elettrica di Santana) nel crescente finale strumentale. \u00c8 anche uno dei brani presenti nel libro di Nick Hornby \"31 canzoni\". \u00c8 stato utilizzato nel Regno Unito come musica di sottofondo per gli annunci TV di \"Marks &amp; Spencer\" del 2006.\nClassifica.\nAlbum"}
{"id": "1211627", "revid": "47767", "url": "https://it.wikipedia.org/wiki?curid=1211627", "title": "Principato arcivescovile di Salisburgo", "text": "Il principato arcivescovile di Salisburgo fu uno Stato ecclesiastico del Sacro Romano Impero, consistente nell'attuale Salisburghese austriaco.\nL'arcivescovo di Salisburgo gode storicamente del titolo di \"Primas Germaniae\" (\"Primate di Germania\"). Il potere di questo titolo, che non aveva giurisdizione politica, ricopriva per\u00f2 un ruolo fondamentale nei rapporti con la Chiesa in quanto rendeva l'arcivescovo il primo referente del papa in Germania. Godeva inoltre del titolo di \"legato nato\" (o \"ambasciatore permanente\") del papa, che gli consentiva di vestire i panni di cardinale, anche a Roma, pur non essendo stato nominato cardinale.\nStoria.\nVescovato abbaziale (IV sec. - c. 482).\nAttorno al 450, la \"Vita Sancti Severini\" riporta che a Salisburgo avevano sede due chiese e un monastero. Poco si sa del primo vescovato, e san Massimo \u00e8 l'unico abate-vescovo di cui si conosca il nome. Un discepolo di san Severino, riporta che egli venne martirizzato al ritorno da Noricum. Salisburgo venne distrutta nel 482 circa, sei anni dopo la partenza delle legioni romane dalla regione.\nVescovato (c. 543/698 - 798).\nSan Ruperto, vescovo di Worms, chiamato apostolo di Baviera e di Carinzia, ritorn\u00f2 nella regione e fond\u00f2 una chiesa a Wallersee, trovando le rovine di Salisburgo. \u00c8 incerto se egli sia giunto nel 543 circa, durante il regno di Teodoro I di Baviera o pi\u00f9 propriamente nel 698 circa quando la Baviera venne conquistata dai Franchi e vi era il duca Teodone II di Baviera. In qualunque caso la cristianit\u00e0 non si diffuse nella regione sino al VII secolo. Il monastero della cattedrale venne dedicato a san Pietro e la nipote di Ruperto, Erentrude fond\u00f2 un monastero di monache a Nonnberg, tutte di stampo monastico irlandese secondo la regola di San Colombano. San Bonifacio complet\u00f2 l'opera di san Ruperto, introducendo la regola di San Benedetto e ponendo Salisburgo sotto l'amministrazione dell'arcivescovato di Magonza.\nArcivescovato (798 - 1060).\nArno si guadagn\u00f2 il rispetto del re dei Franchi Carlo Magno che gli assegn\u00f2 in missione i territori compresi tra il Reno, il Raab, e la Drava che erano stati recentemente conquistati dagli Avari. Vennero fondati dei monasteri e lentamente tutta la Carinzia venne cristianizzata. Mentre Arno era a Roma in missione per conto di Carlo Magno, nel 798, papa Leone III lo nomin\u00f2 arcivescovo metropolita della Baviera che comprendeva (Frisinga, Passavia, Ratisbona, e Sabiona). Quando scoppi\u00f2 una contesa tra l'Arcivescovato di Salisburgo e il Patriarcato di Aquileia, Carlo Magno decise di porre la Drava come confine delle due aree.\nL'arcivescovo Adalvino ebbe non pochi problemi quando il re Rastislav di Moravia tent\u00f2 di sottrarre i suoi territori all'influenza tedesca. Papa Adriano II nomin\u00f2 Metodio, arcivescovo di Pannonia e Moravia, e solo quando re Rastislav venne fatto prigioniero da Ludovico II che Adalvino pot\u00e9 giustamente protestare per la lesione dei propri diritti. Metodio apparve dinanzi al Sinodo di Salisburgo dove venne condannato all'esilio per due anni e mezzo.\nPoco dopo i Magiari si impossessarono della Moravia e nessuna chiesa ebbe scampo in Pannonia. L'arcivescovo Dietmaro I cadde in battaglia nel 907. I Magiari vennero definitivamente sconfitti solo con la Battaglia di Lechfeld nel 955, e la vita ecclesiastica di Salisburgo pot\u00e9 tornare alla normalit\u00e0. L'anno successivo, l'arcivescovo Aroldo, inimicatosi il duca Liudolfo di Svevia ed il duca Corrado il Rosso di Lorena, venne deposto, imprigionato, accecato, e scomunicato. L'arcivescovo Bruno I di Colonia, nomin\u00f2 Federico I arcivescovo e dichiar\u00f2 indipendente l'abbazia di san Pietro. Nel 996 l'arcivescovo Hartwig ricevette il diritto di riscuotere le tasse per conto dell'imperatore.\nEpoca delle investiture (1060 - 1213).\nCon Gregorio VII la Chiesa entr\u00f2 in una nuova era. Il primo arcivescovo di questo periodo fu Gebeardo, che durante le controversie per la lotta per le investiture rimase dalla parte del papa. Gebeardo dovette soffrire nove anni di esilio e gli fu permesso di rientrare a Salisburgo solo pochi anni prima della morte, quando venne sepolto ad Admont. Il suo successore Timo venne imprigionato per cinque anni e mor\u00ec di morte violenta nel 1102. All'abdicazione di Enrico IV, Corrado I di Abensberg venne eletto arcivescovo. Corrado visse in esilio sino al concordato tra chiesa e imperatore del 1122, dedicandosi poi a migliorare la vita religiosa dell'episcopato.\nL'arcivescovo parteggi\u00f2 nuovamente per la Chiesa nel conflitto tra il Papa e l'arcivescovo Eberardo I di Hilpolstein-Biburg, promosso dagli Hohenstaufen, ma il suo successore Corrado II d'Austria si oppose all'imperatore e mor\u00ec nel 1168 ad Admont, fuggendo. Corrado III di Wittelsbach venne nominato arcivescovo di Salisburgo nel 1177 alla Dieta di Venezia.\nPrincipato vescovile (1213 - 1803).\nL'arcivescovo Eberardo II di Truchsess venne creato Principe dell'Impero nel 1213, e cre\u00f2 tre nuove diocesi: la diocesi di Chiemsee (1216), la diocesi di Seckau (1218) e la diocesi di Lavant (1225). Eberardo venne scomunicato nel 1245 dopo essersi rifiutato di sottoscrivere un documento della Santa Sede che deponeva l'Imperatore, e mor\u00ec l'anno seguente. Durante l'interregno tedesco, Filippo di Carinzia si rifiut\u00f2 di consacrare nuovi sacerdoti e venne deposto da Ulrico di Seckau.\nIl re Rodolfo I d'Asburgo ebbe notevoli discussioni con l'Arcivescovo attraverso l'abate Enrico di Admont e solo dopo la sua morte gli Asburgo e gli arcivescovi trovarono pace, nel 1297. Il popolo e l'Arcivescovo rimasero fedeli agli Asburgo nella loro lotta contro i Wittelsbach. Quando la peste raggiunse Salisburgo nel 1347, gli ebrei vennero accusati di essere untori e come tali vennero perseguitati. La comunit\u00e0 giudaica venne espulsa da Salisburgo nel 1404. successivamente poterono ritornare, ma furono relegati in un ghetto.\nLe condizioni peggiorarono con il regno di Bernardo II di Rohr. La citt\u00e0 era in piena crisi, le autorit\u00e0 locali erano costrette ad aumentare le tasse per far fronte alle spese statali ed il pericolo dell'Impero Ottomano incombeva. Nel 1473 Bernardo II proclam\u00f2 la prima Dieta nella storia dell'arcivescovato e abdic\u00f2. Fu solo Leonardo di Keutschach (regnante dal 1495 al 1519) che cambi\u00f2 radicalmente la situazione. Imprigion\u00f2 il borgomastro e tutti i consiglieri cittadini nel proprio castello e resse personalmente la citt\u00e0. Gli ultimi anni li trascorse in lotta con Matth\u00e4us Lang von Wellenburg, vescovo di Gurk, che gli succedette nel 1519.\nMatteo assold\u00f2 dei minatori della Sassonia che portarono con loro l'ideologia e gli scritti del protestantesimo di Lutero e fu cos\u00ec che il luteranesimo dilag\u00f2 anche a Salisburgo. L'arcivescovo Wolf Dietrich von Raitenau impose ai protestanti di convertirsi al cattolicesimo o di lasciare il paese. La cattedrale venne ricostruita e non ebbe rivali nelle Alpi in quanto a bellezza e raffinatezza.\nL'arcivescovo Paride Lodron, mentre il resto della Germania era devastata, preserv\u00f2 Salisburgo dalla Guerra dei Trent'anni, consentendole di vivere un periodo di pace e prosperit\u00e0. Durante il regno di Leopold Anton von Firmian, i protestanti aumentarono come non mai. Egli invit\u00f2 perci\u00f2 i Gesuiti a Salisburgo con l'intento di scacciare i protestanti: 30.000 persone vennero obbligate a lasciare il paese e a trasferirsi nel W\u00fcrttemberg, nell'Hannover e nella Prussia Orientale, e molti emigrarono in Georgia negli Stati Uniti d'America. L'ultimo principe-vescovo, Hieronymus von Colloredo, \u00e8 probabilmente pi\u00f9 conosciuto per essere stato il primo datore di lavoro di Mozart. Egli si preoccup\u00f2 di riformare la Chiesa e l'educazione, alienandosi per\u00f2 dalla popolazione.\nModerno arcivescovato (dal 1803 a oggi).\nNel 1803 il principato arcivescovile di Salisburgo venne secolarizzato come Granducato di Salisburgo, affidato formalmente al granduca Ferdinando III d'Asburgo-Lorena del Granducato di Toscana (fratello dell'imperatore Francesco II), che aveva perso temporaneamente il proprio trono. Nel 1805 Salisburgo pass\u00f2 all'Austria, e nel 1809 alla Baviera, che chiuse l'universit\u00e0, soppresse i conventi per i novizi e band\u00ec pellegrinaggi e processioni. Il Congresso di Vienna restitu\u00ec Salisburgo all'Austria nel 1814, e la vita ecclesiastica venne nuovamente normalizzata dall'arcivescovo Augustin Johann Joseph Gruber (arcivescovo dal 1823 al 1835)."}
{"id": "1211631", "revid": "1442080", "url": "https://it.wikipedia.org/wiki?curid=1211631", "title": "Gonopodio", "text": "Il gonopodio \u00e8 l'organo copulatore che si sviluppa nei maschi di alcune specie di pesci dulcacquicoli.\n\u00c8 formato dai raggi della pinna anale, fusi assieme per formare un organo tubolare, rigido e semovibile alla base, provvisto di microscopici ganci che permettono una maggior presa sull'apertura urogenitale della femmina.\nAnche se spesso \u00e8 considerato un pene, il gonopodio ha in comune con l'organo sessuale dei mammiferi solo lo scopo: permettere il passaggio dei gameti maschili dal corpo maschile a quello femminile.\nAndropodio.\nIn alcune famiglie il gonopodio occupa soltanto i primi raggi della pinna anale, \u00e8 pi\u00f9 piccolo e spesso poco riconoscibile. In questo caso di parla di andropodio."}
{"id": "1211632", "revid": "115488041", "url": "https://it.wikipedia.org/wiki?curid=1211632", "title": "Polinomio separabile", "text": "Un polinomio formula_1 si dice separabile se ciascuno dei suoi fattori irriducibili ha radici tutte distinte in un suo campo di spezzamento. Esiste tuttavia un'altra definizione, non equivalente bens\u00ec pi\u00f9 forte della precedente, di polinomio separabile. Questa dice che \"f\" \u00e8 separabile se non ha zeri multipli. Questa condizione \u00e8 equivalente a richiedere che \"f\" e la sua derivata formale \"f\"\u2032 siano coprimi. \nQueste due differenti definizioni non comportano tuttavia grossa confusione in quanto la nozione di polinomio separabile viene principalmente utilizzata sui polinomi irriducibili per i quali le due definizioni sono equivalenti.\nSi prova che tutti i polinomi irriducibili formula_1 che hanno uno zero in un'estensione separabile di \"K\" sono separabili. Di conseguenza sono separabili tutti i polinomi a coefficienti su campi perfetti, e dunque i polinomi su campi di caratteristica 0 o su campi finiti.\nPer quanto detto, \u00e8 chiaro che ogni polinomio del tipo formula_3 \u00e8 separabile, ma \u00e8 immediato verificare direttamente cheformula_4 e formula_5 sono coprimi e dunque che formula_6 \u00e8 separabile su formula_7 nel senso pi\u00f9 forte. \nSi osservi tuttavia che questo procedimento non si pu\u00f2 fare per polinomi del tipo formula_8, ove formula_9 \u00e8 il campo finito con \"p\" elementi a cui si \u00e8 aggiunta la potenza p-esima di un elemento \"y\" trascendente su formula_10. Si ha infatti che formula_11 e dunque il massimo comun divisore tra \"f\"' e \"f\" \u00e8 \"f\" stesso e quindi, dato che non \u00e8 difficile provare che \"f\" \u00e8 irriducibile, si ha che \"f\" non \u00e8 separabile per nessuna delle due definizioni.\nIn generale, si prova che i polinomi irriducibili non separabili su un campo di caratteristica \"p\" sono esattamente i polinomi irriducibili che si possono scrivere come formula_12 per un qualche polinomio \"g(x)\"."}
{"id": "1211635", "revid": "144796", "url": "https://it.wikipedia.org/wiki?curid=1211635", "title": "Hieronymus von Colloredo", "text": " \nBiografia.\nI primi anni.\nHyeronimus von Colloredo nacque a Brno, un importante centro della Moravia, al secolo un principato arcivescovile del Sacro Romano Impero (oggi parte della Repubblica Ceca), il 31 maggio del 1732 da una facoltosa famiglia aristocratica appartenente al ramo collaterale austriaco \"Mels-Waldsee\" del casato italiano dei Colloredo del Friuli, che ebbe un ruolo di primo piano nella storia del Principato Patriarcale di Aquileia e che gi\u00e0 avevano espresso, in ambito ecclesiastico, diverse personalit\u00e0 eccelse come l'arcivescovo Fabio Colloredo, a Lucca, ed il cardinale Leandro Colloredo. Hieronymus era il figlio secondogenito del conte Rudolph Joseph von Colloredo-Waldsee (1706-1788), vice cancelliere dell'Impero ed ufficiale imperiale d'alto rango, mentre suo zio paterno era invece il conte Franz de Paula Gundaker von Colloredo-Mansfeld, vice cancelliere del Sacro Romano Impero ed abile diplomatico.\nHieronymus crebbe in un clima famigliare e, dal momento che la sua salute non gli permise di perseguire la carriera militare, come da convenzione dell'epoca venne avviato a quella ecclesiastica, dapprima entrando nel \"Theresianum\" di Vienna e studiando poi filosofia all'Universit\u00e0 di Vienna oltre a teologia al Collegium Germanicum et Hungaricum di Roma.\nIl 15 ottobre 1760 decise infine di prendere ufficialmente gli ordini sacri.\nL'episcopato.\nA nemmeno trent'anni, venne nominato principe-vescovo di Gurk nel 1761 e consacrato dall'arcivescovo di Salisburgo, Siegmund Christoph von Schrattenbach, coadiuvato dal vescovo Franz Carl Eusebius von Waldburg-Friedberg-Trauchburg della diocesi di Chiemsee e dal vescovo Vigilius Augustin Maria von Firmian della diocesi di Lavant.\nDopo dieci anni in quella sede, su forti pressioni da parte della corte asburgica, venne eletto arcivescovo di Salisburgo il 14 marzo 1772, al tredicesimo ballottaggio. Secondo lo storico Peter H. Clive, \"egli fu una scelta impopolare per Salisburgo, i cui cittadini rimasero con lui freddi e distaccati sino alla fine.\" Clive riporta anche: \"egli era di carattere estremamente autocratico e le sue attitudini dittatoriali al tempo provocarono delle ostilit\u00e0 tra il capitolo della cattedrale e gli ufficiali civici.\"\nNon appena ottenuta la cattedra salisburghese, il Colloredo si dimostr\u00f2 subito ben disposto circa le riforme nell'esercizio delle sue funzioni, tanto secolari quanto ecclesiastiche (dal 1782 si impegn\u00f2 ad esempio in una serie di importanti visite pastorali su tutto il territorio salisburghese).\nSul modello del Catasto Teresiano, al fine di introdurre un sistema fiscale il pi\u00f9 equo possibile, diede via al cosiddetto \"Hieronymuskataster\" che ancora oggi costituisce un documento importante sullo status del principato durante la sua reggenza.\nPatrono delle arti e delle lettere, promosse le attivit\u00e0 del teatro universitario di Salisburgo e riun\u00ec attorno alla sua persona un gruppo di musicisti, che spesso ebbero modo di formarsi direttamente alla corte salisburghese. Presso di lui, trovarono impiego musicisti del calibro dei Mozart, padre e figlio (quest'ultimo col quale ebbe un rapporto particolare) e Michael Haydn. Grazie alla figura del medico chirurgo Johann Jakob Hartenkeil, riform\u00f2 il sistema sanitario locale, mentre tra gli artisti annover\u00f2 Albert Christoph Dies (paesaggista) ed August Franz Heinrich Naumann (ingegnere e pittore), oltre a Franz Michael Vierthaler (riformatore della scuola e scrittore) ed a Lorenz H\u00fcbner (direttore del giornale nazionale locale oltre che scrittore illuminista). Colloredo era egli stesso una persona colta: conosceva e parlava correntemente oltre al tedesco madrelingua, il latino, il francese, l'italiano ed il ceco oltre ad essere un bravo violinista, motivo per cui si dimostr\u00f2 sempre un grande amante della musica.\nEstremamente legato alla corte asburgica, anche a Salisburgo e nel suo episcopato nei trent'anni in cui rimase in carica cerc\u00f2 di portare avanti gli ideali che lo stesso imperatore Giuseppe II aveva promosso nel movimento che da lui prese il nome. \"I pellegrinaggi e le pratiche superstiziose vennero bandite, le processioni ristrette, le decorazioni nelle chiese limitate e la musica nelle messe venne accorciata ed accompagnata invece da inni sacri in tedesco... Questi cambiamenti portarono a non poco risentimento al punto che tra la popolazione si mormorava che il Colloredo e quanti lo avevano coadiuvato nella stesura della lettera pastorale nella quale aveva esposto questi princ\u00ecpi (in particolare il suo consigliere privato, Johann Michael B\u00f6nike) fossero dei criptoluterani\". A supporto di questa tesi si sa di lui che per tutta la vita fu vicino al giansenismo pur non essendone mai divenuto ufficialmente un membro, mentre si \u00e8 appurato per certo che fu uno dei millecinquecento aderenti affiliati alla societ\u00e0 segreta dell'Ordine degli Illuminati.\nNel 1779 si scagli\u00f2 contro le sacre rappresentazioni della passione di Cristo che popolarmente si tenevano nella sua arcidiocesi, abolendole ufficialmente e definendole \"una miscela di religione e di farsa che non deve far parte della nostra cultura!\" Nel 1782 celebr\u00f2 a Salisburgo il 1200\u00ba anniversario della costituzione dell'arcidiocesi con grande sobriet\u00e0. Nel 1777 fu principale consacratore di suo cugino Anton\u00edn Theodor Colloredo-Waldsee ad arcivescovo di Olomouc. Nel 1786 fu tra i firmatari della puntualizzazione di Ems che ribadiva l'indipendenza del potere episcopale tedesco dalle decisioni della chiesa di Roma.\nSecondo Ruth Halliwell, egli \"era, in ultima analisi, di successo nei suoi obiettivi principali, ma la sua lotta per il raggiungimento dei medesimi si dimostr\u00f2 continua, di anno in anno... Colloredo era intenzionato a porre nelle istituzioni - fossero esse ecclesiastiche, legali, mediche, fiscali, amministrative, ecc. - solo persone che condividevano il suo pensiero e per questo tent\u00f2 a pi\u00f9 riprese di convincere quanti non la pensassero come lui a cambiare la loro mentalit\u00e0\". Halliwell aggiunge che Colloredo \"si attir\u00f2 comunque l'ammirazione europea per i suoi sforzi nel piccolo stato che governava.\"\nLa fine del governo temporale su Salisburgo.\nQuando ebbero inizio le Guerre napoleoniche, Colloredo era ancora a capo del suo principato ecclesiastico come sovrano temporale e spirituale. Dopo la disfatta della Battaglia di Hohenlinden, a cui l'arcivescovo aveva contribuito in supporto agli imperiali con proprie truppe, il 12 dicembre 1801, mentre le truppe francesi al comando dei generali Moreau e Saint-Cyr, riuscirono ad avanzare con l'intento di occupare la citt\u00e0, Colloredo abbandon\u00f2 Salisburgo destinato a non farvi pi\u00f9 ritorno.\nNel 1803 venne costretto a dimettersi dal governo dell'arcivescovato e lo stato ecclesiastico venne definitivamente secolarizzato con la creazione del Granducato di Salisburgo che venne concesso all'ex granduca di Toscana Ferdinando d'Asburgo ma che ebbe per\u00f2 breve durata e pass\u00f2 territorialmente poi sotto la diretta amministrazione di Vienna. Colloredo si ritir\u00f2 in esilio dapprima a Brno, sua citt\u00e0 d'origine, e quindi a Vienna, dove nel 1809 rinunci\u00f2 definitivamente ad ogni incarico ecclesiastico e si ritir\u00f2 a vita privata.\nMor\u00ec a Vienna nel 1812 e venne sepolto nel Duomo cittadino di Santo Stefano, e solo nel 2003 la sua salma \u00e8 stata traslata presso la cripta della cattedrale salisburghese che per tanti anni lo aveva avuto per pastore.\nIl travagliato rapporto con Mozart.\nColloredo \u00e8 noto ancora oggi al grande pubblico soprattutto per essere stato patrono e datore di lavoro del celebre musicista austriaco Wolfgang Amadeus Mozart, al quale fu tra i primi a riconoscere una spiccata genialit\u00e0 ed una precocit\u00e0 di talenti, grazie anche alla sua vicinanza a Leopold Mozart, padre del celebre compositore che gi\u00e0 lavorava come musicista e compositore a corte. Proprio per permettergli di affinare queste sue conoscenze e di portare con s\u00e9 il nome del principato arcivescovile di Salisburgo, negli anni '70 del XVIII secolo gli consent\u00ec di compiere frequenti viaggi all'estero in modo da farsi conoscere nelle corti europee ed attirare sull'attivit\u00e0 musicale del Colloredo in Austria l'attenzione di molte altre corti e teste coronate, guadagnandone in visibilit\u00e0 e rapporti diplomatici. All'arcivescovo, Mozart dedic\u00f2 la sua opera \"Il sogno di Scipione\" K 126 e la serenata n\u00b04 detta appunto \"Colloredo\". (Jack Of Bicycle)\nMozart mise, ad ogni modo, a dura prova l'aperta mentalit\u00e0 dell'arcivescovo ed il suo carattere apparentemente cordiale a partire dal 1781. Il compositore austriaco, nelle lettere inviate al padre, lo chiamava con il soprannome di \"gran Mufti\" per il carattere impositivo, severo ed austero che aveva nei suoi confronti, ma anche temendo che le sue lettere potessero essere intercettate da altre persone vicine all'arcivescovo. Colloredo, ad ogni modo, era molto irritato dal carattere del musicista salisburghese e dalle sue frequenti assenze dal posto di lavoro, che, comunque, era retribuito a spese dell'arcivescovo. Dopo numerose discussioni e l'ennesima grande occasione disertata, l'arcivescovo decise di dimettere Mozart dalla carica con le seguenti parole: \"Mag er geh'n, Ich brauch' Ihn nicht!\" (\"Se ne vada pure, non ho bisogno di lui!\"). Leopold Mozart, che tanto aveva lavorato perch\u00e9 il figlio rimanesse a Salisburgo con un incarico stabile presso la corte arcivescovile, rimase profondamente scioccato dalla notizia di questo licenziamento. Egli rimase comunque a Salisburgo e continu\u00f2 la sua attivit\u00e0 di musicista a corte.\nNel film \"Amadeus\", l'arcivescovo di Colloredo \u00e8 impersonato dall'attore americano Nicholas Kepros.\nNel musical \"Mozart!\" venne impersonato da Uwe Kr\u00f6ger, una star internazionale della musica.\nGenealogia episcopale.\nLa genealogia episcopale \u00e8:"}
{"id": "1211637", "revid": "1305772", "url": "https://it.wikipedia.org/wiki?curid=1211637", "title": "Inner Circle", "text": ""}
{"id": "1211640", "revid": "2212532", "url": "https://it.wikipedia.org/wiki?curid=1211640", "title": "Impero coloniale", "text": "Un impero coloniale \u00e8 un insieme di territori (spesso detti colonie), contigui al centro imperiale o situati all'estero, colonizzati dalla popolazione di un certo stato e governati da quello stato.\nPrima dell'espansione delle prime potenze europee moderne, altri imperi avevano conquistato e colonizzato territori, come i romani nell'Iberia o i cinesi nell'attuale Cina meridionale. I moderni imperi coloniali emersero per la prima volta con una competizione di esplorazione tra l'allora pi\u00f9 avanzata potenza marittima in Europa, il Portogallo e la Spagna, nel corso del XV secolo. \nL'impulso iniziale dietro questi imperi marittimi dispersi e quelli che seguirono fu il commercio, guidato da nuove idee e dal capitalismo che nacque dal Rinascimento europeo. Furono anche presi accordi per dividere il mondo tra loro nel 1479, 1493 e 1494. L'imperialismo europeo nacque dalla competizione tra gli stati europei e l'Impero ottomano, che crebbe rapidamente nel XIV secolo e costrinse spagnoli e i portoghesi a cercare nuove rotte commerciali verso l'India e, in misura minore, la Cina.\nSebbene esistessero colonie nell'antichit\u00e0 classica, specialmente tra i Fenici e gli antichi Greci che si insediarono in molte isole e coste del Mar Mediterraneo, tali colonie erano politicamente indipendenti dalle citt\u00e0-stato da cui avevano origine e quindi non costituivano un impero coloniale.\nGli imperi coloniali dell'antichit\u00e0.\nNell'antichit\u00e0 non era ancora contemplato il concetto di impero coloniale esso era chiamato \"dertyoma\", quanto pi\u00f9 quello di colonialismo e colonizzazione. Questi fenomeni furono utilizzati nell'antica Grecia, quando le varie \"polis\" riuscirono ad espandersi in Tracia, Anatolia, Nord Africa ed in Italia (Magna Grecia).\nIl 1492: il \"Nuovo Mondo\".\nNel 1492 un navigatore genovese, Cristoforo Colombo, mise per primo piede sul continente americano, sull'isola di Hispaniola. La sua scoperta geografica apriva questo immenso continente, popolato da genti senza Stati abbastanza evoluti da potersi scontrare vantaggiosamente con l'Europa, all'espansione coloniale europea.\nI primi stati a fondare colonie in America furono la Spagna ed il Portogallo, che occuparono rispettivamente l'America Centro-meridionale ed il Brasile. Attorno al 1530, con la caduta degli stati precolombiani, vastissime zone erano amministrate direttamente dalle due potenze coloniali.\nNel giro di un secolo si scaten\u00f2 una prima ondata di colonialismo: pressoch\u00e9 tutti gli stati europei si appropriarono di terre lontanissime da utilizzare come sfogo per l'emigrazione. Ovviamente vi furono Stati, come Spagna, Portogallo, Francia ed Inghilterra, che ebbero un peso maggiore grazie alla grande estensione delle terre conquistate, ma anche molte altre nazioni vi diressero le proprie attenzioni, come la Svezia.\nFinita l'ondata di conquista e la spartizione delle terre, inizi\u00f2 un duro regime di oppressione che port\u00f2 a cancellare tutta l'identit\u00e0 culturale del continente.\nFra XIX e XX secolo: l'Imperialismo.\nFino all'Ottocento, l'espansione coloniale europea si era dopotutto mantenuta limitata alle coste ed alle regioni pi\u00f9 importanti: l'Inghilterra aveva poche colonie provvisorie in Nord America, la Francia alcune colonie commerciali in Canada, il Portogallo le coste del sud del Brasile, la Spagna i territori cileni, colombiani, argentini e l'America centrale. Vi erano inoltre colonie europee in Oceania (Indonesia) ed in alcune coste dell'Africa.\nQuando per\u00f2 nel 1776, dopo una lunga guerra, gli Stati Uniti d'America ottennero l'indipendenza, fu chiaro che era sorta una nuova grande potenza. Lentamente, nel corso dell'Ottocento, questo paese vastissimo e dalle infinite potenzialit\u00e0 diede filo da torcere agli Stati europei, i quali, per controbilanciare l'espansione economica dell'America, diedero inizio alla spartizione dell'Africa.\nQuesto fu un processo relativamente veloce (dal 1830, con la presa francese dell'Algeria, al 1936, con la conquista italiana dell'Impero d'Etiopia), ma che cambi\u00f2 il mondo per sempre. Si pu\u00f2 dire che l'acme di tale periodo fu a cavallo fra i due secoli, quando gli stati europei (di gran lunga predominanti Inghilterra e Francia, ma anche Belgio, Italia, Spagna e Germania) instaurarono vasti domini coloniali che distrussero ogni sorta di indipendenza del continente. Fu un periodo che per la sua durezza fu ampiamente contestato da molti intellettuali.\n1941-1962: la decolonizzazione.\nDopo la seconda guerra mondiale, nel giro di un ventennio, un'insormontabile ondata di voglia d'indipendenza in Africa port\u00f2 alla completa decolonizzazione del continente. In alcune zone la liberazione fu pacifica, in altre, come in Algeria (guerra d'Algeria, 1954-1962) fu decisamente cruenta.\nAd oggi, in alcune zone del pianeta, la decolonizzazione non \u00e8 ancora del tutto compiuta: la Francia detiene ancora parti del Sudamerica (Guyana francese, Guadalupa e Martinica) e molte isole sparse per il mondo (Riunione, Mayotte, Polinesia Francese, Saint-Barth\u00e9lemy, Saint-Martin, Saint-Pierre e Miquelon, Wallis e Futuna, Terre australi e antartiche francesi, Nuova Caledonia, Clipperton); la Gran Bretagna (Territori britannici d'oltremare) ed i Paesi Bassi (Antille Olandesi). Comunque, l'entit\u00e0 dell'odierno imperialismo \u00e8 talmente irrilevante da far giustamente ritenere che gli imperi coloniali ad oggi siano del tutto tramontati.\nAlcuni sostengono per\u00f2 che gli Stati Uniti siano l'odierna potenza colonialista, sia per i territori d'oltremare sparsi per il mondo (come Porto Rico e le isole Hawaii), sia per il fatto che una rilevante parte della loro economia si regge sul neocolonialismo.\nConclusione.\nIl retaggio culturale.\nLa formazione degli imperi coloniali \u00e8 una manifestazione del principio del pi\u00f9 forte. Questo si intende anche in ambito culturale, poich\u00e9 la quasi totalit\u00e0 dei popoli sottomessi fra il XVI ed il XX secolo ha perso la propria peculiarit\u00e0 nazionale. Un esempio \u00e8 il fatto che in tutto il Sudamerica le lingue di gran lunga prevalenti sono lo spagnolo ed il portoghese, mentre le lingue che una volta erano le pi\u00f9 diffuse, come il guaran\u00ed, sono ristrette a poche morenti oasi linguistiche.\nOppure, si pu\u00f2 pensare al fatto che una grande metropoli come Citt\u00e0 del Capo, lontana migliaia di chilometri dall'Europa, \u00e8 quasi identica ad una qualsiasi grande citt\u00e0 occidentale. Questi sono esempi di zone in cui il colonialismo ha distrutto qualsiasi unicit\u00e0 della zona.\nNel Maghreb, fino al 1962 prevalentemente di possesso francese, la situazione \u00e8 ancora pi\u00f9 esemplare: fino agli inizi dell'Ottocento, l'unica lingua conosciuta era l'arabo. Solo un secolo dopo, la grande maggioranza della popolazione era francofona. Gli stessi padri dell'indipendenza algerina avrebbero commentato che in Algeria l'arabo era il pi\u00f9 grande bottino di guerra di Parigi.\nPosizioni pro e contro gli imperi coloniali.\nAlcune persone sostengono che il colonialismo abbia portato sviluppo, civilt\u00e0 e progresso in tutti i popoli sottomessi. Questo \u00e8 in parte vero, poich\u00e9, se prendiamo in esame le terre maghrebine del morente Impero ottomano, solo nel cinquantennio seguente alle occupazioni anglo-francesi nella zona, l'alfabetizzazione vi raddoppi\u00f2, come anche la popolazione urbana e la ricchezza media. Anche se rimane comunque sviluppo confinato nell'alveo di quello non sostenibile.\nUna maggiore fetta dell'opinione pubblica sostiene per\u00f2 che il colonialismo sia stato \"in primis\" un fenomeno oscuro, malvagio e prevalentemente da dimenticare, sostenendo l'inutilit\u00e0 delle durezze coloniali e la dannosa abolizione delle identit\u00e0 culturali locali."}
{"id": "1211642", "revid": "1226", "url": "https://it.wikipedia.org/wiki?curid=1211642", "title": "Epoca moderna", "text": ""}
{"id": "1211649", "revid": "1543377", "url": "https://it.wikipedia.org/wiki?curid=1211649", "title": "IC 2391", "text": "IC 2391 (noto talvolta anche come Ammasso di Omicron Velorum o con la sigla C 85) \u00e8 un brillante ammasso aperto situato nella costellazione australe delle Vele, a 490 anni luce dal Sistema Solare. Si tratta di uno degli ammassi aperti pi\u00f9 brillanti del cielo notturno.\nOsservazione.\nIC 2391 si individua con grande facilit\u00e0 poco meno di due gradi a nord della brillante stella , una delle quattro componenti dell'asterismo noto come \"Falsa Croce\". \u00c8 visibile perfettamente anche ad occhio nudo pure nelle notti non eccelse, e si presenta gi\u00e0 parzialmente risolto, essendo le componenti principali di magnitudine 4 e 5; un semplice binocolo \u00e8 sufficiente per terminare del tutto la sua risoluzione, in quanto non contiene nessuna concentrazione di stelle di magnitudine inferiore alla nona. Si presenta dunque come un oggetto molto disperso, sebbene molto appariscente. Un telescopio amatoriale di piccole dimensioni lo mostra come un insieme di stelle talmente sparso che \u00e8 difficile riconoscervi un ammasso vero e proprio, per cui gli strumenti migliori per la sua osservazione rimangono i binocoli di media potenza.\nLa sua declinazione \u00e8 piuttosto meridionale e fa s\u00ec che quest'ammasso non sia osservabile da molte delle regioni abitate dell'emisfero boreale, come l'Europa e quasi tutto il Nordamerica; da alcune regioni abitate dell'emisfero australe, al contrario, si presenza circumpolare. Il periodo migliore per la sua osservazione nel cielo serale \u00e8 quello compreso fra dicembre e maggio.\nStoria delle osservazioni.\nIl primo ad annotarne la presenza fu l'astronomo arabo Al Sufi, attorno al 960 d.C. L'ammasso tuttavia \u00e8 talmente appariscente che di sicuro \u00e8 stato notato anche in epoche precedenti, dagli antichi Egizi e dalle popolazioni che abitavano l'emisfero australe della Terra; persino Greci e Romani dovevano conoscerne l'esistenza, dato che all'epoca, a causa della precessione degli equinozi, l'oggetto si mostrava al di sopra dell'orizzonte mediterraneo. L'abate Nicolas Louis de Lacaille fu il primo a risolverne le componenti stellari, e lo cit\u00f2 nel suo catalogo del 1755 come un ammasso stellare \"nebuloso\".\nCaratteristiche.\nLa stella principale di quest'ammasso \u00e8 , una variabile cefeide che oscilla fra le magnitudini 3,56 e 3,67 in circa 3 ore e 7 minuti. L'et\u00e0 di questo ammasso sarebbe di circa 53 milioni di anni, ossia paragonabile ad altri ammassi aperti e associazioni, come le Pleiadi e l'associazione di Alfa Persei. A questo ammasso sono legati i nomi di diverse stelle, fra le quali spiccano quelli di Denebola, la \"coda\" del Leone, e di Procione, nella costellazione del Cane Minore: in particolare, sembra che queste due stelle appartengano alla medesima associazione stellare di IC 2391.\nLa magnitudine complessiva dell'ammasso \u00e8 pari a 2,6; la distanza \u00e8 stimata sui 490 anni luce dal sistema solare; a una simile distanza, le dimensioni reali dell'ammasso sarebbero di circa 9 anni luce di diametro. Le sue stelle sono particolarmente sparse, al punto che \u00e8 difficile individuare un vero centro dell'ammasso. IC 2391 \u00e8 stato oggetto di studio nell'ambito del progetto ROSAT, che si \u00e8 occupato della completa mappatura a raggi X del cielo, assieme alle stelle di altri importanti ammassi australi. Questo studio, applicato alle stelle di questo ammasso e di quello delle Pleiadi del Sud (IC 2602), ha contribuito a determinare la metallicit\u00e0 tipica degli astri dei giovani ammassi aperti; inoltre, pi\u00f9 in generale, il progetto ROSAT ha permesso di accertare con maggior precisione quali stelle minori osservabili nello stesso campo fossero membri reali dell'ammasso, tramite la determinazione della quantit\u00e0 di litio presente nell'atmosfera di queste stelle e attraverso lo studio della velocit\u00e0 di rotazione e dell'attivit\u00e0 magnetica stellare."}
{"id": "1211658", "revid": "287204", "url": "https://it.wikipedia.org/wiki?curid=1211658", "title": "Peter Tagtgren", "text": ""}
{"id": "1211663", "revid": "228587", "url": "https://it.wikipedia.org/wiki?curid=1211663", "title": "Tokaj", "text": "Con Tokaj, Tokaji o Tokay si pu\u00f2 intendere:"}
{"id": "1211668", "revid": "830939", "url": "https://it.wikipedia.org/wiki?curid=1211668", "title": "Charles de Montalembert", "text": "Pari di Francia dal 1831, parlamentare della Seconda Repubblica nata dalla Rivoluzione del 1848, membro del Corpo legislativo del Secondo Impero, fu liberale e monarchico costituzionale. Teorico del cattolicesimo liberale, difese la libert\u00e0 di stampa e d'associazione e il diritto dei popoli all'autodeterminazione e all'indipendenza.\nBiografia.\nLa giovinezza.\nLa famiglia de Montalembert, originaria dell'Angoumois, l'antica provincia della Charente, faceva risalire la propria genealogia almeno al XIII secolo, nella quale si rese illustre, nel XVII secolo, un Marc-Ren\u00e9 de Montalembert, generale e ingegnere, prozio di Charles.\nDurante la Rivoluzione francese, il padre di Charles, Marc-Ren\u00e9 de Montalembert, and\u00f2 in esilio nel 1792 e combatt\u00e9 al fianco degli altri realisti emigrati e poi anche nella cavalleria inglese. Nel 1808 spos\u00f2 Elise Ros\u00e9e Forbes, figlia di James, esploratore delle Indie, scienziato e artista, originario di un'antica famiglia protestante scozzese. Il 15 aprile 1810 nasce a Londra il primogenito Charles, che viene allevato dal nonno materno fino al 1819 in Inghilterra, a Stanmore.\nCon la caduta di Napoleone nel 1814 il conte de Montalembert rientra in Francia con Luigi XVIII. Nel 1816 \u00e8 ambasciatore a Stoccarda e, dal 1820, siede nella Camera dei Pari a Parigi. Il figlio studia a Parigi nel Liceo Borbone, ora Condorcet, poi, dal 1826, all'Istituzione Sainte-Barbe, ora Liceo Jacques Decour. Studente serio e precoce, Charles sviluppa in s\u00e9 convinzioni liberali e, insieme, con la conversione della madre al cattolicesimo nel 1822, una forte fede religiosa.\nEbbe presto importanti relazioni intellettuali e mondane: frequent\u00f2 il salotto di Madame de Davidoff e di Delphine Gay de Girardin, assistette ai corsi di filosofia di Victor Cousin, che diviene suo amico, come il professore di storia Fran\u00e7ois Rio. Ma gli amici pi\u00f9 intimi sono L\u00e9on Cornudet, futuro consigliere di Stato, e Gustave Lemarcis, che incontra nel settembre 1827 nel castello della Roche-Guyon, dove soggiornava con l'abate, duca Louis Fran\u00e7ois Auguste de Rohan-Chabot.\nRomanticismo, cattolicesimo e liberalismo.\nCome tutti i giovani della sua generazione, Montalembert fu influenzato dalle idee romantiche, l'anelito all'infinito e al sublime, dallo spirito del genio e del sacrificio. A quindici anni prese la decisione di servire insieme Dio e la libert\u00e0 della Francia:\n\u00abVivendo per la nostra patria, avremo obbedito alla voce di Dio che ci ordina di amarci l'un l'altro; e come potremmo amare meglio i nostri concittadini nel dedicare a loro la nostra vita? Noi avremo cos\u00ec vissuto per quanto ci \u00e8 di pi\u00f9 bello e pi\u00f9 grande nel mondo, la religione e la libert\u00e0\u00bb\nConclusi gli studi liceali il 2 agosto 1828 e vinto un premio in retorica, part\u00ec il 26 agosto per raggiungere i genitori in Svezia, a Stoccolma dove, l'anno prima, il padre era stato nominato ambasciatore di Francia. Il giovane visconte ammira la citt\u00e0 e le istituzioni politiche svedesi, ma non il re Carlo XIV, a motivo delle sue origini plebee. Deluso dalla lettura di Kant, del quale traduce per Cousin la \"Critica della ragione pratica\", scopre con entusiasmo le opere degli idealisti e mistici tedeschi, Schelling e Baader in particolare, che lo spingono ad allontanarsi a poco a poco dall'eclettismo di Victor Cousin.\nRitornato a Parigi nel 1829, studia diritto e scrive articoli sulla Svezia nella \"Revue fran\u00e7aise\", diretta da Guizot, Victor de Broglie e Prosper Brugi\u00e8re de Barante, collaborando anche al \"Correspondant\", foglio fondato nel marzo da Louis de Carn\u00e9, Cazal\u00e8s et Augustin de Meaux. In letteratura, Montalembert appoggia la giovane scuola romantica contro i \u00abvecchi classicisti incrostati\u00bb. La madre, contessa de Montalembert, riceve spesso Lamartine, Martignac, Delphine Gay; Charles ammira Vigny, Sainte-Beuve e, soprattutto, Victor Hugo, del quale porta in palmo di mani l\"'Hernani\", che giudica manifestazione di libert\u00e0 teatrale: frequenta il poeta che gli fa scoprire l'architettura religiosa del Medioevo intanto che prepara la stesura del romanzo \"Notre-Dame de Paris\".\nL'impegno politico.\nL'esempio irlandese.\nIl 25 luglio 1830, Charles de Montalembert parte per l'Inghilterra ed \u00e8 a Londra durante la Rivoluzione di luglio scoppiata a Parigi contro Carlo X, alla cui estromissione \u00e8 favorevole, considerandolo responsabile di aver violato la Carta costituzionale del 1815, ma riprova quelli che giudica eccessi antireligiosi dei liberali.\nPartito per l'Irlanda, vi incontra Daniel O'Connell, fondatore della \"Catholic Association\", il quale ha ottenuto nel 1829 l'emancipazione politica dei cattolici irlandesi e che personifica, agli occhi di Montalembert la liberta e la fede trionfanti, una vittoria oltre tutto pacifica e fondata sul diritto e non sulla violenza. Montalembert ammira anche la Chiesa cattolica irlandese, \u00ablibera e povera come nella sua culla\u00bb, che si mantiene con il solo sostegno economico dei fedeli e il governo non s'intromette nell'elezione dei vescovi, una situazione del tutto diversa da quella della Chiesa francese, regolata dal Concordato del 1801, tradizionalmente unita al governo della Restaurazione, essa \u00e8 esposta agli attacchi dell'opposizione liberale.\n\"L'Avenir\" e i primi passi del cattolicesimo liberale.\nMontalembert attendeva fin dall'adolescenza di impegnarsi nella difesa della libert\u00e0 civile e dell'autonomia della Chiesa cattolica francese e si era a lungo sentito solo in questo impegno: in contrasto con le idee reazionarie di pressoch\u00e9 tutti gli aristocratici cattolici, scrive nel 1827: \u00abA nome di una religione che ha introdotto la vera libert\u00e0 nel mondo, mi si predica l'arbitrio e l'ancien r\u00e9gime [...] Ma oggi non dispero di trovare uomini che come voi e me prendano ad esempio della loro condotta Dio e la libert\u00e0\u00bb\nAl termine della Rivoluzione, l'incontro con Lamennais gli forn\u00ec finalmente l'occasione d'impegnarsi nella difesa delle sue idee e di sviluppare nel giornale \"L'Avenir\" le tesi che saranno alla base del cattolicesimo liberale, unendo la dottrina controrivoluzionaria di Joseph de Maistre e il pensiero liberale sortito dalla Rivoluzione del 1789.\nLanciato nell'ottobre 1830 da Lamennais, in un contesto politico anticlericale, il nuovo giornale sposa ultramontanismo - ossia la difesa del potere assoluto del papa in materia religiosa - e liberalismo - ossia la difesa della libert\u00e0 di coscienza e di espressione, aspirazioni democratiche e cattolicesimo. Il primo redattore \u00e8 Lamennais, sostenuto dagli abati Gerbet e Lacordaire, il quale diventa uno degli amici pi\u00f9 intimi di Montalembert. Il 7 dicembre 1830 i redattori riassumono le loro rivendicazioni: chiedono libert\u00e0 di coscienza, separazione fra Stato e Chiesa, libert\u00e0 d'insegnamento, di stampa, d'associazione, decentramento amministrativo ed estensione del diritto elettorale.\nI contributi di Montalembert ne \"L'Avenir\" concernono principalmente la libert\u00e0 d'insegnamento e la difesa dei diritti dei popoli oppressi. Egli sostiene l'emancipazione delle nazionalit\u00e0 europee, nel nome del diritto degli individui e delle comunit\u00e0 di disporre di se stesse. Sedotto dall'esempio delle lotte in Irlanda, Belgio e Polonia, dove la Chiesa cattolica gioca una parte preponderante nella lotta per la libert\u00e0 delle nazioni, egli vagheggia, come Lamennais, di stabilire una sovranit\u00e0 spirituale del papa su tutti i popoli cristiani europei, uniti e liberi. Per questo motivo sostenne eloquentemente l'Irlanda cattolica di Daniel O'Connell e il Belgio insorto il 15 agosto 1830 contro gli Olandesi, i quali lo governavano a seguito delle decisioni del Congresso di Vienna del 1814.\nMa i suoi accenti pi\u00f9 drammatici sono dedicati alla Polonia, che si rivolta nel novembre 1830. Il 2 dicembre 1830, i Russi sono cacciati da Varsavia. Montalembert pensa di partire e combattere a fianco della \u00abfiera e generosa Polonia, cos\u00ec calunniata, oppressa e cara a ogni cuore libero e cattolico\u00bb \"L'Avenir\" si appella senza successo al governo francese perch\u00e9 sostenga i polacchi insorti. Quando l'insurrezione \u00e8 schiacciata il 12 settembre 1831, Montalembert scrive ne \"L'Avenir\": \u00abCattolici! La Polonia \u00e8 vinta. Inginocchiamoci intorno a questo popolo tradito: esso \u00e8 stato grande e infelice\u00bb\nD'altra parte, allo scopo di difendere la libert\u00e0 d'insegnamento, fuori dal monopolio dell'Universit\u00e0 napoleonica e conformemente alla Costituzione del 1830, i giornalisti del quotidiano fondano nel dicembre 1830 l\"'Agence g\u00e9n\u00e9rale pour la d\u00e9fense de la libert\u00e9 religieuse\", e aprono, il 9 maggio 1831, una scuola libera in rue des Beaux-Arts, a Parigi e, con Lacordaire e l'economista Charles de Coux, Montalembert s'improvvisa maestro di scuola. Dopo un processo tenuto alla Camera dei Pari che si conclude con la condanna dell'iniziativa e la chiusura della scuola, \"L'Avenir\" \u00e8 sospeso dagli stessi fondatori il 15 novembre 1831. Contro l'opposizione dei vescovi francesi, tradizionalmente gallicani, essi decidono di appellarsi al giudizio di papa Gregorio XVI.\nLa chiusura de \"L'Avenir\" e la rottura con Lamennais.\nIl 30 dicembre 1831 Lacordaire, Lamennais e Montalembert, i \u00abpellegrini della libert\u00e0\u00bb, si recano a Roma. Durante il viaggio, presero contatto a Firenze con cattolici progressisti, come Gino Capponi, Raffaele Lambruschini e Niccol\u00f2 Tommaseo; inizialmente fiduciosi, restano profondamente delusi dall'accoglienza ricevuta a Roma: il 15 agosto 1832 il papa, senza nominarli, condanna le loro idee liberali con l'enciclica \"Mirari Vos\"; essi si sottomettono e chiudono il giornale.\nDopo l'iniziale sottomissione, Lamennais prosegu\u00ec in breve una strada che lo port\u00f2 su posizioni democratico-socialiste, con la pubblicazione, nel 1834, delle sue \"Paroles d'un croyant\", ancora condannate dal papa. N\u00e9 Lacordaire n\u00e9 l'aristocratico Montalembert erano in grado di seguirlo su una strada tanto avanzata, che infatti lo port\u00f2 fuori dal movimento cattolico: invece Montalembert arriva a scrivere nel 1835 una \"Histoire de sainte \u00c9lisabeth\", un libro che d\u00e0 del Medioevo un'immagine del tutto falsa, romantica e idealizzata, cercando di rinnovare il genere dell'agiografia: \u00e8 un successo editoriale che si prolungher\u00e0 per tutto l'Ottocento.\nDopo la pubblicazione del libro, sedotto anche dalla vita monastica che si conduceva nell'abbazia di Saint-Pierre a Solesmes e spinto da Lacordaire e da Prosper Gu\u00e9ranger, Montalembert era in dubbio se fare la scelta della vita monastica quando incontr\u00f2 la diciottenne Marie-Anne de M\u00e9rode, figlia del conte F\u00e9lix de M\u00e9rode, eroe dell'indipendenza del Belgio e consigliere di re Leopoldo, e di Rosalie de Grammont, cognata del marchese di La Fayette e il cui padre, marchese di Grammont, era stato uno dei principali finanziatori de L'Avenir. Sono sposati poche settimane dopo, il 16 agosto 1836, dall'abate Gerbet, a Tr\u00e9lon, nel castello della famiglia de M\u00e9rode nell'Hainaut.\nPartiti in viaggio di nozze, si recano in Germania e in Italia dove, dopo essere stati accolti da Manzoni a Milano, proseguono per Roma. Qui Montalembert, ricevuto pi\u00f9 volte da papa Gregorio XVI, protesta la sua fedelt\u00e0 alla Chiesa, rinnega completamente Lamennais e i suoi \"Affaires de Rome\", critica il gallicano arcivescovo di Parigi Hyacinthe-Louis de Qu\u00e9len e supplica il papa di perdonare i suoi amici, l'abate Gerbet e Lacordaire.\nLa carriera parlamentare.\nNel 1837 Montalembert inizia la sua carriera parlamentare: pur non apprezzando la Monarchia di Luglio, che giudica un regime individualista, borghese e materialista, contrastante con i suoi ideali di coesione nazionale e sociale sotto l'egida religiosa, egli decide tuttavia di sostenerla nei lavori parlamentari, difendendo i principi dell'indipendenza nazionale e della libert\u00e0 religiosa, battendosi per il ristabilimento delle congregazioni religiose nel diritto francese e per la libert\u00e0 d'insegnamento da garantire anche alle scuole cattoliche, contro il monopolio della scuola pubblica.\nSostenne cos\u00ec in Spagna i partigiani della regina Isabella, favorevoli alla monarchia costituzionale, e difese la causa dell'indipendenza polacca. Dopo aver salutato l'indipendenza del Belgio nel 1830, nel 1838, in occasione della crisi diplomatica delle province del Lussemburgo e del Limbourg, tent\u00f2 invano, insieme col suocero F\u00e9lix de M\u00e9rode, di convincere Luigi Filippo di Francia e il ministro Mol\u00e9, di sostenere le pretese territoriali belghe contro i Paesi Bassi.\nLa costituzione del Partito cattolico.\nL'essenziale dell'azione politica di Montalembert, fra gli anni 1837-1850, fu il progetto di costituzione di un Partito cattolico, che unisse tutti i cattolici francesi, appoggiato dai vescovi, nella difesa degli interessi della Chiesa.\nL'azione da portare avanti era di grande difficolt\u00e0, data la divisione fra i cattolici francesi: una parte - quella degli gallicani - \u00e8 fedele al regime caduto nel 1830 e considera re Luigi Filippo un usurpatore. Alla loro testa \u00e8 l'arcivescovo di Parigi de Qu\u00e9len, appoggiato da Dupanloup.\nL'altra fazione vede insieme i cattolici liberali moderati e gli ultramontani, questi ultimi sostenuti dal papa, raccogliendo una parte della nuova generazione dei cattolici, sotto la direzione di Lacordaire, di Ozanam e di Montalembert stesso. Questi cattolici cercano di riconciliare, ciascuno a loro modo, la religione con la societ\u00e0 francese post-rivoluzionaria, e di staccare il cattolicesimo francese dalle tradizioni legittimiste e gallicane: mentre Ozanam cerca di avvicinare le classi popolari alla Chiesa, Lacordaire predica la libert\u00e0 alla cattedrale di Notre-Dame e Montalembert difende le libert\u00e0 religiose con l'azione parlamentare. A questo scopo, acquista nel 1836 il giornale \"L'Univers\", fondato dall'abate Jacques Paul Migne, per farne un organo di lotta al servizio della Chiesa.\nCerc\u00f2 altres\u00ec di far rimpiazzare la vecchia generazione di vescovi legittimisti con personalit\u00e0 conquistate alle sue idee: cos\u00ec, appoggi\u00f2 presso il re diverse nomine significative, come quelle di Louis-Jacques-Maurice de Bonald a Lione, di Marie-Dominique-Auguste Sibour a Digne, di Denis-Auguste Affre a Parigi e di Thomas Gousset a Reims.\nMontalembert sostenne anche il riconoscimento degli Ordini religiosi, soppressi al tempo della Rivoluzione e rifondati ora, i benedettini da Prosper Gu\u00e9ranger e i domenicani dall'amico Henri Lacordaire.\nNel 1848 assistette alla caduta di Luigi Filippo, del quale fu sempre nemico. Entr\u00f2 nell'Acad\u00e9mie fran\u00e7aise il 9 gennaio 1851, succedendo a Fran\u00e7ois-Xavier-Joseph Droz. Ebbe un seggio nella Camera dei deputati e poi nel Corpo legislativo dell'Impero fino al 1857, quando fu costretto a ritirarsi a vita privata, essendo considerato un avversario di Napoleone III. Fu in contrasto con gli oltremontanisti de \"L'Univers\", ai quali rispose resuscitando nel 1855 la rivista \"Le Correspondant\", combattendo sia i sostenitori pi\u00f9 accesi di Pio IX che i liberali progressisti della \"Revue des deux Mondes\".\nProgett\u00f2 un vasto lavoro sulla storia del monachesimo occidentale, iniziando con uno studio su Bernardo di Chiaravalle ma poi ridusse in gran parte il suo disegno e nel 1860 pubblic\u00f2 cinque volumi dei suoi \"Moines d'occident\" (Monaci d'occidente), opera meritevole pi\u00f9 per il decoro della lingua che per la scienza. L'opera complessiva rimase interrotta alla sua morte e fu completata in seguito (1877) raccogliendo i frammenti e gli appunti lasciati dall'autore.\nAlla fine della sua vita, quando si preparava l'emanazione del dogma dell'infallibilit\u00e0 papale nel Concilio Vaticano I, si tenne in contatto con il cognato Francesco Saverio de M\u00e9rode, che giudicava inopportuna la proclamazione del dogma: anche Montalembert avrebbe voluto opporsi a un tale strappo delle pi\u00f9 elementari concezioni liberali e razionali della vita religiosa ma, come suo costume, non ebbe il coraggio di prendere una posizione polemica contro il papato e mor\u00ec prima che tale dogma fosse proclamato.\nMontalembert fu un oratore eloquente, con uno stile immaginoso, vivo e ricercato. Appassionato del Medioevo, resuscit\u00f2 l'agiografia religiosa con la sua \"Vie de sainte \u00c9lisabeth de Hongrie\", nella quale si mescola il manifesto religioso, la leggenda e la storia. Ritenne di essere un liberale sincero, per quanto moderato."}
{"id": "1211671", "revid": "110157", "url": "https://it.wikipedia.org/wiki?curid=1211671", "title": "Fr\u00f8ya (Norvegia)", "text": "Fr\u00f8ya \u00e8 un comune norvegese della contea di Tr\u00f8ndelag.\nIl comune comprende l'isola omonima (152 km\u00b2) e circa fra isole, isolette e scogli circostanti ai quali si aggiungono quelli che fanno parte dell'arcipelago di Froan."}
{"id": "1211674", "revid": "287204", "url": "https://it.wikipedia.org/wiki?curid=1211674", "title": "Froya", "text": ""}
{"id": "1211679", "revid": "121590376", "url": "https://it.wikipedia.org/wiki?curid=1211679", "title": "Camera anecoica", "text": "Una camera anecoica \u00e8 un ambiente di laboratorio strutturato in modo da ridurre il pi\u00f9 possibile la riflessione di segnali sulle pareti. Il termine, dal greco, significa infatti \"privo di eco\", ed \u00e8 particolarmente utile per studi che comportano la necessit\u00e0 di ricreare, in un ambiente chiuso, condizioni simulate di spazio aperto di dimensione infinita, come conseguenza dell'assenza di riflessioni, per effettuare ad esempio misure di precisione in diversi possibili ambiti.\nGeneralit\u00e0.\nUna camera anecoica pu\u00f2 presentare questa caratteristica su tutte le pareti, oppure pu\u00f2 essere caratterizzata da un pavimento riflettente, nel qual caso viene pi\u00f9 propriamente indicata come camera semianecoica.\nLe camere anecoiche vengono comunemente utilizzate per effettuare delle misure in condizioni controllate, e possono presentare questa caratteristica sia dal punto di vista acustico che elettromagnetico, a seconda dello scopo per le quali vengono realizzate. Le due tipologie di camere hanno delle forti similitudini, a causa delle analogie fra le onde acustiche e le onde elettromagnetiche oggetto delle misurazioni.\nLe camere anecoiche sono tipicamente dotate di una schermatura esterna, al fine di mantenere confinato all'esterno della zona di misura il rumore che potrebbe interferire con la stessa.\nCamere elettromagneticamente anecoiche.\nLe camere elettromagneticamente anecoiche vengono utilizzate principalmente per i test di compatibilit\u00e0 elettromagnetica, previsti dalla normativa vigente a livello mondiale: qualsiasi dispositivo elettrico prima di essere immesso sul mercato deve, infatti, essere provato per verificare che non possa provocare danni alla salute dell'utilizzatore, che non causi interferenze con altri apparecchi elettrici nelle vicinanze e che non subisca i disturbi che queste stesse apparecchiature diffondono. Altri campi di applicazione sono ad esempio la misura del diagramma di radiazione delle antenne o della sezione radar equivalente, o l'osservazione di fenomeni di riflessione, diffrazione o scattering elettromagnetico.\nIl campo di applicazione e l'intervallo di frequenze utilizzato dettano la dimensione della camera stessa. Una camera anecoica pu\u00f2 essere grande anche meno di un metro cubo oppure raggiungere le dimensioni di un hangar. La camera anecoica pi\u00f9 grande al mondo (Benefield Anechoic Facility) si trova presso la Edwards Air Force Base negli Stati Uniti ed \u00e8 in grado di contenere aerei delle dimensioni di un Boeing C-17 Globemaster III.\nSezione anecoica.\nLa funzione di anecoicit\u00e0 della camera viene realizzata da materiale in grado di assorbire le onde elettromagnetiche incidenti. Tale materiale deve ricoprire in modo pi\u00f9 estensivo possibile le pareti e ogni altra superficie metallica all'interno della stanza.\nEsistono principalmente due soluzioni per realizzare delle pareti anecoiche:\nTali soluzioni possono essere combinate.\nSezione schermante.\nLa camera anecoica \u00e8 racchiusa in una \"scatola\" ad alta conducibilit\u00e0 elettrica (tipicamente metallica) al fine di schermare i campi elettrici provenienti dall'esterno, secondo il principio della gabbia di Faraday. Per garantire un'adeguata efficacia la schermatura esterna \u00e8 spesso costituita da due barriere di materiale metallico schermante e pu\u00f2 essere completata da uno strato sottile di materiale ferromagnetico tale da produrre una buona schermatura anche per quel che riguarda il campo magnetico.\nCamere acusticamente anecoiche.\nLe camere anecoiche possono essere progettate per ottenere l'anecoicit\u00e0 in campo acustico: queste stanze sono concepite in modo tale da ottenere il massimo abbattimento delle riflessioni del suono tramite l'adozione di forme particolari e l'uso di materiali fonoassorbenti.\nUna versione pi\u00f9 semplice, chiamata \"camera ad acustica controllata\" \u00e8 quella tipicamente realizzata negli studi di registrazione dove si cerca un suono pulito e fedele, in particolare per strumenti con cassa di risonanza (come quelli a corde) o voce che soffrono della presenza di eco.\nUno degli effetti curiosi della camera anecoica acustica \u00e8 la degradazione del senso di equilibrio: l'orecchio, infatti, contribuisce alla percezione spaziale basandosi sull'eco. L'artificiale cancellazione della stessa compromette parzialmente l'efficacia dei sistemi di orientamento istintivi, basati su un organo apposito sito nell'orecchio interno."}
{"id": "1211681", "revid": "1442080", "url": "https://it.wikipedia.org/wiki?curid=1211681", "title": "Suolo fersiallitico", "text": "I suoli fersiallitici sono una particolare tipologia di suoli che si ritrova di preferenza in ambienti subtropicali mediterranei, con climi piuttosto caldi e alternanza decisa di stagioni umide e secche (di solito l'estate).\nDurante il processo pedogenetico che porta alla loro formazione si ha prevalente azione geochimica, in cui la sostanza organica assume un ruolo del tutto secondario similmente a tutti i processi di pedogenesi dei climi caldi; non si ha una \"desilicizzazione\" paragonabile a quella che si osserva nei climi equatoriali (oltre a ferro e alluminio, si rinvengono quindi grosse quantit\u00e0 di silice, donde il nome del processo), ragione per cui si producono abbondanti argille di neoformazione di tipo 2:1 che si disperdono nel profilo accumulandosi in un orizzonte \"argillico\" di illuviazione Bt; la lisciviazione delle argille \u00e8 favorita dal fatto che il massimo precipitativo si ha in inverno, quando l'evapotraspirazione \u00e8 ai minimi annuali e gran parte dell'acqua caduta riesce a infiltrarsi e a circolare per il profilo.&lt;br&gt;\nLa liberazione del ferro dai silicati, la sua traslocazione nel profilo nella stagione invernale piovosa e la sua successiva ricristallizzazione come Fe2O3 (\"ematite\") nella stagione secca estiva producono intensi arrossamenti del profilo, che assume una tinta rosso-brunastra (\"rubefazione\")."}
{"id": "1211682", "revid": "6923", "url": "https://it.wikipedia.org/wiki?curid=1211682", "title": "Llandudno", "text": "Llandudno \u00e8 una cittadina del Galles, nella contea di Conwy. \nGeografia.\nLa localit\u00e0 \u00e8 situata sulla costa settentrionale del paese, affacciata sul mar d'Irlanda.\n\u00c8 una delle principali localit\u00e0 balneari della regione. Tra le sue attrazioni c'\u00e8 la funivia di Llandudno.\nQui sono nati l'ex calciatore ed allenatore Neville Southall e la famosa occultista Dion Fortune."}
{"id": "1211683", "revid": "110157", "url": "https://it.wikipedia.org/wiki?curid=1211683", "title": "Hemne", "text": "Hemne \u00e8 un ex comune norvegese della contea di S\u00f8r-Tr\u00f8ndelag. Dal 1\u00ba gennaio 2020 il territorio comunale \u00e8 stato unito al neo-istituito comune di Heim."}
{"id": "1211686", "revid": "767487", "url": "https://it.wikipedia.org/wiki?curid=1211686", "title": "Precisionismo", "text": "Il precisionismo \u00e8 stato un movimento artistico nato negli Stati Uniti dopo la prima guerra mondiale, che ha visto il suo periodo di maggiore affermazione tra le due guerre.\nEssenzialmente \u00e8 una sorta di combinazione di cubismo e realismo; \u00e8 infatti conosciuto anche come realismo cubista. Il termine \u00e8 stato coniato all'inizio del secondo decennio del novecento. Fortemente influenzato da cubismo e futurismo, le sue tematiche vertono sui temi dell'industrializzazione e la modernizzazione del panorama americano, rappresentati con forme geometriche precise e finemente definite. Il movimento esprime sottilmente una sorta di venerazione per l'era industriale, anche se non \u00e8 una componente fondamentale dello stile. Il grado di accuratezza nella descrizione dei particolari \u00e8 notevole (ad esempio, i lavori di Charles Sheeler, che sembrano quasi fotorealistici). \nCharles Demuth, Charles Sheeler, Preston Dickinson, Louis Lozowick e Georgia O'Keeffe sono stati precisionisti. Anche George Ault, Ralston Crawford e Gerald Murphy sono associabili al precisionismo. \nIl movimento non annovera artisti fuori dagli Stati Uniti, e sebbene non sia stato creato un manifesto, gli artisti stessi formavano un gruppo affiatato e allestivano insieme le mostre, tra il 1920 e il 1930. Georgia O'Keeffe, rimase fedele agli ideali del precisionismo fino agli anni '60, sebbene le sue opere pi\u00f9 conosciute non siano legate a questo movimento. Il marito, il fotografo Alfred Stieglitz, \u00e8 stato uno stimato mentore per il gruppo.\nI precisionisti sono anche chiamati \"\"sterilisti\", e \"immacolati\"\". \nLa loro opera ha influenzato il realismo magico statunitense e il movimento pop art."}
{"id": "1211692", "revid": "6923", "url": "https://it.wikipedia.org/wiki?curid=1211692", "title": "Free Download Manager", "text": "Free Download Manager \u00e8 un download manager open source per i sistemi operativi Windows, Mac OS e GNU/Linux.\nDalla versione 2.5 il programma \u00e8 distribuito sotto licenza GPL.\nIl software, dotato di una semplice ed efficace interfaccia tradotta anche in Italiano, presenta oltre alla gestione dei download anche il supporto per file torrent e Magnet link, download di siti web, conversione audio e video, upload su servizi di condivisione file e pianificazioni attivit\u00e0.\nTramite plugin si integra con Internet Explorer, Mozilla Firefox, Google Chrome, Opera e Safari."}
{"id": "1211695", "revid": "38129", "url": "https://it.wikipedia.org/wiki?curid=1211695", "title": "Cavaliere di Solamnia", "text": ""}
{"id": "1211697", "revid": "19933", "url": "https://it.wikipedia.org/wiki?curid=1211697", "title": "Liguri Apuani", "text": ""}
{"id": "1211701", "revid": "38129", "url": "https://it.wikipedia.org/wiki?curid=1211701", "title": "Solamnia", "text": ""}
{"id": "1211705", "revid": "1305772", "url": "https://it.wikipedia.org/wiki?curid=1211705", "title": "Virt\u00f9 (angeli)", "text": "Le Virt\u00f9 o Fortezze (in greco \"Dynameis\"), secondo l'angelologia cristiana basata sulla classificazione di Dionigi l'Areopagita, sono il quinto ordine degli angeli, appartenente alla seconda gerarchia della tradizione classica, quella mediana dei \u00abGovernatori Celesti\u00bb, che comprende al di sopra di loro anche la categoria delle Dominazioni e al di sotto quella delle Potest\u00e0.\nCaratteristiche.\nLe Virt\u00f9, secondo la tradizione recuperata da Dante Alighieri, risiedono nella sfera orbitante di Marte. La loro caratteristica principale \u00e8 il coraggio, la forza di affrontare gli ostacoli e le difficolt\u00e0; sono associati generalmente al colore blu dello zaffiro. \nPaolo di Tarso menziona le Virt\u00f9 nella \"Lettera agli Efesini\" (1,21). Papa Gregorio Magno, che fece conoscere nell'Occidente latino i cori angelici, pospose rispetto a Dionigi le Virt\u00f9 al settimo posto della gerarchia angelica: una collocazione ripresa nel \"Convivio\" (II, 5) da Dante, che tuttavia ripristin\u00f2 lo schema originario di Dionigi nella \"Divina Commedia\" (\"Par.\" III, vv. 73-75, 79-81) con le Virt\u00f9 nella quinta posizione, la stessa adottata peraltro da Tommaso d'Aquino. Si tratta, per Dante, di angeli forti e combattenti che presiedono ai grandi cambiamenti della storia.\nSpiriti del movimento.\nNella prospettiva esoterica dell'antroposofia di Rudolf Steiner, le Virt\u00f9 sono chiamate anche \u00abspiriti del movimento\u00bb, in quanto si deve a loro tutto ci\u00f2 che nel creato muta e si evolve, come ad esempio la trasformazione del seme in una pianta. Da questi angeli discende la formazione della coscienza di gruppo che accomuna le specie animali, mentre nei riguardi dell'umanit\u00e0 essi esercitano svariati influssi planetari sulla civilt\u00e0 terrestre di portata ancora pi\u00f9 vasta di quelli delle Potest\u00e0. \nIn antiche epoche cosmiche, ad una parte delle Virt\u00f9 fu dato, secondo Steiner, l'ordine di frapporre ostacoli all'evoluzione dell'umanit\u00e0 anzich\u00e9 favorirla, al fine di stimolare in quest'ultima lo sviluppo della coscienza e della libert\u00e0: una decisione che avrebbe portato alla possibilit\u00e0 del male, ma anche alla capacit\u00e0 umana di sapersi innalzare con le proprie forze al di sopra di esso."}
{"id": "1211706", "revid": "1719883", "url": "https://it.wikipedia.org/wiki?curid=1211706", "title": "Lori Rom", "text": "Avrebbe dovuto interpretare il ruolo di Phoebe Halliwell nel telefilm \"Streghe\". Lori per\u00f2, lasci\u00f2 il telefilm subito dopo aver girato l'episodio pilota per via delle sue credenze religiose. Ha anche partecipato come guest star in 5 episodi di \"Party of Five\".\nBiografia.\nLoren \"Lori\" Rom \u00e8 un'attrice statunitense nata il 16 agosto 1975 in Red Bank, nel New Jersey. Nel 1998 era stata scelta per svolgere il ruolo di Phoebe Halliwell nella serie televisiva \"Streghe\", ma lasci\u00f2 il set (dopo aver girato due episodi pilota) per via della sua fede religiosa e venne sostituita da Alyssa Milano. In seguito ha frequentato la \"Carnegie Mellon University\", studiando teatro.\n\u00c8 sposata con Ronnie Steadman."}
{"id": "1211708", "revid": "118526599", "url": "https://it.wikipedia.org/wiki?curid=1211708", "title": "Potest\u00e0 (angeli)", "text": "Le Potest\u00e0 o Potenze (in greco \u1f18\u03be\u03bf\u03c5\u03c3\u03af\u03b1\u03b9, \"Exous\u00ecai\"), secondo l'angelologia cristiana basata sulla classificazione di Dionigi l'Areopagita, sono il sesto ordine degli angeli, appartenente alla seconda gerarchia della tradizione classica, quella mediana dei \u00abGovernatori Celesti\u00bb, che comprende al di sopra di loro anche la categoria delle Virt\u00f9 e delle Dominazioni. Alle Potest\u00e0, cos\u00ec conosciute nel mondo latino, corrispondono in ebraico gli \"Elohim\" citati nella Bibbia.\nCaratteristiche.\nSecondo la tradizione, le Potest\u00e0 sono gli angeli residenti sul Sole, descritti da Dionigi come dotati di \u00abpotenza ultraterrena e intelligente\u00bb, con due ali dei colori dell'arcobaleno, mentre l'iconografia cristiana successiva li ritrarr\u00e0 generalmente con il colore azzurro. Papa Gregorio Magno, che fece conoscere nell'Occidente latino i cori angelici, collegando ognuno di essi ad una pietra preziosa, associ\u00f2 le Potest\u00e0 al berillio. \nLe Potest\u00e0 sono citate da Paolo di Tarso nella \"Lettera ai Colossesi\" (1,16), e agli \"Efesini\" (1,21; 3,10). In quanto identificate con gli Elohim, le Potest\u00e0 sono inoltre considerate da diverse correnti di pensiero come i veri creatori del mondo sensibile e del primo uomo, coloro cio\u00e8 che secondo la \"Genesi\" affermarono ad esempio: \u00abfacciamo l'uomo, con la nostra immagine, a nostra somiglianza. [\u2026] Ecco, l'uomo \u00e8 diventato come uno di noi\u00bb.\nNel Medioevo furono attribuite loro le qualit\u00e0 della sapienza, della prudenza, dell'aritmetica, e la capacit\u00e0 di guidare il bene contro il male, come in Dante per il quale le Potest\u00e0 sono le intelligenze motrici del Cielo del Sole, dove risiedono le anime dei sapienti e dei filosofi.\nSpiriti della forma.\nNella prospettiva esoterica dell'antroposofia di Rudolf Steiner, le Potest\u00e0-Elohim sono sette spiriti solari che si occupano di guidare l'evoluzione dell'intero sistema planetario della Terra verso una successiva epoca cosmica. A differenza dunque dei Principati che presiedono allo sviluppo dell'umanit\u00e0 attraverso i vari cicli del tempo e della storia, le Potest\u00e0 guardano invece al destino della Storia terrestre nel suo complesso. Steiner li chiama anche \u00abspiriti della forma\u00bb, in quanto plasmatori dell'elemento solido; sono i creatori di cui parla la \"Genesi\" che infusero nell'uomo la coscienza dell'Io, tramite il sacrificio della loro sostanza spirituale, dopodich\u00e9 sei di essi si ritirarono dalla Terra durante l'et\u00e0 iperborea seguendo il distacco del Sole, mentre solo uno rimase, colui che \u00e8 conosciuto dalla tradizione biblica come Jahv\u00e8. \nAnche Jahv\u00e8 in seguito si sarebbe separato dalla Terra durante l'et\u00e0 lemurica prendendo dimora sulla Luna, quale spirito antagonista di Lucifero."}
{"id": "1211717", "revid": "709565", "url": "https://it.wikipedia.org/wiki?curid=1211717", "title": "Principati (angeli)", "text": "Secondo l'angelologia cristiana basata sulla classificazione di Dionigi, i Principati (in greco \"Archai\") sono un ordine di angeli appartenente alla terza gerarchia della tradizione cristiana, che comprende sotto di loro anche la categoria degli angeli ed arcangeli. I principati sono gli angeli custodi del tempo e delle epoche storiche.\nCaratteristiche.\nSecondo le pi\u00f9 antiche tradizioni letterarie e sapienziali, i Principati esercitano i loro influssi dall'orbita di Venere. Esseri angelici dalla forma simile a raggi di luce, si trovano oltre il gruppo degli arcangeli. Sono gli spiriti della storia e del tempo, guardiani delle nazioni e delle contee, e di tutto quello che concerne i loro problemi ed eventi, inclusa la politica, i problemi militari, il commercio e lo scambio. Uno dei loro compiti \u00e8 quello di scegliere chi tra l'umanit\u00e0 pu\u00f2 assumerne il ruolo di guida in un determinato periodo, o di ispirare la nascita di nuove idee o invenzioni in grado di segnare una certa epoca.\nPaolo usa il termine \"Principati\" nelle lettere ai Colossesi e agli Efesini. Nella Divina Commedia, il cielo in cui risiedono i Principati \u00e8 quello abitato dagli spiriti amanti, a cui Dante fa dire:\n&lt;poem&gt;:\u00abNoi ci volgiam coi Principi celesti\n&lt;/poem&gt;\nI \u00abPrincipi celesti\u00bb sono i Principati a cui Dante aveva dedicato la sua canzone del \"Convivio\", commentando la quale aveva specificato che in essa \u00abs'inducono a udire ci\u00f2 che dire intendo certe Intelligenze, o vero per pi\u00f9 usato modo volemo dire Angeli, le quali sono a revoluzione del cielo di Venere, s\u00ec come movitori di quello\u00bb. Ogni coro di angeli, infatti, \u00e8 preposto al movimento del suo rispettivo pianeta.\nSpiriti della personalit\u00e0.\nNella prospettiva esoterica dell'antroposofia di Rudolf Steiner, mentre gli arcangeli contribuiscono allo sviluppo umano attraverso il progresso delle nazioni, i principati, chiamati in alternativa \u00abspiriti della personalit\u00e0\u00bb, fanno s\u00ec che anche ogni epoca abbia la sua parte nell'evoluzione complessiva dell'umanit\u00e0, determinando il fatto che ogni nazione viva in maniera differente il proprio Rinascimento, il proprio illuminismo, e cos\u00ec via. Presiedendo ognuno di essi a cicli storici di circa 300 anni, impartiscono specifici ordini evolutivi agli arcangeli, loro inferiori.\nL'uomo, che viveva in origine soltanto come membro di una comunit\u00e0 tribale, per via della loro opera \u00e8 chiamato cos\u00ec ad acquisire sempre pi\u00f9 consapevolezza di s\u00e9 come individuo autonomo. Secondo Adam Bittleston, \u00abi principati vivono in un luminoso entusiasmo per il destarsi dell'uomo alla libera comprensione e alla libert\u00e0 d'azione\u00bb. Acquisendo consapevolezza delle idee direttive della sua epoca, infatti, l'uomo si innalza al di sopra di esse, dominandole e facendole sue. Solo comprendendo la \u00abmissione\u00bb del suo tempo potr\u00e0 trovarvi il posto giusto per adempierla in libert\u00e0, non lasciandosi trascinare dal progresso della civilt\u00e0, bens\u00ec appropriandosene, per vivere pienamente il destino in cui si trova collocato. Utilizzando le usanze e le norme di comportamento tipiche della sua epoca come un mezzo per esplicare la sua libera individualit\u00e0, cio\u00e8 come materia a cui dare una forma, l'uomo contribuisce all'evoluzione stessa dello spirito del suo tempo."}
{"id": "1211720", "revid": "767487", "url": "https://it.wikipedia.org/wiki?curid=1211720", "title": "Reazione di Zincke-Suhl", "text": "La reazione di Zincke-Suhl \u00e8 una reazione organica che coinvolge il para-cresolo come substrato, tetracloruro di carbonio come reagente/solvente e tricloruro di alluminio come catalizzatore. Il prodotto di reazione ottenuto \u00e8 il 4-metil,4-triclorometilcicloesa-2,5-dienone.\nSi tratta di un particolare caso di reazione di Friedel-Crafts descritta per la prima volta da T. Zincke e R. Suhl. Negli anni '50, il chimico Melvin S. Newman realizz\u00f2 molteplici studi sulla reazione di Zincke-Suhl riportando procedure e studi meccanicistici."}
{"id": "1211725", "revid": "392652", "url": "https://it.wikipedia.org/wiki?curid=1211725", "title": "Dominazioni", "text": "Le Dominazioni sono un ordine di angeli appartenenti alla seconda gerarchia della tradizione cristiana.\nConosciuti in ebraico anche come Hashmallim, e in greco come Kyriotetes, hanno il compito di regolare i compiti degli angeli inferiori.\nLa tradizione antica.\nNon \u00e8 chiaro se il termine Dominazioni usato da Paolo di Tarso nella \"Lettera ai Colossesi\" () fosse stato utilizzato per riferirsi alle dominazioni delle nazioni e agli uomini, invece che ad una gerarchia angelica. Al contrario \u00e8 assolutamente certo che le Dominazioni entrano nel pensiero cristiano a partire dallo Pseudo-Dionigi l'Areopagita (V secolo). Difatti nelle \"Gerarchie celesti\" (8:1) lo Pseudo Dionigi us\u00f2 questo nome per indicare una categoria di \u201cintelligenze celesti\u201d libere da qualsiasi legame con le cose basse e volta interamente verso l'Essere Sovrano e quindi al di sopra di Angeli, Arcangeli e Principati. Essi sono collocati da Dionigi anche al di sopra delle Virt\u00f9, e subito al di sotto dei Troni.\nPoco pi\u00f9 tardi, nelle \"Omelie sul Vangelo\" (VI secolo), san Gregorio Magno sostenne che gli esseri umani capaci di dominare in s\u00e9 stessi ogni istinto malvagio sono vicini alle schiere delle Dominazioni (34:11). L'iconografia medievale caratterizza questa Gerarchia con una sfera e uno scettro in mano a ciascun angelo. Dante li colloca nell'orbita di Giove. Come riportato da Giordano Berti ne \"I Mondi Ultraterreni\", una tradizione esoterica raccolta da Cornelio Agrippa (1533) assegnava all'Angelo Zadkiel, o Hesediel, la supremazia su questo ordine, che corrisponde agli \"Hashmallim\" dell'ebraismo e alla \"Sefira Hesed\" (\u00abamore\u00bb).\nLa tradizione recente.\nNuovi spunti su questa gerarchia angelica furono elaborati dal fondatore dell'antroposofia, Rudolf Steiner (1909), il quale sosteneva che le Dominazioni, da lui chiamate anche \"Spiriti della Saggezza\", nella prima epoca cosmica di creazione del mondo accolsero ci\u00f2 che i Troni portavano per cos\u00ec dire \u00abgi\u00f9 dall'universo\u00bb, armonizzando l'interno del nuovo corpo celeste in formazione (denominato \u00abantico Saturno\u00bb) con le direttive divine provenienti dall'esterno. Per riuscire a farsi un'idea, per quanto ardua, di questa tipologia di angeli, Steiner suggeriva di osservare l'intima saggezza fluttuante che promana dalle forme cangianti della natura vegetale.\nPartendo dalle concezioni antroposofiche, gli adepti della new Age hanno esteso ulteriormente la concezione cristiana e cabalistica. Anche in ambito archeosofico, le Dominazioni hanno essenzialmente il compito di regolare i compiti degli angeli inferiori, ricevendo ordini dai serafini, dai cherubini o direttamente da Dio, e devono assicurarsi che il cosmo sia sempre in ordine. Sono gli Angeli ai quali Dio affida la forza del Dominare. Essi compongono l'esercito dell'Apocalisse e da loro dipende l'ordine universale, la disciplina e la giustizia alla quale gli angeli si rivolgono per mantenerlo.\n\u00c8 possibile che il loro nome, \"Dominazioni\", sia stato scelto perch\u00e9 rivelatore della loro forza di elevarsi, che mai si sottomette, libera da ogni inferiore cedimento; esse cio\u00e8 non si abbassano a nessuna realt\u00e0 discordante e tirannica, superano ogni asservimento, entrando il pi\u00f9 possibile in comunione con l'eterna divinit\u00e0 del Principio della Dominazione."}
{"id": "1211728", "revid": "125196992", "url": "https://it.wikipedia.org/wiki?curid=1211728", "title": "Osman I", "text": "A causa della scarsit\u00e0 di fonti storiche risalenti alla sua vita, sono sopravvissute pochissime informazioni concrete su di lui. Gli ottomani non registrarono la storia della sua vita di fino al XV secolo, pi\u00f9 di cento anni dopo la sua morte. Per questo motivo, gli storici trovano molto difficile distinguere tra fatto e mito nelle molte storie raccontate su di lui. Uno storico \u00e8 persino arrivato al punto di dichiararlo impossibile, descrivendo il periodo della vita di Osman come un \"buco nero\".\nBiografia.\nAlcuni studiosi hanno sostenuto che il nome originale di Osman era probabilmente \"Atman\" o \"Ataman\" di origine turca, e solo successivamente \u00e8 stato cambiato in \" Osm\u0101n , di origine araba.\nLa data esatta della nascita di Osman \u00e8 sconosciuta, e si sa molto poco della sua vita e delle sue origini a causa della scarsit\u00e0 di fonti e dei molti miti e leggende che vennero raccontati su di lui dagli Ottomani nei secoli successivi. Probabilmente nacque intorno alla met\u00e0 del XIII secolo, forse nel 1254 o 1255, secondo lo storico ottomano del XVI secolo Kemalpa\u015fazade. Secondo la tradizione ottomana, il padre di Osman, Ertu\u011frul, guid\u00f2 la trib\u00f9 turca Kay\u0131 dall'Asia centrale in Anatolia, fuggendo dall'assalto mongolo. Ha poi promesso fedelt\u00e0 al sultano dei Selgiuchidi dell'Anatolia, che gli concesse il dominio sulla citt\u00e0 di S\u00f6\u011f\u00fct sulla frontiera bizantina. Questa connessione tra Ertu\u011frul e Seljuk, tuttavia, fu in gran parte inventata dai cronisti di corte un secolo dopo, e le vere origini degli ottomani rimangono cos\u00ec oscure.\nOrigini dell'Impero ottomano.\nOsman divenne capo, o \"bey\", dopo la morte di suo padre nel 1280. Non si sa con certezza delle prime attivit\u00e0 di Osman, tranne per il fatto che controllava la regione intorno alla citt\u00e0 di S\u00f6\u011f\u00fct e da l\u00ec ha lanciato incursioni contro il vicino impero bizantino. Il primo evento databile nella vita di Osman \u00e8 la Battaglia di Bapheus nel 1301 o 1302, in cui sconfisse una forza bizantina inviata per contrastarlo. \nSembra che Osman abbia seguito la strategia di aumentare i suoi territori a spese dei bizantini evitando al contempo conflitti con i suoi pi\u00f9 potenti vicini turchi. I suoi primi progressi furono attraverso i passi che conducono dalle zone sterili della Frigia settentrionale, vicino al moderno Eski\u015fehir, nelle pianure pi\u00f9 fertili della Bitinia; secondo Stanford Shaw, queste conquiste furono raggiunte contro i nobili bizantini locali, \"alcuni dei quali furono sconfitti in battaglia, altri furono assorbiti pacificamente da contratti di acquisto, di matrimonio e simili\".\nQueste prime vittorie e imprese sono argomenti preferiti dagli scrittori ottomani, specialmente della storia d'amore con la fiera Malhun Hatun. Queste leggende sono state rese romantiche dalle penne poetiche che le hanno registrate negli anni successivi.\nIl sogno di Osman.\nOsman I aveva una stretta relazione con un leader religioso locale di nome Sheikh Edebali, di cui aveva sposato la figlia. Una storia emersa tra i successivi scrittori ottomani per spiegare la relazione tra i due uomini, in cui Osman fece un sogno mentre era a casa dello sceicco. La storia appare nella cronaca della fine del XV secolo di A\u015f\u0131kpa\u015fazade:\nIl sogno divenne un importante mito fondamentale per l'impero, conferendo alla Casa di Osman l'autorit\u00e0 data da Dio sulla terra e fornendo al suo pubblico del XV secolo una spiegazione per il successo ottomano. La storia dei sogni potrebbe anche essere stata una forma compatta: proprio come Dio promise di dare sovranit\u00e0 a Osman e ai suoi discendenti, era anche implicito che era dovere di Osman fornire prosperit\u00e0 ai suoi sudditi.\nVittorie militari.\nAttorno al 1290, Osman ottenne il controllo di alcune terre nel nord-ovest dell'Anatolia, poco a sud di Bursa. Era il punto di maggior frizione sul confine bizantino, che cercava di stroncare il piccolo regno turco, ma dopo aspri combattimenti Osman si assicur\u00f2 la supremazia nella regione e si avvi\u00f2 a consolidare un potente Stato.\nOsman si dimostr\u00f2 molto capace nel consolidare la base di potere costituita dai musulmani che affluivano nel suo piccolo regno anatolico in fuga dalle invasioni mongole nelle terre orientali\nOsman dichiar\u00f2 l'indipendenza del suo piccolo regno dai turchi Selgiuchidi nel 1299.\nSecondo Shaw, le prime vere conquiste di Osman seguirono il crollo dell'autorit\u00e0 di Seljuk quando fu in grado di occupare le fortezze di Eski\u015fehir e Kulucahisar. Quindi conquist\u00f2 la prima citt\u00e0 significativa nei suoi territori, Yeni\u015fehir, che divenne la capitale ottomana.\nNel 1302, dopo aver sconfitto profondamente i bizantini vicino a Nicea, Osman inizi\u00f2 a sistemare le sue forze pi\u00f9 vicino alle aree controllate dai bizantini.\nAllarmati dalla crescente influenza di Osman, i bizantini abbandonarono gradualmente la campagna anatolica. La leadership bizantina tent\u00f2 di contenere l'espansione ottomana, ma i loro sforzi furono scarsamente organizzati e inefficaci. Nel frattempo, Osman ampli\u00f2 il suo controllo in due direzioni, a nord lungo il corso del fiume Sakarya e a sud-ovest verso il Mar di Marmara, raggiungendo i suoi obiettivi entro il 1308. Nello stesso anno i suoi seguaci parteciparono alla conquista della citt\u00e0 bizantina di Efeso vicino al Mar Egeo, conquistando cos\u00ec l'ultima citt\u00e0 bizantina sulla costa, anche se la citt\u00e0 divenne parte del dominio dell'emiro di Aydin.\nL'assedio di Bursa.\nNel 1317, all'ennesimo conflitto, Osman mosse le sue truppe verso tre citt\u00e0: Nicea, Nicomedia e Bursa. A Nicea e Nicomedia fu respinto, ma Bursa fu posta sotto assedio. Le fortificazioni erano robuste e permisero alla citt\u00e0 di resistere molto a lungo. Poco altro si sa di questo assedio, condotto, secondo alcune fonti, in maniera discontinua.\nQuando nel 1326, dopo ben nove anni di assedio, la citt\u00e0 si arrese, Osman era ormai morente e non vi entr\u00f2 mai. Fu suo figlio Orhan I a farne la capitale del nascente Sultanato ottomano.\nMatrimoni.\nMalhun Hatun, figlia di \u00d6mer Abd\u00fclaziz Bey. Ebbero un figlio:\nRabia Bala Hatun, figlia dello sceicco Edebali. Ebbero figli:\nLa spada di Osman.\nLa spada di Osman era un'importante spada di stato utilizzata durante la cerimonia di incoronazione dei sultani ottomani. La pratica inizi\u00f2 quando Osman era girt con la spada dell'Islam da suo suocero Sheik Edebali. La cerimonia della spada di Osman fu una cerimonia vitale che avveniva entro due settimane dall'ascesa al trono di un sultano.\nCultura di massa.\nLa figura di Osman I \u00e8 centrale nella serie televisiva \"\" (2019-2020), dove \u00e8 interpretato da Burak \u00d6z\u00e7ivit."}
{"id": "1211729", "revid": "131358", "url": "https://it.wikipedia.org/wiki?curid=1211729", "title": "FK Lokomotiv Mosca", "text": ""}
{"id": "1211735", "revid": "481666", "url": "https://it.wikipedia.org/wiki?curid=1211735", "title": "Charles Sheeler", "text": "Biografia.\nNato a Filadelfia, si \u00e8 diplomato alla Pennsylvania Academy of Fine Arts. Nel dicembre del 1908 compie un viaggio in Italia che gli permette di conoscere la maestria delle opere di Paolo Uccello, da cui appunto rimane affascinato. Nel 1909 si \u00e8 trasferito a Parigi, proprio nel momento in cui la popolarit\u00e0 del cubismo era alle stelle. Tornato negli Stati Uniti si rende conto di essere incompatibile con gli ideali del modernismo. Intraprende quindi la carriera di fotografo, concentrandosi in maniera particolare sui soggetti architettonici. \u00c8 stato un fotografo autodidatta, che ha imparato la sua arte dalla sua macchina fotografica Brownie da cinque dollari.\nSheeler ha preso in affitto in Doylestown (Pennsylvania), una fattoria, condivisa con l'artista Morton Schamberg. Era cos\u00ec innamorato del vecchio forno risalente al diciannovesimo secolo di questa casa che la denomin\u00f2 sua \"compagna\" e la fotograf\u00f2 spesso. La fattoria stessa ha avuto un ruolo importante in molte delle sue opere. \nSheeler dipingeva usando una tecnica che integrava la sua fotografia. Si \u00e8 autoproclamato precisionista, termine che enfatizza la precisione lineare che adotta nei suoi lavori. \nCome per i suoi lavori fotografici, i suoi soggetti erano generalmente cose materiali, come macchine e strutture. \u00c8 stato assunto dalla Ford per fotografare e ritrarre le proprie fabbriche."}
{"id": "1211737", "revid": "174925", "url": "https://it.wikipedia.org/wiki?curid=1211737", "title": "Ovociti", "text": ""}
{"id": "1211738", "revid": "1543377", "url": "https://it.wikipedia.org/wiki?curid=1211738", "title": "NGC 3201", "text": "NGC 3201 (noto anche come C 79) \u00e8 un ammasso globulare, situato nella parte orientale della costellazione delle Vele; \u00e8 visibile anche con piccoli strumenti.\nOsservazione.\n\u00c8 possibile individuarlo (non senza difficolt\u00e0, se la notte non \u00e8 propizia) cinque gradi a nord-ovest della stella giallastra anche con un binocolo, nel quale si presenter\u00e0 comunque come un oggetto simile ad una macchietta chiara, sfuggente; in un telescopio amatoriale di piccola apertura si presenta ancora con un aspetto nebbioso e comunque con una luminosit\u00e0 molto bassa rispetto alla sua estensione apparente. Per iniziare la risoluzione in stelle occorrono strumenti relativamente potenti.\nLa sua declinazione \u00e8 piuttosto meridionale e fa s\u00ec che quest'ammasso non sia osservabile da molte delle regioni abitate dell'emisfero boreale, come parte dell'Europa e del Nordamerica; da alcune regioni abitate dell'emisfero australe, al contrario, si presenza circumpolare. Il periodo migliore per la sua osservazione nel cielo serale \u00e8 quello compreso fra gennaio e giugno.\nStoria delle osservazioni.\nLa scoperta dell'ammasso viene attribuita solitamente a John Herschel, sebbene James Dunlop sembra che l'avesse catalogato gi\u00e0 sei anni prima dell'arrivo di Herschel a Citt\u00e0 del Capo, nel 1827; Dunlop fu in grado di risolverlo in stelle con una certa facilit\u00e0 e not\u00f2 anche che la concentrazione aumenta nelle regioni centrali.\nCaratteristiche.\nIn realt\u00e0, per essere un ammasso globulare, \u00e8 uno dei pi\u00f9 luminosi, essendo di magnitudine 6,8, con un diametro apparente di quasi 20' d'arco; nel 2002 \u00e8 stato oggetto di studio su una particolare classe di stelle, le variabili RR Lyrae. NGC 3201 \u00e8 stato catalogato di classe X in una scala che va da I a XII, dove a valore pi\u00f9 basso corrisponde una maggiore concentrazione stellare: il che quindi indica che siamo di fronte ad un oggetto poco concentrato. La sua et\u00e0 \u00e8 stimata sui 10,24 miliardi di anni o, secondo altri studi, 10,6 miliardi di anni.\nLa sua distanza \u00e8 stimata sui 17000 anni luce dal sistema solare, mentre la distanza dal centro galattico \u00e8 di circa 30000 anni luce; sulla nostra lina di vista, quest'ammasso ha una velocit\u00e0 radiale estremamente alta, avvicinandosi a noi alla velocit\u00e0 di 490 km/s, il valore pi\u00f9 alto conosciuto in un ammasso stellare. Eliminando la velocit\u00e0 e il moto del Sole, resta un valore di 240 km/s di velocit\u00e0 assoluta, il che sarebbe sufficiente per poter consentire all'ammasso di sfuggire all'influsso gravitazionale della Via Lattea; inoltre, rispetto alle stelle della Via Lattea si muove con un moto retrogrado.\nProbabile buco nero stellare nel cluster globulare.\nDurante una ricerca pi\u00f9 ampia finalizzata allo studio di stelle binarie negli ammassi globulari utilizzando lo strumento MUSE del VLT, un gruppo di ricercatori ha osservato il comportamento anomalo di una stella in NGC 3201. La stella, viene fiondata a velocit\u00e0 tali (350000 km/h) che, pur essendo possibile che appartenga ad un sistema triplo contenente due stelle di neutroni estremamente vicine, \u00e8 molto probabile che ruoti intorno ad un buco nero stellare avente una massa di circa quattro volte maggiore del sole,"}
{"id": "1211739", "revid": "118948205", "url": "https://it.wikipedia.org/wiki?curid=1211739", "title": "Provincia di Ilocos Norte", "text": "Ilocos Norte \u00e8 una provincia della regione di Ilocos, nell'isola di Luzon, all'estremit\u00e0 settentrionale delle Filippine.\nIl suo capoluogo \u00e8 Laoag.\n\u00c8 la provincia che ha dato i natali a Ferdinand Marcos, presidente delle Filippine dal 1965 al 1986, e il cui partito politico \"New Society Movement\", qui ha ancora un discreto seguito. L'attuale governatore \u00e8 Imee Marcos, figlia primogenita di Ferdinand, eletta nel 2010.\nGeografia fisica.\nPosta nell'estremo nord-occidentale dell'isola di Luzon, \u00e8 bagnata dal Mar Cinese Meridionale lungo la costa occidentale e settentrionale. Ad est confina con la provincia di Cagayan sulla parte costiera e con quella di Apayao nella parte interna. A sud confina con Abra nell'interno, e Ilocos Sur sulla costa.\nGeografia antropica.\nSuddivisioni amministrative.\nLa provincia comprende 2 citt\u00e0 e 21 municipalit\u00e0.\nEconomia.\nPesca e agricoltura (frumento, riso, legumi, tabacco, ortaggi e frutta) sono le attivit\u00e0 che occupano la maggior parte della popolazione. Ci sono anche industrie legate alla prima trasformazione/lavorazione dei prodotti alimentari e del legno.\nNell'Ilocos Norte \u00e8 stata realizzata la prima centrale eolica delle Filippine che assicura una produzione di energia elettrica annua di circa 75 gigawattora."}
{"id": "1211740", "revid": "1305772", "url": "https://it.wikipedia.org/wiki?curid=1211740", "title": "Us and Them", "text": ""}
{"id": "1211743", "revid": "125412528", "url": "https://it.wikipedia.org/wiki?curid=1211743", "title": "Futbol'nyj Klub Spartak Moskva", "text": "Il Futbol'nyj Klub \u00abSpartak-Moskva\u00bb (), meglio noto internazionalmente come Spartak Moskva, \u00e8 la sezione calcistica della polisportiva , avente sede nella capitale russa. Milita nella Prem'er-Liga, la massima divisione del campionato russo di calcio.\nNel suo palmar\u00e8s figurano 12 campionati sovietici (seconda solo alla Dinamo Kiev), 10 campionati russi disputati dal 1992 (con piazzamenti molto buoni, tra cui tre secondi posti di fila), 10 Coppe sovietiche, 3 Coppe di Russia, una Supercoppa di Russia e una Coppa delle Federazioni russe (in tutto 15 coppe nazionali). Ha anche raggiunto la semifinale in ognuna delle tre Coppe europee (nella Coppa dei Campioni 1990-1991, nella Coppa delle Coppe 1992-1993 e nella Coppa UEFA 1997-1998).\nLa grande rivale dello Spartak \u00e8 il CSKA Mosca, con cui la contrapposizione \u00e8 nata negli anni ottanta. Una delle rivalit\u00e0 storiche riguarda, inoltre, lo Spartak e i vicini della . Anche le partite contro il Lokomotiv Mosca e lo Zenit San Pietroburgo attirano migliaia di persone e sono quasi sempre disputate in stadi pieni. Un'altra storica rivalit\u00e0, raffreddatasi con il crollo dell'Unione Sovietica, \u00e8 quella con la , una delle squadre leader del campionato sovietico e militante attualmente nel campionato ucraino.\nIl soprannome \"La carne\" (, \"Mjaso\"), molto popolare, deriva dal cibo inscatolato dalla fattoria collettiva moscovita che per molti anni sponsorizz\u00f2 il club.\nStoria.\nEpoca sovietica (1922-1991).\nAlle origini del calcio russo la maggior parte delle squadre era creata da reparti di polizia ed esercito o da ferrovieri, che davano alle nuove compagini i nomi \"Dinamo\", \"CSKA\" e \"Lokomotiv\". In contrasto con la tendenza, lo Spartak Mosca fu costituito il 18 aprile 1922, su proposta di Ivan Artem'ev, come societ\u00e0 sportiva di un sindacato operaio che si richiam\u00f2 a Spartaco, lo schiavo romano che aveva capeggiato una rivolta contro i potenti per la conquista della libert\u00e0. Il nuovo club, attivo nel calcio, divenne ben presto \"la squadra del popolo\". Fu il fondatore Nikolaj Starostin a proporre il nome, dopo aver letto un eponimo su Spartaco scritto da Raffaello Giovagnoli. Sempre a Starostin si deve la creazione del logo dello Spartak. Nel 1935 la squadra entr\u00f2 a far parte della societ\u00e0 sportiva Spartak Mosca.\nNel 1936 lo Spartak vince la seconda edizione del torneo sovietico. Nel 1938 vinse campionato e Coppa dell'URSS\nQuando, negli anni sessanta, la popolarit\u00e0 del calcio in Russia divenne maggiore, lo Spartak si conferm\u00f2 squadra egemone, vincendo due campionati in quel decennio. Il club fu poi meno vincente negli anni settanta e nel 1976 retrocesse nella seconda divisione sovietica.\nNelle stagioni seguenti, lo stadio fu sempre pieno poich\u00e9 i tifosi non abbandonarono la squadra nella divisione inferiore. Lo Spartak ritorn\u00f2 nella serie maggiore l'anno successivo e vinse il titolo nel 1979, davanti alla e grazie ai suoi supporter, questo periodo \u00e8 considerato l'inizio di un nuovo modo di tifare dell'Unione Sovietica.\nEpoca russa (1991-oggi).\nUna nuova pagina nella storia del club cominci\u00f2 quando l'URSS si dissolse e il suo campionato sovietico cess\u00f2 di esistere. Nel nuovo campionato russo lo Spartak, guidato dal 1993 dall'allenatore e presidente Oleg Romancev, domin\u00f2 e vinse 9 campionati dei primi 13, iniziando una striscia di tre vittorie di fila nel 1992.\nNel 1991-1992 lo Spartak, piazzatosi secondo nel campionato sovietico del 1991 dietro il , si aggiudic\u00f2 l'ultima edizione della Coppa dell'URSS e per la decima volta il trofeo battendo per 2-0 in finale proprio il CSKA. Nel 1992 vinse il primo campionato dell'epoca post-sovietica, aggiudicandosi prima il girone B e poi sopravanzando di 7 punti lo . Nel 1992-1993 raggiunse la semifinale della Coppa delle Coppe (eliminato dall'Anversa), mentre negli anni a venire il club avrebbe rappresentato la Russia anche in Champions League. Nel 1993 la squadra rivinse il campionato, cui aggiunse la vittoria della prima edizione della Coppa dei Campioni della CSI. Nel 1994 la squadra vinse campionato (terzo alloro di fila), Coppa dei Campioni della CSI e Coppa di Russia (4-2 ai tiri di rigore in finale contro il dopo il 2-2 dei 90 minuti), centrando cos\u00ec il \"double\".\nNel 1995 lo Spartak si piazz\u00f2 terzo in Vys\u0161aja Liga e fu sconfitto in finale di Coppa di Russia dalla , ma rivinse la Coppa dei Campioni della CSI. L'anno dopo tocc\u00f2 a Georgij Jarcev assumere la guida della squadra, che rivinse il campionato grazie al 2-1 contro l' allo Stadio Petrovskij di San Pietroburgo nello spareggio del novembre 1996, resosi necessario dall'arrivo a pari punti delle due compagini in vetta alla classifica. Oleg Romancev, rimasto presidente del club durante la gestione Jarcev, torn\u00f2 a sedersi sulla panchina dello Spartak nel 1997. Negli anni seguenti le affermazioni consecutive dello Spartak in campionato salirono a sei, dal 1996 al 2001, tutte sotto la guida di Romancev. Particolarmente fruttuosa fu la stagione 1998, quando la squadra ottenne un altro \"double\" campionato-Coppa di Russia (1-0 in finale contro il Lokomotiv Mosca) e raggiunse la semifinale di Coppa UEFA, dove fu eliminata dall' poi vincitrice del trofeo.\nIl decennio dal 1991 al 2001 vide dunque lo Spartak egemonizzare la massima serie russa, grazie a un organico di livello composto da calciatori quali Andrej Tichonov, Egor Titov (che esord\u00ec nel 1995 e divenne poi capitano e bandiera del club), Aleksandr Filimonov, Valerij Karpin, Dmitrij Aleni\u010dev, Il'ja Cymbalar', Dmitrij Chlestov e molti altri.\nCon l'avvento del XXI secolo la squadra entr\u00f2 in un periodo di crisi. Nel 2002 la presidenza pass\u00f2 ad Andrej \u010cervi\u010denko. Nella stagione 2001-2002 lo Spartak ebbe un pessimo rendimento in Champions League, dove fin\u00ec ultimo nel girone con sei sconfitte in sei partite e una differenza reti molto negativa (un gol fatto e 18 subiti).\nI problemi iniziarono quando Nikolai Starostin, il patron del club, mor\u00ec e lasci\u00f2 la propriet\u00e0 a Romancev che vendette le sue azioni nel 2000 al magnate del petrolio Andrej Cervi\u010denko. I due furono ben presto ai ferri corti fino a quando Romancev fu licenziato nel 2003, con il club reduce da alcune stagioni di basso livello. Subentrato a campionato in corso, il tecnico italiano Nevio Scala termin\u00f2 il campionato del 2003 al decimo posto, ma vinse la Coppa di Russia nell'ultima partita con Oleg Romancev come presidente, la finale del giugno 2003 contro il (1-0).\nNel 2003 lo Spartak fu autorizzato a mettere una stella dorata sul suo stemma in onore dei primi cinque campionati russi vinti (l'ultimo dei quali nel 1997).\nNella primavera del 2004 Cervi\u010denko cedette le proprie azioni. La nuova propriet\u00e0 (Cervi\u010denko si fece affiancare da Leonid Fedun, vice-presidente) mise in atto parecchi cambiamenti con l'intenzione di ritornare al vertice del campionato russo. La carica di allenatore pass\u00f2 ad Aleksandrs Starkovs e la fascia di capitano a Dmitrij Aleni\u010dev; la squadra concluse il campionato 2004 all'ottavo posto. Nel campionato 2005 lo Spartak chiuse il campionato al secondo posto dopo un entusiasmante battaglia, precedendo Lokomotiv, Zenit San Pietroburgo e Rubin per l'ultimo posto utile per la qualificazione alla Champions League.\nNell'aprile 2006 tra il capitano l'allenatore le tensioni esplosero dopo la pubblicazione di un'intervista in cui Aleni\u010dev criticava l'operato di Starkovs. Il centrocampista si ritir\u00f2 dall'attivit\u00e0 agonistica, mentre Starkovs fu sollevato dall'incarico. Sotto la guida del nuovo allenatore Vladimir Fedotov, lo Spartak si piazz\u00f2 secondo in campionato per la seconda volta consecutiva, stavolta solo per aver ottenuto un minor numero di vittorie rispetto al CSKA Mosca (ambo le squadre conclusero a 58 punti e lo Spartak aveva anche una differenza reti migliore). In Coppa di Russia raggiunse la finale, dove fu sconfitto dalla rivale stagionale, il CSKA Mosca, per 3-0.\nNel giugno 2007, dopo una partenza balbettante in campionato, Fedotov fu licenziato e sostituito dall'ex portiere e capitano dello Spartak Stanislav \u010cer\u010desov. Nella seconda parte della stagione la squadra fu anche in lotta per il campionato, perso solo all'ultima giornata a causa della sconfitta contro lo Zenit, che chiuse con due punti di margine sui rivali moscoviti.\nNel 2008, dopo un avvio di campionato altalenante, alla tredicesima giornata lo Spartak perse per 1-5 in casa contro il CSKA. \u010cer\u010desov mise fuori rosa le bandiere Egor Titov e Maksym Kalyny\u010denko (che poco dopo avrebbe lasciato il club), causando l'ora dei tifosi, che chiesero la testa del tecnico e del direttore generale Sergej \u0160avlo. Ad agosto \u0160avlo lasci\u00f2 l'incarico e al suo posto fu nominato Valerij Karpin. Nel play-off di Champions League lo Spartak perse ambo le partite (4-1) contro la e fu eliminata. A \u010cer\u010desov successe nel settembre 2008 Michael Laudrup, che port\u00f2 la squadra all'ottavo posto finale nella massima serie russa.\nNell'aprile 2009, dopo aver raccolto quattro punti nelle prime quattro partite di campionato, Laudrup fu licenziato per far posto a Karpin, che contestualmente mantenne la carica di amministratore delegato. Karpin condusse la squadra a un ottimo secondo posto nel campionato 2009 e l'anno successivo ottenne la quarta piazza, oltre a raggiungere i quarti di finale dell'Europa League 2010-2011 (eliminazione contro il poi vincitore del trofeo). In Coppa di Russia la squadra raggiunse la semifinale, dove perse ai rigori contro il CSKA (i tempi regolamentari e supplementari si chiusero sul 3-3). Nel maggio 2012 si concluse una Prem'er-Liga lunga pi\u00f9 del consueto, iniziata nel marzo 2011 e conclusa in primavera seguente per consentire l'adattamento del campionato russo al calendario consueto dei campionati UEFA. Lo Spartak chiuse il torneo al quarto posto nella prima fase e al secondo posto nella seconda fase (poule scudetto), ottenendo cos\u00ec la qualificazione in Champions League.\nNell'aprile 2012 fu reso noto che al termine del campionato 2011-2012 Karpin avrebbe smesso i panni di allenatore, rimanendo comunque direttore generale. Ad allenare lo Spartak fu chiamato, con un contratto biennale, lo spagnolo Unai Emery, reduce dalla positiva esperienza con il . Sotto la sua guida, la squadra condusse per poco tempo la classifica del campionato 2012-2013, prima stagione del campionato russo conclusa con il ritmo autunno-primavera (da luglio 2012 a maggio 2013), e raggiunse la fase a gironi di Champions League eliminando il nel terzo turno preliminare. In Champions League i moscoviti conclusero all'ultimo posto nel girone, con una vittoria e 5 sconfitte in 6 partite. I dissapori tra Emery e alcuni calciatori emersero in tutta la loro gravit\u00e0 dopo la pesante sconfitta interna (1-5) nel derby contro la del novembre 2012, che sanc\u00ec la fine dell'esperienza di Emery sulla panchina dello Spartak. Il giorno dopo la disfatta lo spagnolo fu, infatti, esonerato e sostituito dal rientrante Karpin, che a sua volta lasci\u00f2 il posto di direttore generale al giovane Roman Askhabadze. Karpin port\u00f2 la squadra al quarto posto in campionato.\nNel marzo 2014, dopo mesi di risultati deludenti, Karpin fu esonerato a nove giornate dalla fine del campionato e fu sostituito dal traghettatore Dmitri Gunko, che non tir\u00f2 fuori la squadra fuori dalla crisi, chiudendo al sesto posto e non riuscendo a qualificare la squadra per le coppe europee dato che il Rostov, giunto settimo, vinse la Coppa di Russia, occupando il posto che sarebbe stato dello Spartak.\nLo Spartak del neo-tecnico svizzero Murat Yak\u0131n esord\u00ec nel suo nuovo stadio, la Otkrytie Arena, il 5 settembre 2014 (1-1 contro la ). Il nuovo tecnico non and\u00f2 oltre il sesto posto in campionato. Alla fine della stagione Leonid Fedun diede le proprie dimissioni da presidente del consiglio di amministrazione del club. Lasciarono anche Yak\u0131n e il direttore generale Askhabadze, rimpiazzati rispettivamente da Dmitrij Aleni\u010dev e Sergei Rodionov. Nello staff tecnico del nuovo allenatore entrarono anche Egor Titov (assistente) e Dmitrij Ananko (allenatore in seconda). Il quinto posto finale garant\u00ec la qualificazione all'Europa League.\nNell'agosto 2016 Aleni\u010dev non riusc\u00ec a qualificare la squadra alla fase a gironi di Europa League (eliminazione gi\u00e0 al terzo turno preliminare contro i ciprioti dell') e si dimise. Sulla panchina dello Spartak arriv\u00f2 l'italiano Massimo Carrera. Rinforzata la rosa con gli innesti di talentuosi calciatori stranieri quali Quincy Promes, Fernando, Z\u00e9 Lu\u00eds e Lorenzo Melgarejo e gli arrivi dei giovani Roman Zobnin e Il'ja Kutepov, la squadra riusc\u00ec a vincere il titolo dopo sedici anni, con ben 7 punti di vantaggio sulla seconda. Il 7 maggio 2017, a tre giornate dalla fine del campionato, arriv\u00f2 l'aritmetica certezza del successo, per il tramite della sconfitta per 0-1 dello Zenit contro il Tom Tomsk.\nLa stagione 2017-2018 si apr\u00ec con la vittoria della Supercoppa di Russia, messa in bacheca per la prima volta nella storia del club il 14 luglio 2017, battendo per 2-1 dopo i tempi supplementari il grazie alle reti di Luiz Adriano e Quincy Promes. Nella stagione 2017-2018 lo Spartak fece registrare in campionato 18 partite consecutive senza sconfitte (dall'ottava alla venticinquesima giornata) e cinque vittorie consecutive (dalla sediceisma alla ventesima giornata), entrambi record stagionali per la massima divisione russa. In campionato la squadra di Carrera non fu comunque in grado di tenere il passo del e chiuse terza. Nella stessa annata lo Spartak torn\u00f2 a disputare la Champions League, da cui fu eliminato nella fase a gironi con un bilancio di una vittoria, tre pareggi e due sconfitte, risultati valevoli comunque per il terzo posto e il passaggio in Europa League, dove il club russo fu eliminato gi\u00e0 ai sedicesimi di finale dall'Athletic di Bilbao.\nLa stagione 2018-2019 cominci\u00f2 con l'eliminazione nel terzo turno preliminare di Champions League contro i greci del . Dopo undici giornate di campionato la squadra si ritrov\u00f2 al settimo posto, a sette lunghezze dalla capolista . A seguito della sconfitta interna contro l', il 22 ottobre 2018 Carrera fu esonerato e sostituito con lo spagnolo Ra\u00fal Riancho, la cui gestione dur\u00f2 solo una ventina di giorni, in cui la squadra ottenne due vittorie (di cui una in Europa League), due pareggi e due sconfitte. Il 12 novembre 2018 allo spagnolo subentr\u00f2 Oleg Kononov, liberatosi dal contratto con l'. In campionato i moscoviti chiusero quinti, mentre in Europa League conclusero all'ultimo posto il girone, con 5 punti ottenuti in 6 partite.\nIn apertura della stagione seguente lo Spartak, dopo aver eliminato il , fu eliminato agli spareggi di Europa League dal . In campionato quattro sconfitte di fila causarono, il 29 settembre 2019, le dimissioni di Kononov, sostituito ad interim da Serhij Kuznecov per la sola partita in casa del (persa per 2-1). La squadra, decima in campionato dopo dodici giornate, fu quindi affidata a Domenico Tedesco.\nStrutture.\nStadio.\nLo Spartak gioca allo stadio Otkrytie Arena, vicino all'aeroporto di Tu\u0161ino. La costruzione \u00e8 iniziata nel 2010 ed \u00e8 terminata nel 2014. Prima non aveva mai avuto un proprio stadio: la squadra ha giocato in vari stadi moscoviti nel corso della sua storia, tra cui lo Stadio Lu\u017eniki, che ufficialmente appartiene ad un'altra squadra moscovita, la Torpedo. Nel 2009 il governo federale ha accettato di concedere gratuitamente il terreno per la costruzione e il club ha provveduto alla costruzione del nuovo stadio.\nOrganico.\nRosa 2021-2022.\n\"Aggiornata al 21 agosto 2021.\"\nRosa 2020-2021.\n\"Aggiornata al 21 gennaio 2021.\""}
{"id": "1211744", "revid": "125728728", "url": "https://it.wikipedia.org/wiki?curid=1211744", "title": "Tot\u00f2, Peppino e i fuorilegge", "text": "Tot\u00f2, Peppino e i fuorilegge \u00e8 un film comico del 1956 diretto da Camillo Mastrocinque con Tot\u00f2, Peppino De Filippo, Titina De Filippo, Dorian Gray e Franco Interlenghi.\nIl titolo del film avrebbe dovuto essere \"Tot\u00f2 a peso d'oro\", ma visto il successo della precedente apparizione di Peppino (\"Tot\u00f2, Peppino e la... malafemmina\"), si decise di inserire nel titolo anche il suo nome.\nTrama.\nAntonio, disoccupato di mezza et\u00e0, vive nella campagna romana insieme alla moglie Teresa, ricca e avara, la quale lo tiranneggia in ogni modo possibile risparmiando persino sui generi di prima necessit\u00e0. La loro unica figlia Valeria, studentessa universitaria, sembra invece non patire in alcun modo tale condizione familiare e ha appena cominciato a ricevere la corte di Alberto, un giovane giornalista intenzionato a realizzare uno scoop su Ignazio Altamonti detto \"Il Torchio\", brigante che da diverso tempo infesta la zona con rapine e sequestri.\nIntenzionato a sfuggire alla noia della vita di paese, Antonio cerca di coinvolgere l'amico Peppino, suo barbiere di fiducia, in un ambizioso affare: un istituto di bellezza a Roma del quale Teresa sarebbe proprietaria e in cui lui lavorerebbe come parrucchiere. La donna tuttavia ritiene Peppino un \"coiffeur\" mediocre, e rifiuta la trattativa sul nascere. A quel punto Antonio, pur di spillare soldi alla consorte, progetta un piano diabolico con la complicit\u00e0 di Peppino: un finto rapimento con riscatto.\nUtilizzando dei fogli di giornale, i due realizzano una lettera minatoria attribuendo la paternit\u00e0 del rapimento a Ignazio \"Il Torchio\" e chiedendo a Teresa il pagamento di cinque milioni di lire. Dimostrando una volta tanto sincera apprensione nei confronti del marito, superando la sua consueta avarizia, Teresa consegna il denaro allo stesso coniuge e a Peppino, travestiti da satanici membri di una fantomatica \"Setta del Torchio\". Ricevuto il finto riscatto, Antonio e Peppino fuggono a Roma.\nTre giorni dopo, per\u00f2, Valeria scopre in un cestino i resti dei fogli di giornale, e capisce tutto; decide cos\u00ec di raggiungere il padre nella Capitale in compagnia di Alberto, con cui nel frattempo si \u00e8 fidanzata. Quella stessa sera i due compari sono in un tabarin a bere champagne a fiumi e ospitare nel loro s\u00e9par\u00e9 le ballerine della compagnia del locale alle quali regalano i soldi ottenuti dal ricatto. Caso vuole che la serata venga trasmessa in diretta dal Programma Nazionale, sicch\u00e9 Teresa vede Antonio sul video scoprendo l'inganno.\nPoco dopo nel \"night\" giungono anche Valeria e Alberto e quest'ultimo scorge Antonio e Peppino in compagnia di una sedicente baronessa polacca, una \"femme fatale\" che aveva provato a intervistare tempo prima. Ritenendo il suocero in pericolo, Alberto cerca di convincere la donna a mollarlo spacciandolo per falsario, tuttavia finisce per venirne involontariamente sedotto, provocando l'ira di Valeria e la sua fuga inviperita dal \"tabarin\".\nFiniti i denari, Peppino resta a Roma mentre Antonio ritorna al paese raccontando alla moglie di essere sfuggito ai briganti, ignaro della scoperta fatta da Teresa che, infatti, lo rimprovera violentemente per poi schiaffeggiarlo. Informato da Valeria, Antonio decide di scrivere all'amico un telegramma per sconsigliargli di organizzare un altro falso rapimento, ma mentre sta recandosi all'ufficio postale viene fermato dal vero Ignazio, che ovviamente ha saputo tutto. Portato Antonio nel covo, \"Il Torchio\" gli comunica che la moglie dovr\u00e0 pagare un riscatto dal valore corrispondente al suo peso corporeo, il che lo costringe a sottoporsi a una dieta ingrassante.\nSe entro cinque giorni Teresa non pagher\u00e0 il riscatto, al marito verr\u00e0 reciso l'orecchio, e di volta in volta, in caso di mancato pagamento, altre parti del corpo gli verranno tagliate e \"rispedite\" a casa. Pur avendo ricevuto una lettera minatoria, nonch\u00e9 la telefonata in cui Antonio dal covo ribadisce le condizioni poste dai rapitori, Teresa ovviamente non crede che si tratti di un rapimento reale. Fortunatamente Valeria e Alberto, nel frattempo riappacificatisi, riescono a individuare il covo del \"Torchio\" e a entrarvici proprio poco prima che i briganti taglino l'orecchio ad Antonio.\nAl fine di liberarlo, Alberto chiede e ottiene da Ignazio un'intervista per il suo settimanale, convincendolo della fama che il bandito ne ricaverebbe. Registrata l'intervista, Antonio pu\u00f2 lasciare il covo insieme alla figlia e al genero. Celebrate le nozze tra Valeria e Alberto, Teresa caccia di casa il marito intimandogli di tornare solo quando si sar\u00e0 fatto una posizione. E cos\u00ec Antonio, che non ha mai lavorato un giorno in vita sua, si vedr\u00e0 costretto a fare il garzone di bottega da Peppino.\nDistribuzione.\nIl film \u00e8 uscito il 21 dicembre 1956.\nRiconoscimenti.\nPeppino De Filippo con la sua interpretazione vinse il Nastro d'argento come miglior attore non protagonista nel 1957."}
{"id": "1211755", "revid": "400694", "url": "https://it.wikipedia.org/wiki?curid=1211755", "title": "11/6/00 - Seattle, Washington", "text": "11/6/00 - Seattle, Washington \u00e8 il 72\u00ba e ultimo della lunga serie di \"bootleg ufficiali\" dei Pearl Jam, pubblicati dopo il Binaural Tour del 2000.\nRiassunto.\nIn questo show, la band suon\u00f2 per oltre tre ore, proponendo i maggiori successi della band e una selezione di cover come \"The Kids Are Alright\" e \"Baba O'Riley\" degli Who, una delle principali band ispiratrici dei Pearl Jam. Lo show contiene la prima apparizione in Nord America di \"Alive\", che fu omessa da tutti gli show precedenti di questo tour. Lo show risulta molto potente e \"All Music Guide\" gli ha dato quattro stelle e mezzo su un massimo di cinque, giudicandolo un \"documento dal vivo essenziale\". \"Leatherman\"', \"Better Man\", \"Nothingman\", \"Nothing as It Seems\" e \"Rearviewmirror\" appaiono sul DVD \"Touring Band 2000\"."}
{"id": "1211758", "revid": "438678", "url": "https://it.wikipedia.org/wiki?curid=1211758", "title": "La legge \u00e8 legge", "text": "La legge \u00e8 legge \u00e8 un film del 1958 diretto da Christian-Jaque.\nIl film, con protagonisti Tot\u00f2 e Fernandel, presentato al Festival di Berlino, rappresenta, sotto certi aspetti, una \"riedizione corretta, pi\u00f9 moderna e pi\u00f9 leggera\" di \"Guardie e ladri\" (1951).\nTrama.\nNel paesino immaginario di Assola, letteralmente diviso a met\u00e0 dal confine del dipartimento francese delle Alpi Marittime e della provincia italiana di Cuneo, vivono il contrabbandiere napoletano Giuseppe La Paglia ed il doganiere francese Ferdinand Pastorelli. Nel giorno della festa cittadina della parte francese, Ferdinand arresta Giuseppe recandosi con lui all\"'Albergo delle due frontiere\", il motel cittadino avente la curiosa attrazione turistica d'esser stato edificato proprio in corrispondenza della frontiera italo-francese. Una volta l\u00ec, Giuseppe scopre che Ferdinand \u00e8 nato da padre ignoto e da madre italiana nella cucina del ristorante che si trova nella parte italiana dell'albergo. Dunque, seppur registrato al municipio francese, il doganiere sarebbe in realt\u00e0 italiano e pertanto impossibilitato a esercitare la professione.\nEffettuando una successiva verifica presso il comune di Assola, Ferdinand viene a sapere che chi denunci\u00f2 la sua nascita, Gaspard Donadieu, proprietario dell\"'Albergo delle due frontiere\", avrebbe dovuto farlo al municipio italiano e non a quello francese. Lo stesso Donadieu rivela a Ferdinand di essersi recato al municipio francese perch\u00e9 quel giorno pioveva a dirotto ed era pi\u00f9 vicino all'albergo rispetto a quello italiano.\nRischiando di perdere il lavoro, Ferdinand, su consiglio proprio di Giuseppe, si fa accompagnare da quest'ultimo al municipio italiano per richiedere la carta d'identit\u00e0 italiana, propedeutica a una successiva naturalizzazione francese. Tuttavia, secondo l'onorevole Bonnefonde, deputato transalpino di Assola e amico del suocero di Ferdinand, l'essere divenuto cittadino italiano a tutti gli effetti gli impedisce di riottenere la cittadinanza francese e inoltre comporta i reati di usurpazione di identit\u00e0, falso e uso di falso. Di conseguenza, viene a cadere il suo secondo matrimonio con H\u00e9l\u00e8ne, e il figlio avuto insieme a lei diventa automaticamente di padre ignoto. Vedendo arrivare a casa i gendarmi francesi, e temendo di essere arrestato di l\u00ec a poco, Ferdinand scappa prima che questi possano consegnargli il permesso di soggiorno in territorio transalpino.\nNel frattempo, i carabinieri italiani vengono inviati su ordine della Prefettura di Cuneo da Giuseppe, chiedendogli qualunque notizia possibile su Ferdinand. Inizialmente titubante, il contrabbandiere, in cambio dell'anonimato, svela ogni elemento riguardante l'amico che infatti viene puntualmente posto in stato di fermo. Con lui anche la prima moglie Antonietta, ora coniugata con Giuseppe: secondo la legge italiana, che all'epoca non prevede il divorzio, i due risultano infatti ancora sposati e dunque Antonietta \u00e8 colpevole di bigamia. Dopo indicazioni ricevute dalla Prefettura, il maresciallo dei carabinieri Marozzi acconsente alla liberazione sia di Antonietta che di Ferdinand, ma il doganiere viene poi nuovamente trattenuto poich\u00e9, avendo combattuto durante la guerra per i francesi anzich\u00e9 per gli italiani, risulta disertore. Tornato in camera di sicurezza, vi trova Giuseppe fattosi arrestare per non lasciare la moglie da sola in cella con l'ex-marito. Punto nell'orgoglio nel sentirsi definire disertore, Ferdinand tenta il suicidio ma viene convinto a desistere da Giuseppe, e infine \u00e8 nuovamente liberato da Marozzi, il quale ha riesaminato la pratica scoprendo che Ferdinand non \u00e8 un disertore: avendo infatti svolto servizio militare all'estero senza autorizzazione del suo Governo, \u00e8 automaticamente decaduto dalla nazionalit\u00e0 italiana.\nRicondotto al confine per essere rimandato in Francia, in quanto non italiano, si vede tuttavia bloccato dal maresciallo Malandain, capo della Gendarmerie, perch\u00e9 \u00e8 senza documenti e, perci\u00f2, non pu\u00f2 rientrare in Francia: Ferdinand \u00e8 a tutti gli effetti un senza patria. Ormai esasperato e in preda alla follia, fugge sulle montagne armato del suo fucile e, da tiratore scelto quale \u00e8, attua la sua vendetta sparando contro obiettivi ben precisi, preannunciati in una lettera inviata a Giuseppe poche ore prima. L'italiano, pur non essendo tra le vittime designate, rischia di finire nella lista qualora non dovesse portargli del cibo, e difatti si reca a tal proposito da Donadieu. Nella cantina di costui, scopre tuttavia sull'etichetta di alcune vecchie bottiglie di vino, chiamato per l'appunto \"vino delle due frontiere\", che nel 1919, anno di nascita di Ferdinand, la linea di confine non tagliava in due l'albergo bens\u00ec passava per una sua piccolissima parte. E la cucina, dove era nato Ferdinand, si trovava in territorio francese. \u00c8 stato dunque Donadieu a spostare la frontiera per fini puramente turistici, con lo scopo di attrarre avventori. Chiarito l'equivoco, Giuseppe si reca subito da Ferdinand per annunciargli il lieto fine della vicenda, ma questi, vedendolo arrivare non distante da gendarmi e carabinieri, pensa a un tranello ordito dallo stesso Giuseppe e gli spara addosso, senza fortunatamente ferirlo. Provata la buona fede del suo amico-nemico, Ferdinand pu\u00f2 riavere la cittadinanza francese e il suo posto di doganiere. E ricomincer\u00e0 il suo duello personale e quotidiano con Giuseppe.\nProduzione.\nRiprese.\nLa storia \u00e8 ambientata nell'immaginario paese di Assola, sul confine italo-francese, ma in realt\u00e0 il film \u00e8 stato interamente girato a Venafro, in Molise, nell'inverno del 1957.\nDistribuzione.\nEdizione italiana.\nDoppiaggio.\nFernandel \u00e8 qui doppiato per l'unica volta da Carlo Dapporto. La voce di Tot\u00f2 invece, nella versione francese (distribuita con il titolo \"La loi c'est la loi\"), \u00e8 in parte l'originale coi dialoghi in italiano ed in parte doppiata in francese da Carlo Croccolo."}
{"id": "1211759", "revid": "110157", "url": "https://it.wikipedia.org/wiki?curid=1211759", "title": "Santuario della Madonna dei Lumi", "text": "Il santuario della Madonna dei Lumi \u00e8 un edificio sacro che si trova nella via omonima a Pieve Santo Stefano.\nStoria e descrizione.\nIl santuario mariano fu eretto tra il 1590 e il 1625 dall'architetto Pietro Cecini per onorare un'immagine della Madonna affrescata in un tabernacolo, che si diceva visitata ogni notte da luminose schiere di angeli. Nel 1612 l'immagine venne collocata sopra l'altare maggiore.\nIl tempio, con pianta a croce greca, si presenta elegante e slanciato. Il modello architettonico a pianta centrale riprende la tipologia degli edifici religiosi tardocinquecenteschi voluti dal governo mediceo. \nAll'interno quattro grandi pilastri dorici, fiancheggiati da altri mezzi pilastri, sostengono una maestosa cupola affrescata con uno scenario del paradiso da Luigi Ademollo (XIX secolo). Del pittore milanese anche i dipinti ai lati e sopra l'altare maggiore: l'\"Adorazione dei Magi\" (in alto, centrale), la \"Deposizione di Cristo dalla croce\" (a destra) e l'\"Ascensione\" (a sinistra), oltre alle dodici figure degli \"Apostoli\" sulle pareti dei bracci laterali e dell'ingresso. \nL'altare maggiore, opera dello scultore fiorentino Pietro Betti, si segnala come indubbio elemento di maggior pregio artistico. Al centro di esso, il venerato affresco della Madonna dei Lumi, di autore sconosciuto, \u00e8 databile intorno della met\u00e0 del '400. Vi sono conservate interessanti tele secentesche di Francesco Curradi (\"Santi\", attorno alla venerata immagine), Alessandro Ciampelli (\"Madonna col Bambino, sant'Andrea e santa Caterina\", firmata e datata 1618) e una tavola (\"Madonna in trono col bambino e santi\") tradizionalmente riferita a Fra Bartolomeo, ma pi\u00f9 probabilmente del Maestro di Serumido.\nRicorrenza.\nOgni 8 di settembre, giorno della nativit\u00e0 della Vergine, e la sua vigilia, Pieve Santo Stefano celebra la Festa della Madonna dei Lumi, con una processione dal tempio della Madonna del Colledestro, messe, accensione dei pagliai sul Tevere, disputa del Palio di Lumi e illuminazioni del centro cittadino allestite dai quattro Rioni. La tradizione nasce l'8 settembre del 1631, anno in cui la popolazione, per voce del suo vicario Pietro Strozzi, emette solenne voto di celebrare ogni anno in perpetuo la festa della \"Beatissima Vergine\", se essa avesse concesso di liberare il paese dalla peste. Il voto viene ratificato dal cancelliere granducale Bartolomeo Magi d'Anghiari, il 21 settembre 1632."}
{"id": "1211761", "revid": "754039", "url": "https://it.wikipedia.org/wiki?curid=1211761", "title": "Chiostro del Ges\u00f9 e Maria", "text": ""}
{"id": "1211763", "revid": "78273", "url": "https://it.wikipedia.org/wiki?curid=1211763", "title": "Stato predecessore", "text": ""}
{"id": "1211764", "revid": "78273", "url": "https://it.wikipedia.org/wiki?curid=1211764", "title": "Stato successore", "text": ""}
{"id": "1211767", "revid": "1305772", "url": "https://it.wikipedia.org/wiki?curid=1211767", "title": "Hitra", "text": "Hitra \u00e8 un comune norvegese della contea di Tr\u00f8ndelag.\nStoria.\nHitra fu promossa a municipalit\u00e0 il 1\u00ba gennaio 1838. Fr\u00f8ya fu separata da Hitra nel 1877. Tre distretti dell'isola principale di Hitra furono successivamente separati (Fillan nel 1877, Kvenv\u00e6r nel 1912 e Sandstad nel 1914) ma furono riuniti a Hitra nel il 1\u00ba gennaio 1964.\nGeografia fisica.\nHitra \u00e8 la settima pi\u00f9 grande isola della Norvegia, e confina a nord con Fr\u00f8ya. Si trova nel Trondheimsfjord. Il punto pi\u00f9 alto dell'isola si chiama M\u00f8rkdalstuwa, situato a 345 metri s.l.m. Il centro amministrativo di Hitra \u00e8 Fillan. Tra Hitra e Fr\u00f8ya c'\u00e8 una piccola isola chiamata Dolm\u00f8ya.\nStemma.\nLo stemma risale al 1987, e su di esso \u00e8 presente la testa del \"Cervo Rosso\".\nInfrastrutture e trasporti.\nLa compagnia Kystekspressen effettua servizi di trasporti via mare da Trondheim e Kristiansund. C'\u00e8 anche un tunnel, lungo 5610 metri (l'Hitraltunnel) che collega Hitra alla terraferma."}
{"id": "1211770", "revid": "179578", "url": "https://it.wikipedia.org/wiki?curid=1211770", "title": "Out of Your Mind", "text": "Out of Your Mind \u00e8 un singolo dei True Steppers scrittio e inciso insieme a Dane Bowers e Victoria Beckham, al suo debutto come cantante solista.\nIl singolo \u00e8 stato pubblicato il 14 agosto 2000 dall'etichetta discografica Virgin.\nIl brano non entr\u00f2 alla prima posizione della classifica dei singoli britannica ma alla seconda, dietro un pezzo dance del disc jockey italiano Spiller, intitolato \"Groovejet (If This Ain't Love)\" e cantato da un'allora sconosciuta Sophie Ellis-Bextor.\n\"Out of your mind\" ha comunque venduto nella sua prima settimana di pubblicazione 180.000 copie, per un totale di copie vendute pari a 395.141 (disco d'oro) con una permanenza totale nelle classifiche di vendita di venti settimane. \u00c8 stato il 21\u00b0 singolo pi\u00f9 venduto nel 2000 e il 152\u00b0 pi\u00f9 venduto nel Regno Unito fra il 2000 e il 2010."}
{"id": "1211776", "revid": "1702319", "url": "https://it.wikipedia.org/wiki?curid=1211776", "title": "Tempietto di Santa Maria del Colledestro", "text": "Il tempietto di Santa Maria del Colledestro \u00e8 un edificio sacro che si trova a Pieve Santo Stefano.\nIl tempietto \u00e8 una costruzione ottagonale riferibile nelle linee attuali al XVIII secolo, anche se se ne hanno notizie fin dal XII secolo. Nei tempi antichi sorgeva in questo luogo un tempio pagano dedicato al fiume Tevere e alle sue ninfe, testimoniato dal ritrovamento, nel 1636, di un'epigrafe romana.\nIl paramento murario esterno \u00e8 costituito da pietrame irregolare spartito da lesene angolari di lastre di pietra e decorato da una cornice marcapiano orizzontale. Un intervento di restauro novecentesco ha cancellato l'avancorpo con tetto a capanna davanti all'ingresso ed eliminato il campanile a vela. All'interno la cappella dell'altare \u00e8 voltata a botte con arco d'ingresso in pietra serena decorato da motivi classici.\nNel 2017 uno studio del pittore Stefano Camaiti fa corrispondere il tempietto ottagono proposto a scopo didattico nel \"De prospectiva pingendi\" di Piero della Francesca a quello di Santa Maria del Colledestro."}
{"id": "1211778", "revid": "125799619", "url": "https://it.wikipedia.org/wiki?curid=1211778", "title": "Sua Eccellenza si ferm\u00f2 a mangiare", "text": "Sua Eccellenza si ferm\u00f2 a mangiare \u00e8 un film del 1961 diretto da Mario Mattoli. Il film \u00e8 stato riedito nel 1967 col titolo Il dottor Tanzarella, medico personale del... fondatore dell'Impero. \u00c8 l'ultimo film di Tot\u00f2 diretto da Mario Mattoli.\nTrama.\nNell'Italia del ventennio fascista, durante un pranzo tenuto nella villa umbra della contessa Bernabei, organizzato per l'inaugurazione di un piccolo monumento in memoria di un campione sportivo locale, si trovano riuniti per l'occasione, oltre ai coniugi ospitanti, la figlia Silvia, il di lei marito Ernesto, l'amante di Ernesto, Lauretta, spacciata per moglie di un truffatore che si presenta come il dottor Tanzarella, medico del Duce, ma che in realt\u00e0 si trova l\u00ec per ricattare Ernesto, del cui tradimento coniugale con Lauretta \u00e8 stato testimone, ed un ministro del regime, chiamato spesso solamente con l'appellativo di \"Eccellenza\".\nErnesto \u00e8 preoccupato dalla presenza di Lauretta: infatti, ancor pi\u00f9 che dalla possibile divulgazione della sua tresca con la giovane, teme che si possa sapere in giro di una \"d\u00e9faillance\" sessuale durante l'ultimo rapporto intrattenuto con costei dal ministro (l'eccellenza) durante un viaggio in treno in vagone letto. Il falso dottor Tanzarella, deciso ad andarsene dopo aver notato la presenza del commissario, si ferma a pranzo quando scopre che verr\u00e0 usato, in onore di sua Eccellenza, un servizio di posate d'oro cesellate da Benvenuto Cellini. Il furto delle posate riesce, grazie ad uno stratagemma: il truffatore finge, alla presenza di tutti, di telefonare a Mussolini e nell'occasione di ricevere da lui l'incarico di prelevare le preziosissime posate per destinarle ad una mostra.\nProduzione.\nSin da prima della sua uscita nelle sale cinematografiche il film venne seguito attentamente dalla censura, sia per il periodo storico trattato (la vicenda \u00e8 ambientata nel ventennio fascista) sia per i temi \"caldi\" trattati: l'infedelt\u00e0 coniugale, la \"d\u00e9faillance\" amorosa, il furto, i segreti e gli scandali di un ministro (anche se del ventennio, sempre di un alto funzionario di stato si parlava), l'arrivismo dell'italiano medio, la mediocrit\u00e0 d'animo dell'alta borghesia. Il film doveva originariamente chiamarsi \"E il ministro si ferm\u00f2 a mangiare\" ma il titolo venne bocciato per i riferimenti alla politica odierna.\nA lungo si \u00e8 anche parlato del pessimo rapporto tra Tot\u00f2 e Mattoli: per una sua naturale rudezza, il regista era solito rivolgersi agli attori chiamandoli \"coso\". In quell'occasione gli venne di riferirsi in tal modo anche a Tot\u00f2, che se ne risent\u00ec profondamente: il Principe rimprover\u00f2 Mattoli davanti al cast e alla troupe, e la loro collaborazione termin\u00f2 con quella pellicola. Ad ogni modo l'intero film \u00e8 permeato della maestria di Mattoli, in particolare nei moltissimi interni statici, prediletti dal regista.\nSin dalle prime scene appare evidente la figura dominante di Tot\u00f2 nell'intero film, anche se in realt\u00e0 il protagonista \u00e8 Ernesto, interpretato da Ugo Tognazzi, la cui vicenda personale \u00e8 l'elemento scatenante di tutta la \"pochade\". Curioso \u00e8 il fatto che il ruolo di Tot\u00f2 sia accreditato come una semplice \"partecipazione\", mentre in realt\u00e0 ricopre un ruolo importante nella vicenda.\nIl personaggio del dottor Tanzarella interpretato da Tot\u00f2 gode di una certa comicit\u00e0 in rapporto con la figura stessa dell'attore, richiamando abbastanza apertamente i tratti aristocratici del finto Marchese rintracciabili in \"Miseria e nobilt\u00e0\" o ancora alcune gag misurate come l'esempio del trapano in uso al dottore come in \"Tot\u00f2, Vittorio e la dottoressa\". Un personaggio quello del dottore nel film che si rende partecipe di un inganno che non ha creato e non ha voluto, ma che gli \u00e8 piombato come un caso fortuito e che lui, nell'animo truffatore gentiluomo, sfrutta a dovere fino in fondo. La figura del dottor Tanzarella richiama quindi alcuni tratti tipici rintracciabili nel professor Paolino di \"L'uomo, la bestia e la virt\u00f9\" con lo stesso Tot\u00f2 e Orson Welles."}
{"id": "1211780", "revid": "2122884", "url": "https://it.wikipedia.org/wiki?curid=1211780", "title": "Dania Cericola", "text": "Carriera.\nDoppiatrice professionista dal 1978, nel 1981 ha partecipato al programma \"Fresco fresco\" su Rai 1 ed \u00e8 direttrice di doppiaggio dal 1990.\nPer un breve periodo lavor\u00f2 anche come annunciatrice per Italia 1 nei primi anni ottanta."}
{"id": "1211781", "revid": "33689", "url": "https://it.wikipedia.org/wiki?curid=1211781", "title": "Zoilo II", "text": "\u00c8 conosciuto principalmente attraverso i ritrovamenti numismatici.\nPer Zoilo sono attestati tre tipi di monete: \"Re di profilo, con Atena e tridente\", \"Apollo con tripode e piccolo elefante\", \"Elefante e tripode\".\nMolti dei segni di zecca (monogrammi) sulle monete di Zoilo II sono in kharoshthi, indizio che vennero incise da coniatori indiani. Questa \u00e8 una caratteristica di molti re indo-greci del Punjab orientale, come Stratone I, Apollodoto II, talvolta anche di Apollofane e Dionisio; inoltre, alcuni monogrammi sono uguali sulle monete di re differenti, suggerendo che il coniatore o la zecca furono gli stessi. I monogrammi in kharoshthi sono le lettere 'sti', 'ji', 'ra', 'ga', 'gri', 'ha', 'stri', 'ri', 'bu', 'a', 'di', 'stra' e '\u015bi'. Le monete dei tipi \"Apollo con tripode e piccolo elefante\" e \"Elefante e tripode\" riportano solo monogrammi kharoshthi, mentre le monete con ritratto di Zoili hanno di solito legende biligui, in greco e kharoshthi.\nLe monete di Zoilo II sono state trovate nei tesoretti del Satlej e del Sialkot, come pure nei tesoretti del Punjab ritrovati a oriente del Jhelum. Alcune monete di Zoilo sono state ritrovate sotto le fondamenta delle \"stupa\" del I secolo a.C. nel monastero di Dharmarajika, nei pressi di Taxila. Due monete di Zoilo sono state trovate nel tesoretto di Bara, nei pressi di Peshawar, assieme a monete dei re indo-sciti Azes I, Azilises e Azes II."}
{"id": "1211784", "revid": "110157", "url": "https://it.wikipedia.org/wiki?curid=1211784", "title": "Not Such an Innocent Girl", "text": "Not Such an Innocent Girl \u00e8 il primo singolo estratto dall'album di debutto della cantante britannica Victoria Beckham, \"Victoria Beckham\".\nIl brano \u00e8 stato pubblicato in tutto il mondo il 17 settembre 2001 dall'etichetta discografica Virgin ed ebbe un discreto successo. \u00c8 stato scritto da Victoria Beckham, Steve Kipner e Andrew Frampton."}
{"id": "1211785", "revid": "2519", "url": "https://it.wikipedia.org/wiki?curid=1211785", "title": "Holt\u00e5len", "text": "Holt\u00e5len \u00e8 un comune norvegese della contea di Tr\u00f8ndelag."}
{"id": "1211787", "revid": "287204", "url": "https://it.wikipedia.org/wiki?curid=1211787", "title": "Holtalen", "text": ""}
{"id": "1211788", "revid": "287204", "url": "https://it.wikipedia.org/wiki?curid=1211788", "title": "Gretna Football Club", "text": "Il Gretna Football Club era una societ\u00e0 calcistica scozzese con sede nella citt\u00e0 di Gretna, fondata nel 1946, fallita e poi rifondata nel 2008. Disputa le proprie partite casalinghe al Raydale Park, impianto da 3.000 posti a sedere.\nLa squadra \u00e8 principalmente ricordata per aver raggiunto la finale di Scottish Cup (poi persa ai calci di rigore contro l'Heart of Midlothian) nella stagione 2005-2006.\nNella stagione 2020-2021 milita un Lowland Football League, il quinto livello del campionato scozzese.\nStoria.\nFondato nel 1946, il club ha conosciuto una rapida ascesa a met\u00e0 degli anni duemila, passando nell'arco di cinque stagioni dalla \"Northern Premier League First Division\" inglese alla Scottish Premier League (massima divisione scozzese), raggiunta dopo la vittoria della Scottish First Division (seconda divisione scozzese) al termine dell'annata 2006-2007.\nNella stagione 2007-2008 il club \u00e8 stato posto in amministrazione controllata, dopo che il proprietario Brooks Mileson ha ritirato il proprio supporto finanziario. La squadra, guidata da David Irons, si \u00e8 piazzata all'ultimo posto in classifica con 13 punti, retrocedendo in Scottish First Division. Tuttavia al termine della stagione, a causa delle mancate garanzie finanziarie, il club \u00e8 stato ulteriormente retrocesso in Scottish Third Division (quarta divisione scozzese).\nDopo la retrocessione, l'unico potenziale compratore del club ha ritirato la propria offerta di acquisto, sancendo di fatto la fine del Gretna, che ha rassegnato le dimissioni dalla Scottish Football League (SFL) il 3 giugno 2008.\nIl 2 luglio 2008 a Gretna \u00e8 stata costituita una nuova societ\u00e0, chiamata \"Gretna Football Club 2008\", che ha disputato il campionato dilettantistico della \"East of Scotland Football League\". Nonostante il nome simile, questo club non ha nessuna connessione formale con il precedente."}
{"id": "1211791", "revid": "1702319", "url": "https://it.wikipedia.org/wiki?curid=1211791", "title": "Chiesa di Santa Maria della Pace a Sigliano", "text": "La chiesa di Santa Maria della Pace \u00e8 un edificio sacro che si trova in localit\u00e0 Sigliano a Pieve Santo Stefano.\nStoria e descrizione.\nTerminata e consacrata nel 1921 dal vescovo di Sansepolcro monsignor Pompeo Ghezzi, \u00e8 insignita del grado di basilica minore. Situata in posizione collinare, si affaccia a mezzacosta in posizione panoramica sul Lago di Montedoglio, a 451 m s.l.m..\nLa struttura della basilica \u00e8 un curioso esempio di eclettismo architettonico in stile neobizantino, su progetto dell'architetto veneziano Giuseppe Torres. \u00c8 sorta sul luogo occupato un tempo dall'antica pieve di Sigliano, dedicata a San Pietro fino al XVI secolo e poi ricordata come pieve di Santa Maria (1566). Nel 1593 pass\u00f2 sotto il patronato dei conti di Montedoglio e dei nobili Della Stufa e nel 1797 venne eretta a prepositura dal vescovo di Sansepolcro monsignor Roberto Costaguti. Venne distrutta da un terremoto nel 1919 e ricostruita, con grande impegno dell'allora parroco Don Alessandro Bartolomei le cui spoglie giacciono sotto alla pedana dell'ingresso, riutilizzando le pietre della chiesa distrutta.\nUn cippo funerario con iscrizione latina ritrovato nel suo sottosuolo e ora inserito nel parapetto in pietra della scalinata di ingresso della basilica attesta come fosse un luogo di culto anche per i romani. Sul muro destro dell'entrata \u00e8 anche ben visibile una scena di caccia lapidea scolpita su pietra serena locale, altro reperto di epoca romana."}
{"id": "1211793", "revid": "767487", "url": "https://it.wikipedia.org/wiki?curid=1211793", "title": "A Mind of Its Own", "text": "A Mind of Its Own \u00e8 il secondo singolo estratto dal primo album della cantante britannica Victoria Beckham, \"Victoria Beckham\"\nIl singolo \u00e8 stato pubblicato l'11 febbraio 2002 dall'etichetta discografica Virgin e ha raggiunto la sesta posizione della classifica dei singoli britannica."}
{"id": "1211798", "revid": "104458", "url": "https://it.wikipedia.org/wiki?curid=1211798", "title": "Kl\u00e6bu", "text": "Kl\u00e6bu \u00e8 un ex comune norvegese della contea di S\u00f8r-Tr\u00f8ndelag. Dal 1\u00ba gennaio 2020 \u00e8 stato unito al comune di Trondheim."}
{"id": "1211799", "revid": "767487", "url": "https://it.wikipedia.org/wiki?curid=1211799", "title": "Let Your Head Go", "text": "Let Your Head Go \u00e8 il quarto singolo di Victoria Beckham. \u00c8 stato pubblicato insieme a \"This Groove\" come doppia a-side e non \u00e8 stato incluso in nessun album.\nIl video della canzone ha inciso molto sulla promozione del brano, e aveva protagonista la stessa cantante nei panni di una regina. Questo singolo segna anche il passaggio della cantante dalla Virgin Records, la storica etichetta delle Spice Girls, alla 19 Entertainment. Anche Emma Bunton, dopo aver lasciato la \"Virgin\", scelse la \"19\". Tuttavia questo fu la prima e unica pubblicazione di Victoria Beckham sotto quest'etichetta.\nIl singolo fu pubblicato il 29 dicembre 2003 e debutt\u00f2 alla posizione numero tre della classifica britannica."}
{"id": "1211801", "revid": "287204", "url": "https://it.wikipedia.org/wiki?curid=1211801", "title": "Klaebu", "text": ""}
{"id": "1211811", "revid": "94788692", "url": "https://it.wikipedia.org/wiki?curid=1211811", "title": "Edward Leedskalnin", "text": "Costru\u00ec a mano ogni singolo pezzo del monumento conosciuto come Coral Castle in Florida. Fu anche conosciuto per le sue inusuali teorie del magnetismo.\nBiografia.\nSecondo la biografia di Joe Bullard, \"Waiting for Agnes\" (dove Agnes \u00e8 il nome della sua fidanzata), all'et\u00e0 di 26 anni Edward venne lasciato dalla fidanzata sedicenne Agnes il giorno prima delle nozze. In seguito alla profonda delusione cominci\u00f2 a maturare l'idea di costruire un castello per dedicarlo all'amata. Inizi\u00f2 cos\u00ec a viaggiare per l'Europa, il Canada e gli Stati Uniti in cerca di un luogo dove stabilirsi.\nDopo essere stato colpito dalla tubercolosi fu costretto a trasferirsi in una localit\u00e0 dal clima mite, e giunse cos\u00ec in Florida nel 1918. Inizi\u00f2 quindi la costruzione del suo castello nei pressi di \"Florida City\", dove aveva acquistato 10 acri di terreno.\nNel 1936 l'espansione edilizia port\u00f2 alla costruzione di nuovi lotti edilizi nelle vicinanze della sua propriet\u00e0. Essendo Leedskalnin una persona molto riservata, decise di trasferirsi in un luogo pi\u00f9 isolato. Ma la vera motivazione per cui Ed decise di spostare una cos\u00ec monumentale opera non \u00e8 mai stata del tutto chiarita. Pass\u00f2 cos\u00ec i successivi 10 anni a trasferire ciascuna pietra da Florida City alla localit\u00e0 dove attualmente sorge Coral Castle, ad una distanza di circa 16\u00a0km (Homestead). In questa operazione fu aiutato da un amico che aveva un vecchio camion. I blocchi furono caricati per mezzo di argani e del trattore del fattore che l\u00ec abitava, non come si dice per mezzo di levitazione. Resta tuttavia il dubbio sul perch\u00e9 della necessit\u00e0 di questo trasferimento.\nNel dicembre 1951 Leedskalnin si ammal\u00f2. Incise su una roccia la frase \"Going to the Hospital\" (vado all'ospedale) e prese la corriera per la citt\u00e0 (non aveva un'automobile, conduceva una vita molto semplice e si spostava in bicicletta). Mor\u00ec pochi giorni dopo, il 7 dicembre. Gli era stato diagnosticato un tumore maligno allo stomaco. Il castello fu ereditato da un nipote che nel 1953, poco prima della morte, lo don\u00f2 ad una famiglia dell'Illinois.\nTeorie sul magnetismo.\nLa singolare teoria sul magnetismo \u00e8 espressa in particolare nella sua opera principale, il breve testo \"Magnetic current\" (1945). Egli definisce \"magnete\" la sostanza di cui sono fatti gli oggetti che conferisce loro le propriet\u00e0 magnetiche. Essi possono passare attraverso qualunque altro oggetto (grazie alle loro ridotte dimensioni) e sono sempre in movimento tra il polo Nord e il polo Sud: nei \"magneti permanenti\" essi sono presenti in numero particolarmente elevato. La Terra stessa si comporta come un grande magnete, e questo influisce sul comportamento degli altri magneti, che differirebbe -ad esempio- a seconda della latitudine. Le varie propriet\u00e0 dei magneti sono descritte tramite semplici esperimenti. Quanto alla corrente, non sarebbe distinta in \"elettrica\" e \"magnetica\": vi sarebbe dunque un solo tipo di corrente, ma composta da un flusso di magneti con direzione Nord-Sud e un flusso analogo in direzione opposta: pertanto tale corrente sarebbe definibile \"corrente magnetica\". Questa corrente ha la possibilit\u00e0 di spostarsi da un oggetto all'altro, se le condizioni sono corrette. Nella seconda parte, in particolare le correnti magnetiche vengono utilizzate per costruire un dispositivo di moto perpetuo che mantiene al suo interno indefinitamente la circolazione della corrente magnetica. Tale dispositivo, chiamato nel testo \"Perpetual Motion Holder\", \u00e8 richiamato anche in un altro breve testo, \"Mineral, Vegetable and Animal Life\" (1945), che nella sua edizione originale ne riporta il diagramma nella prima pagina di copertina. In questo testo, si puntualizza l'importanza del magnetisimo negli esseri viventi: anche nell'uomo sono presenti magneti e assolvono varie funzioni, ad esempio contraggono e rilassano i muscoli. Tali magneti sono assunti dall'uomo tramite l'alimentazione. Nei suoi testi, Leedkalnin contesta la validit\u00e0 dell'esistenza degli elettroni e dei protoni, a favore dei \"magneti\" dei due tipi Nord e Sud.\nPrincipio del \"Perpetual Motion Holder\".\nIl principio di funzionamento del dispositivo \"perpetual motion holder\" \u00e8 lo stesso sfruttato nei moderni dispositivi di blocco/sblocco elettromagnetico (\"electromagnetic lock\"), utilizzato ad esempio nei serramenti. Inoltre, \u00e8 anche analogo al principio alla base del funzionamento degli induttori."}
{"id": "1211819", "revid": "767487", "url": "https://it.wikipedia.org/wiki?curid=1211819", "title": "This Groove", "text": "This Groove \u00e8 il quarto singolo di Victoria Beckham, pubblicato come doppia a-side insieme a \"Let Your Head Go\". Non \u00e8 stato inserito in nessun album.\nQuesto singolo ha segnato anche il passaggio della cantante dalla Virgin Records, la storica etichetta delle Spice Girls, alla 19 Entertainment. Anche Emma Bunton, dopo aver lasciato la \"Virgin\", scelse la \"19\". Tuttavia questo fu la prima e unica pubblicazione di Victoria Beckham sotto l'etichetta \"19\".\nIl singolo fu pubblicato il 29 dicembre 2003 e debutt\u00f2 alla posizione numero tre della classifica britannica."}
{"id": "1211820", "revid": "15756", "url": "https://it.wikipedia.org/wiki?curid=1211820", "title": "Bayside School", "text": " \nBayside School (\"Saved by the Bell\") \u00e8 una sitcom statunitense andata in onda negli Stati Uniti d'America dal 1989 al 1993 sul canale NBC. In Italia la serie \u00e8 stata trasmessa da Italia 1 dall'ottobre del 1993 al gennaio del 1994 in fascia tardo-pomeridiana.\nLa serie \u00e8 lo spin-off di \"Good Morning, Miss Bliss\", durata 13 puntate e andata in onda negli USA dal 1988 al 1989.\nTrama.\n\"Bayside School\" narra le vite di sei adolescenti alle prese con i quattro anni del liceo. Il protagonista Zack Morris (Mark-Paul Gosselaar) (l'unico che ha possibilit\u00e0 di rivolgersi verso la telecamera e \"parlare\" con il pubblico nonch\u00e9 capace di \"fermare il tempo\"), ragazzo biondo e bello \u00e8 innamorato della ragazza pi\u00f9 bella della scuola, Kelly Kapowski (Tiffani-Amber Thiessen), mentre Jessie (Elizabeth Berkley), prova amore e odio verso Slater (Mario Lopez). Il gruppo si completa con Lisa (Lark Voorhies), che vive di abiti firmati e pettegolezzi, e Screech (Dustin Diamond), personaggio buffo e distratto. Sullo sfondo c'\u00e8 il preside della Bayside High, il signor Belding (Dennis Haskins).\nLe vicende sono prevalentemente ambientate all'interno del liceo Bayside High di Pacific Palisades e dell'attiguo diner 'The Max' (nella versione italiana chiamato solo il 'Max'). A partire dalla terza stagione, alcuni episodi vengono ambientati anche al di fuori delle mura scolastiche, come in un Country Club di Malib\u00f9, un lussuoso hotel di Palm Desert e il centro commerciale di Pacific Palisades.\nSpin-off, sequel e film.\nLa serie ha dato vita a uno spin-off e un sequel: \"Bayside School - La nuova classe\" e \"Bayside School - Un anno dopo\", entrambe trasmesse dalla NBC a partire dal settembre 1993. La prima ha preso il posto della serie originale nella programmazione (sabato mattina) ed \u00e8 durata sette stagioni, mentre la seconda \u00e8 stata trasmessa in prima serata, riscuotendo poco successo e durando meno di una stagione intera. Entrambi sono stati trasmessi in Italia da \"Italia 1\"\nLa serie ha inoltre dato vita a due film per la TV: \"Haloha avventura hawayana\" (successivamente re-intitolato \"Bayside School - Avventura hawaiana\") del 1992 e \"Bayside School - Matrimonio a Las Vegas\" del 1994.\nNel settembre del 2014, la rete Lifetime, ha trasmesso un film tv riguardante il dietro le quinte del telefilm, ispirato al criticato libro biografico di uno dei protagonisti della serie, \"Dustin Diamond\", intitolato \"Behind the bell\", pubblicato nel 2009.\nProduzione.\nPre-produzione.\nDurante un meeting di preparazione, il presidente della NBC, Brandon Tartikoff, d'accordo con il produttore del telefilm, Peter Engel, disse che il titolo del telefilm avrebbe dovuto contenere la parola \"bell\" (campanella). Un collega di Peter Engel, a quel punto, sugger\u00ec il titolo \"Saved by the bell\" (\"Salvati dalla campanella\") e Tartikoff approv\u00f2. A Peter Engel, invece, il nome non piacque ma non fece obiezioni pensando che quella frase di uso comune fosse gi\u00e0 protetta dal diritto d'autore e perci\u00f2 inutilizzabile. Il legale della NBC, tuttavia, scopr\u00ec che nessuno ne deteneva i diritti e il giorno successivo Engel si ritrov\u00f2 l'ufficio tappezzato di poster con su scritto \"Saved by the bell\".\nLa serie era liberamente basata sulla sitcom \"Good Morning, Miss Bliss\", da cui prendeva di peso i personaggi di Zack Morris, Lisa Turtle, Screech Powers e del preside Belding. Diverse modifiche narrative vennero applicate ai personaggi e l'azione venne spostata dalla scuola media John F. Kennedy Junior High di Indianapolis al liceo Bayside High di Pacific Palisades, in California. Gli attori Mark-Paul Gosselaar, Lark Voorhies, Dustin Diamond e Dennis Haskins vennero riconfermati.\nLe attrici Elizabeth Berkley, Tiffani Amber Thiessen e Jennie Garth fecero il provino per l'unico ruolo femminile nuovo previsto, Kelly Kapowski. Alla fine la Thiessen ottenne la parte ma ai produttori piacque talmente tanto Elizabeth Berkley che la produzione decise di creare un personaggio apposta per lei (Jessie Spano).\nIl giovane Mario L\u00f3pez ottenne la parte di A.C. Slater dopo una lunga ricerca da parte della produzione.\nRiprese.\nLa serie, prodotta dalla Peter Engel Productions, inizi\u00f2 le riprese nel marzo del 1989 e concluse definitivamente la lavorazione nell'aprile del 1992. Diversi studi vennero usati nel corso degli anni, tutti situati a Los Angeles e dintorni. Gli unici episodi girati effettivamente in location furono quelli estivi, girati in un Country Club di Santa Monica (lo stesso successivamente utilizzato per gli episodi estivi di Beverly Hills 90210) e in un hotel di Palm Desert.Tutti gli episodi venivano registrati due volte il venerd\u00ec (di mattina con la sola troupe e di pomeriggio, davanti a un pubblico di 200 persone). Per evitare che ci fossero troppi cambiamenti drastici fisici nei protagonisti (che erano tutti in piena pubert\u00e0), le riprese della serie non vennero suddivise per stagioni. Ogni tre settimane di lavorazione, il cast riposava una settimana e poi tornava sul set. In particolar modo le stagioni 3 e 4 vennero girate senza soluzione di continuit\u00e0 nell'arco dell'anno 1991. A causa di questo inusuale processo di produzione, i giovani attori non ebbero molte opportunit\u00e0 di lavorare ad altri progetti, ragione che port\u00f2 Tiffani Thiessen ed Elizabeth Berkley a lasciare la serie nel dicembre del 1991. Per ultimare gli ultimi dieci episodi rimasti in programma, venne assunta l'attrice Leanna Creel nel ruolo di Tori Scott.\nNella primavera del 1991 l'attrice Elizabeth Berkley scivol\u00f2 dietro le quinte poco prima di iniziare la registrazione dell'episodio \"Star del Rock\" e \nsi fer\u00ec il ginocchio. L'episodio venne comunque girato senza di lei e quello programmato per la settimana successiva (\"Quando i soldi non rendono\") venne modificato in modo da non includere il suo personaggio. L'attrice torno sul set per girare gli episodi di Malibu e nelle sequenze in esterni \u00e8 spesso visibile un cerotto sul suo ginocchio.Un altro infortunio colp\u00ec l'attore Mark-Paul Gosselaar che durante le prove dello show \"Circus of the Stars\", cadde in maniera errata e si frattur\u00f2 lo sterno con il mento. A causa di questo incidente, le riprese della terza stagione della serie slittarono di un mese.\nEdizione italiana.\nAl debutto americano della serie nel 1989, la NBC mand\u00f2 in onda gli episodi delle quattro stagioni in un ordine del tutto arbitrario, creando non poca confusione nel pubblico: il primo episodio, ad esempio, in cui venivano introdotti tutti i personaggi e in cui il personaggio di Slater arrivava per la prima volta alla Bayside High, venne inspiegabilmente trasmesso a met\u00e0 stagione. Altri episodi della prima stagione vennero trasmessi durante la seconda, terza o addirittura quarta stagione. Per i successivi passaggi tv e per la distribuzione internazionale (Italia compresa), venne ripristinato l'ordine corretto delle puntate.\nUn problema che la NBC dovette affrontare durante la quarta stagione fu l'uscita di scena di due personaggi principali: alla fine del 1991 le attrici Elizabeth Berkley e Tiffani Amber Thiessen decisero di non rinnovare il contratto e abbandonarono la serie a met\u00e0 delle riprese della quarta stagione. Girati i loro ultimi due episodi (\"L'ultimo giorno di scuola\" e \"La classe del 2003\"), le due attrici uscirono dal cast e vennero rimpiazzate da Leanna Creel, assunta per interpretare gli ultimi dieci episodi rimasti della quarta stagione nel ruolo di Tori Scott. Durante la messa in onda originale, gli episodi con Kelly e Jessie vennero alternati con quelli di Tori, senza per\u00f2 dare nessuna spiegazione del perch\u00e9 i tre personaggi non si incontrassero mai.\nPer l'edizione italiana, il problema venne risolto modificando parzialmente alcuni dialoghi di due episodi: in \"Ricordi di un'estate\" (primo episodio della quarta stagione) una telefonata di Kelly e Jessie a Zack ci fa capire che le due ragazze sono a Parigi a studiare dopo aver vinto una borsa di studio (mentre nell'edizione originale stanno semplicemente chiamando Zack per sapere come sta); in \"Rivali per la pelle\" (trasmesso dopo il blocco di episodi interpretati dalla Creel) Zack si lamenta con Kelly e Jessie per non avergli portato una ragazza da Parigi mentre Lisa \u00e8 dispiaciuta perch\u00e9 il padre di Tori \u00e8 stato trasferito e la ragazza ha dovuto cambiare scuola (nell'edizione originale i ragazzi stanno in realt\u00e0 discutendo del ballo della scuola)."}
{"id": "1211823", "revid": "110157", "url": "https://it.wikipedia.org/wiki?curid=1211823", "title": "Malvik", "text": "Malvik \u00e8 un comune norvegese della contea di Tr\u00f8ndelag."}
{"id": "1211827", "revid": "88740", "url": "https://it.wikipedia.org/wiki?curid=1211827", "title": "Meldal", "text": "Meldal \u00e8 un ex comune norvegese della contea di S\u00f8r-Tr\u00f8ndelag. Dal 1\u00ba gennaio 2020 \u00e8 stato unito ai comuni di Agdenes e Orkdal per formare il comune di Orkland."}
{"id": "1211831", "revid": "339392", "url": "https://it.wikipedia.org/wiki?curid=1211831", "title": "Giacomo Sciarra", "text": ""}
{"id": "1211833", "revid": "120815674", "url": "https://it.wikipedia.org/wiki?curid=1211833", "title": "Iva 85", "text": "Iva 85 \u00e8 un minialbum della cantante italiana Iva Zanicchi, pubblicato nel 1984.\nNote.\nIva Zanicchi con queste canzoni partecip\u00f2 all'edizione 1984 della trasmissione televisiva \"Premiatissima\"."}
{"id": "1211834", "revid": "110157", "url": "https://it.wikipedia.org/wiki?curid=1211834", "title": "Melhus", "text": "Melhus \u00e8 un comune norvegese della contea di Tr\u00f8ndelag.\nStoria.\nVenne istituito il 1\u00ba gennaio 1838. Nel 1860 e nel 1880, si separarono rispettivamente i comuni di H\u00f8londa e Fl\u00e5. Entrambi vennero per\u00f2 reintegrati nel comune il 1\u00ba gennaio 1964, assieme al comune di Horg.\nGeografia antropica.\nNel comune di Melhus si trova la localit\u00e0 di \u00d8ysand, nota per essere la sede della costruzione prevista dalla Germania nazista della citt\u00e0 di Nordstern, una metropoli con una grande base navale, il cui progetto non fu per\u00f2 mai terminato."}
{"id": "1211838", "revid": "287204", "url": "https://it.wikipedia.org/wiki?curid=1211838", "title": "Edoardo I di Bar", "text": "Origine.\nEdoardo, secondo la \"Histoire g\u00e9n\u00e9alogique de la maison royale de Dreux (Paris), Luxembourg, Preuves de l'histoire de la maison de Bar-le Duc\" era l'unico figlio maschio del Conte di Bar, di Mousson, Enrico III e della moglie, Eleonora d'Inghilterra, che era figlia del re d'Inghilterra e duca d'Aquitania Edoardo I Plantageneto e della sua prima moglie, Eleonora di Castiglia, figlia secondogenita del re di Castiglia, Ferdinando III \"il Santo\" e di Giovanna di Dammartin, Contessa di Ponthieu (contea nel dipartimento della Somme le cui citt\u00e0 principali erano Abbeville e Montreuil-sur-Mer).&lt;br&gt;Enrico III di Bar (\"Henry aineis fils le comte de Bar\"), come ci viene confermato dal testamento del padre, nelle \"Preuves de l'HISTOIRE ECCLESIASTIQUE ET CIVILE DE LORRAINE, Volume 2\", era il figlio maschio primogenito del Conte di Bar, di Mousson, Teobaldo II (\"Thiebaut cuens de Bar\") e della sua seconda moglie, la Signora di Toucy, di Saint-Fargeau e di Puisaye (regione compresa tra il G\u00e2tinais e la Borgogna), Giovanna di Toucy (\"Jehenne contesse de Bar ma femme\"), che era figlia di Giovanni, Signore di Toucy, di Saint-Fargeau e di Puisaye (regione compresa tra il G\u00e2tinais e la Borgogna) e sua moglie Emma di Laval.\nBibliografia.\nNell'ambito della Guerra di Fiandra, nel 1297, suo padre, Enrico III, venne coinvolto e pressato di invadere la contea di Champagne dal suocero, il re d'Inghilterra, Edoardo I Plantageneto; maEnrico fu sconfitto e fatto prigioniero da Gaucher V Signore di Chatillon e connestabile di Champagne, come si apprende da una lettera di Guillaume de Nangis; prigioniero nelle carceri della Contea delle Fiandre, Enrico, dopo quattro anni di prigionia, col Trattato di Bruges, del 4 giugno 1301, in cambio della sua liberazione dovette cedere alcune fortezze al suo potente vicino, ma soprattutto rendere omaggio a Filippo il Bello per una parte della sua contea, che sar\u00e0 chiamata il Barrois in movimento, promettendo di andare a Cipro a lottare contro gli infedeli. In quello stesso anno, come ci conferma la \"Histoire g\u00e9n\u00e9alogique de la maison royale de Dreux\", sua nonna paterna, Giovanna di Toucy (\"Iehanne de Thoci comtesse de Bar et dame de Pusoye\") scrisse una lettera per confermare l'avvenuta pace tra il re di Francia, Filippo IV il Bello (\"Philippe pour la grace de Dieu roy de France\") ed il proprio figlio primogenito Enrico III (\"nostre ain\u00e8 fil Henry cuens de Bar\").&lt;br&gt;Durante la guerra sua madre, Eleonora d'Inghilterra, era morta a Gand, il 12 ottobre del 1297.\nSuo padre, Enrico III, nel 1302, si rec\u00f2 nel regno di Napoli al fine di imbarcarsi per l'Oriente. A Napoli diede manforte al re Carlo II, che dovette respingere l'invasione del re Federico III di Sicilia. Fu gravemente ferito durante un'azione e mor\u00ec poco dopo.&lt;br&gt;Gli succedette il figlio Edoardo, come Edoardo I di Bar, che solo nel 1312, raggiunta la maggior et\u00e0 govern\u00f2 la contea.&lt;br&gt;Era minorenne quando succedette al padre Enrico III di Bar, divenne conte e la contea fu governata dagli zii paterni Giovanni, signore di Puisaye, Teobaldo vescovo di Liegi, e Rinaldo vescovo di Metz, come da lettera del re di Francia, Filippo il Bello.\nSecondo la storico inglese, Thomas Rymer (ca. 1643 \u2013 13 Dicembre 1713) il re inglese, Edoardo I Plantageneto, nel 1306, scrisse una lettera alla Duchessa reggente di Borgogna, Agnese di Francia, proponendo un matrimonio, tra un suo nipote, Edoardo I di Bar, e la figlia di Agnese, Maria di Borgogna.&lt;br&gt;Il contratto di matrimonio tra Edoardo di Bar e Maria fu redatto a Bar-sur-Aube, il 13 giugno 1306, dal fratello di Maria, il duca di Borgogna, Ugo V, come da documento n\u00b0 577 del \"Cartulaire de Hugues de Chalon (1220-1319)\".\nA Montbard, l'11 febbraio 1310, Edoardo I spos\u00f2 Maria di Borgogna, che, secondo la \"Histoire des ducs de Bourgogne de la race cap\u00e9tienne, vol. VI\", era la figlia femmina quartogenita del Duca di Borgogna e re titolare di Tessalonica, Roberto II e della moglie, Agnese di Francia (1260-1325), che, come ci viene confermato dalla \"Chronique anonyme des rois de France\", era la figlia minore (ultimogenita) del re di Francia, San Luigi IX (1215 \u2013 1270) e di Margherita di Provenza (1221 \u2013 1295).\nDopo il matrimonio Edoardo raggiunse la maggior et\u00e0 e govern\u00f2 da solo le sue contee.\nNel 1313 viene catturato dal Duca di Lorena, Federico IV ma il riscatto per la sua liberazione non verr\u00e0 pagato prima del 1314; in quell'anno, con l'intervento dell'erede al trono di Francia, Luigi l'Attaccabrighe, la disputa tra Edoardo e Federico IV di Lorena, fu sanata.\nNel 1324 conosce una nuova alleanza militare con il duca di Lorena, Federico IV, col re di Boemia e conte di Lussemburgo, Giovanni e con l'arcivescovo di Treviri, Baldovino di Lussemburgo, che portarono all'assedio alla citt\u00e0 di Metz, che non voleva riconoscere come re di Germania, Ludovico il Bavaro; la pace fu siglata, nel 1325. Queste operazioni militari sono conosciute ai pi\u00f9 come la \"guerra di Metz\" o \"guerra dei quattro signori\".\nNel 1336, Edoardo mor\u00ec in un naufragio sulle coste di Famagosta a Cipro, mentre partecipava ad una crociata, nell'isola di Cipro.&lt;br&gt;Gli succedette l'unico figlio maschio, Enrico, come Enrico IV\nNella cronologia del Priorato di Sion, redatta da Pierre Plantard, Edoardo risulta come IV gran maestro del Priorato.\nDiscendenza.\nEdoardo da Maria ebbe tre figli:"}
{"id": "1211839", "revid": "125644974", "url": "https://it.wikipedia.org/wiki?curid=1211839", "title": "Con te partir\u00f2", "text": "Con te partir\u00f2 \u00e8 una canzone scritta da Lucio Quarantotto per il testo e da Francesco Sartori per la musica, cantata da Andrea Bocelli, che rappresenta uno dei maggiori successi internazionali della musica italiana. Ha raggiunto la prima posizione in classifica in Francia (per 4 settimane) ed in Belgio (per 10 settimane nelle Fiandre e 5 in Vallonia) ed \u00e8 diventato anche il secondo singolo pi\u00f9 venduto in Germania vincendo l'Echo Award. La versione con Sarah Brightman ha venduto oltre 12 milioni di copie in tutto il mondo.Il videoclip della canzone, diretto da Stefano Salvati ha vinto il premio come miglior video tedesco.\nDescrizione.\nRicco d'enfasi e molto orecchiabile, il brano si pone a cavallo fra musica leggera ed operistica, con rilevanti variazioni di stile, rappresentando in maniera quasi pittorica il concetto del viaggio. \u00c8 stato interpretato da Andrea Bocelli al Festival di Sanremo 1995, e poi incluso nel suo album \"Bocelli\".\nPubblicazioni.\nNel Regno Unito il brano \u00e8 stato pubblicato da Bocelli insieme al soprano Sarah Brightman, col titolo di \"Time to Say Goodbye\", nel 1996 ed ha raggiunto la prima posizione in classifica in Germania (per 12 settimane), Svizzera (per 6 settimane), Austria (per 3 settimane) ed Irlanda (per 3 settimane), la seconda nella Official Singles Chart e la quinta nei Paesi Bassi, mentre in Spagna \u00e8 uscito col titolo \"Por ti Volar\u00e9\".\nLa versione in inglese cantata con Sarah Brightman \u00e8 una delle canzoni che accompagnano lo spettacolo delle Dubai Fountain.\nEsiste una versione di Bocelli in duetto con C\u00e9line Dion."}
{"id": "1211840", "revid": "9624606", "url": "https://it.wikipedia.org/wiki?curid=1211840", "title": "Edouard de Bar", "text": ""}
{"id": "1211841", "revid": "110157", "url": "https://it.wikipedia.org/wiki?curid=1211841", "title": "Midtre Gauldal", "text": "Midtre Gauldal \u00e8 un comune norvegese della contea di Tr\u00f8ndelag.\nIn questo paese vive e si allena la fondista norvegese Marit Bj\u00f8rgen."}
{"id": "1211849", "revid": "110157", "url": "https://it.wikipedia.org/wiki?curid=1211849", "title": "Oppdal", "text": "Oppdal \u00e8 un comune norvegese della contea di Tr\u00f8ndelag."}
{"id": "1211857", "revid": "88740", "url": "https://it.wikipedia.org/wiki?curid=1211857", "title": "Orkdal", "text": "Orkdal \u00e8 un ex comune norvegese della contea di S\u00f8r-Tr\u00f8ndelag. Dal 1\u00ba gennaio 2020 \u00e8 stato unito ai comuni di Meldal e Agdenes per formare il comune di Orkland.\nNelle vicinanze della citt\u00e0, sorge il campo di concentramento di Fannrem risalente all'epoca nazista."}
{"id": "1211861", "revid": "131358", "url": "https://it.wikipedia.org/wiki?curid=1211861", "title": "\u00c7aykur Rizespor", "text": ""}
{"id": "1211862", "revid": "110157", "url": "https://it.wikipedia.org/wiki?curid=1211862", "title": "Osen", "text": "Osen \u00e8 un comune norvegese della contea di Tr\u00f8ndelag."}
{"id": "1211864", "revid": "110157", "url": "https://it.wikipedia.org/wiki?curid=1211864", "title": "Rennebu", "text": "Rennebu \u00e8 un comune norvegese della contea di Tr\u00f8ndelag."}
{"id": "1211865", "revid": "767487", "url": "https://it.wikipedia.org/wiki?curid=1211865", "title": "Digital Multimedia Broadcasting", "text": "Digital Multimedia Broadcasting (DMB) \u00e8 un sistema di trasmissione radio digitale per inviare dati multimediali (radio, tv, dati) a dispositivi portatili come i telefonini.\nQuesta tecnologia \u00e8 stata sviluppata per la prima volta nella Corea del Sud sotto un progetto nazionale.\nLa prima emittente DMB a livello mondiale ha iniziato proprio in questo stato nel 2005.\nPu\u00f2 operare via satellite (S-DMB) o via terrestre (T-DMB).\nDMB \u00e8 basato sullo standard \"Eureka 147\" Digital Audio Broadcasting (DAB) e ha molte somiglianze con il suo principale competitore il DVB-H."}
{"id": "1211867", "revid": "9624887", "url": "https://it.wikipedia.org/wiki?curid=1211867", "title": "Guido I Gonzaga", "text": ""}
{"id": "1211868", "revid": "287204", "url": "https://it.wikipedia.org/wiki?curid=1211868", "title": "39971 Jozsef", "text": ""}
{"id": "1211871", "revid": "110157", "url": "https://it.wikipedia.org/wiki?curid=1211871", "title": "Rissa (Norvegia)", "text": "Rissa \u00e8 un comune norvegese soppresso della contea di S\u00f8r-Tr\u00f8ndelag.\nLe origini del nome risalgono al norreno \"Rissi\", del bacino Botnen (letteralmente \"fondo del fiordo\")."}
{"id": "1211872", "revid": "35804", "url": "https://it.wikipedia.org/wiki?curid=1211872", "title": "Qualificazioni alla Coppa del Mondo di rugby 1999", "text": "Le qualificazioni alla Coppa del Mondo di rugby 1999 si tennero tra il 1996 e il 1999 e videro la partecipazione di 66 squadre che si affrontarono in tornei di qualificazione su base geografica.\nPer via dell'elevato (rispetto alle precedenti edizioni) numero di partecipanti, le procedure di qualificazione furono pi\u00f9 lunghe e articolate del solito: infatti per la prima volta la fase finale della competizione previde 20 squadre invece che 16 come nelle tre edizioni in precedenza disputate; un altro fattore che contribu\u00ec a rendere pi\u00f9 elaborato il processo di qualificazione fu che il numero di squadre automaticamente ammesse all'edizione 1999 della Coppa furono solo quattro: , e , nell'ordine le prime tre classificate della e il Paese organizzatore, il che signific\u00f2 che le selezioni coinvolsero anche formazioni che nelle edizioni precedenti avevano raggiunto le semifinali, come o , quando non avevano addirittura vinto il torneo come l', campione del mondo nel 1991.\nOgni zona continentale adott\u00f2 propr\u00ee criter\u00ee di selezione, talora appoggiandosi anche a competizioni consolidate e gi\u00e0 programmate, come nel caso dei campionati asiatici e panamericani; alle qualificazioni africane parteciparono 9 squadre, a quelle americane 12 (una delle quali si ritir\u00f2 prima dell'inizio delle gare di qualificazione), a quelle asiatiche 8, alle oceaniane 7 e a quelle europee 30: proprio la federazione continentale europea, la FIRA, organizz\u00f2 le qualificazioni pi\u00f9 lunghe e articolate, su quattro turni con diverse Nazionali ammesse direttamente a ciascuno di detti turni.\nL'Africa design\u00f2 una squadra, cos\u00ec come l'Asia; le Americhe e l'Oceania 3 ciascuna, e l'Europa 6, per un totale di 14; ulteriori due squadre provennero da un torneo di ripescaggio che si tenne tra la fine del 1998 e l'inizio del 1999 e che riguard\u00f2 7 Nazionali provenienti da tutte le zone continentali."}
{"id": "1211873", "revid": "120815939", "url": "https://it.wikipedia.org/wiki?curid=1211873", "title": "Care colleghe", "text": "Care colleghe \u00e8 un album della cantante italiana Iva Zanicchi, pubblicato nel 1987.\nContiene cover di note colleghe dell'artista pi\u00f9 l'inedito \"Canter\u00f2\" usato come sigla di coda di Ok il prezzo \u00e8 giusto del 1987."}
{"id": "1211875", "revid": "124670966", "url": "https://it.wikipedia.org/wiki?curid=1211875", "title": "S-DMB", "text": "S-DMB, acronimo di Satellite-Digital Multimedia Broadcasting, \u00e8 un sistema di trasmissione radio digitale per inviare dati multimediali (radio, TV, dati) a dispositivi portatili come i telefonini. Versione ibrida del Digital Multimedia Broadcasting, si differenzia da quest'ultimo incorporando nel sistema di trasmissione anche un satellite geostazionario ad alta potenza che si integra con una rete di ripetitori terrestri a bassa potenza, che permettono al segnale, sincronizzato con quello del satellite, di raggiungere anche l'interno delle abitazioni nelle aree urbane.\nIntroduzione della tecnologia.\nLa Corea del Sud a partire dal 1\u00ba maggio 2005 \u00e8 diventata il primo paese al mondo ad avviare il servizio S-DMB. Il fornitore del servizio era TU Media, operatore di telefonia mobile controllato da SK Telecom . La stessa tecnologia \u00e8 stata utilizzata in Giappone dall'operatore Broadcasting Corporation (MBCO) per istituire il servizio MobaHO! negli anni 2004-2009."}
{"id": "1211876", "revid": "75775", "url": "https://it.wikipedia.org/wiki?curid=1211876", "title": "Laureato", "text": ""}
{"id": "1211877", "revid": "6923", "url": "https://it.wikipedia.org/wiki?curid=1211877", "title": "Massimo Biasion", "text": ""}
{"id": "1211878", "revid": "287204", "url": "https://it.wikipedia.org/wiki?curid=1211878", "title": "Jason Mayele", "text": ""}
{"id": "1211879", "revid": "110157", "url": "https://it.wikipedia.org/wiki?curid=1211879", "title": "Roan", "text": "Roan \u00e8 un ex comune norvegese della contea di S\u00f8r-Tr\u00f8ndelag. Dal 1\u00ba gennaio 2020 \u00e8 stato unito al comune di \u00c5fjord."}
{"id": "1211883", "revid": "125428106", "url": "https://it.wikipedia.org/wiki?curid=1211883", "title": "R\u00f8ros", "text": "R\u00f8ros \u00e8 un comune norvegese della contea di Tr\u00f8ndelag, situata all'interno del distretto del Gauldalen.\nLe origini della citt\u00e0 risalgono all'anno 1530 quando fu costruita sul terreno della fattoria \"R\u00f8raas\", dalla quale ha ripreso il nome.\nDal 1980 la citt\u00e0 \u00e8 stata inserita tra i patrimoni dell'umanit\u00e0 dell'UNESCO.\nLa citt\u00e0 di R\u00f8ros \u00e8 stata resa famosa anche dalle opere del pittore neo-romantico Harald Sohlberg.\nIl principale evento cittadino \u00e8 il Mercato di R\u00f8ros (\"R\u00f8rosmartnan\"), istituito nel 1644 si tiene dal penultimo marted\u00ec di febbraio al venerd\u00ec successivo e richiama una media di oltre 60.000 turisti ogni anno.\nIn citt\u00e0 sono state girate alcune puntate invernali della serie su Pippi Calzelunghe."}
{"id": "1211884", "revid": "287204", "url": "https://it.wikipedia.org/wiki?curid=1211884", "title": "Roros", "text": ""}
{"id": "1211886", "revid": "110157", "url": "https://it.wikipedia.org/wiki?curid=1211886", "title": "Coppa Italia 1960-1961", "text": "La Coppa Italia 1960-1961 fu la 14\u00aa edizione della manifestazione calcistica, disputata tra il 4 settembre 1960 e il 29 giugno 1961 e conclusa con la vittoria della , al suo secondo titolo.\nFormula.\nAnche quest'anno cambi\u00f2 per l'ennesima volta la formula delle eliminatorie, con un primo turno per le societ\u00e0 di Serie B, e un secondo che vedeva l'ingresso dei club di Serie A tranne le quattro semifinaliste della precedente edizione. Il regolamento contempl\u00f2 inoltre l'adozione integrale dei tiri di rigore come alternativa generale alla ripetizione delle gare, nonch\u00e9 la possibilit\u00e0 di un cambio nel primo tempo. L'intera griglia fu stabilita in un unico sorteggio a Milano il 3 agosto 1960.\nNel tabellone principale, partito dagli ottavi, si evidenziarono la e la , che estromisero rispettivamente la e l'. La coppa venne poi vinta dai \"Viola\" che piegarono i \"Biancocelesti\" per 2-0 nella finale disputata al Comunale di Firenze l'11 giugno 1961; per i toscani fu il secondo successo in Coppa Italia dopo quello dell'edizione 1939-1940.\nPrimo turno.\nSi gioc\u00f2 il 4 settembre fra i venti club di Serie B accoppiati in maniera geografica.\nSecondo turno.\nSi gioc\u00f2 il 18 settembre, in contemporanea con la finale della precedente edizione, e vide l'ingresso di quattordici club di Serie A, con accoppiamenti sempre su base geografica.\nOttavi di finale.\nIl tabellone principale della manifestazione vide la partecipazione di sedici societ\u00e0, ossia le quattro qualificate alle semifinali dell'edizione 1959-1960 e le dodici squadre provenienti dalle qualificazioni."}
{"id": "1211888", "revid": "2519", "url": "https://it.wikipedia.org/wiki?curid=1211888", "title": "Selbu", "text": "Selbu \u00e8 un comune norvegese della contea di Tr\u00f8ndelag."}
{"id": "1211890", "revid": "1318658", "url": "https://it.wikipedia.org/wiki?curid=1211890", "title": "PalAlbani", "text": "Il PalAlbani \u00e8 lo stadio del ghiaccio di Varese, ove disputano le gare interne le squadre dell'HC Varese (squadre juniori) e, dal 2006, anche i Varese Killer Bees (fino al 2008 militante nella Senior-Terza lega Regio League Svizzera, poi trasferitisi nel campionato elvetico). Dal 2019 la struttura ospita anche gli allenamenti e le partite casalinghe dell'HC Varese Curling.\nIl PalAlbani pu\u00f2 contenere durante partite di hockey su ghiaccio (o gli altri eventi sportivi, in particolare di pattinaggio artistico e pattinaggio di velocit\u00e0) circa 1500 persone, distribuite su due anelli.\nL'impianto non ha un nome ufficiale: la denominazione PalAlbani, seppur largamente adottata, \u00e8 in realt\u00e0 spuria e frutto dell'inventiva del giornalista Massimo Soncini, al tempo corrispondente locale del quotidiano \"Il Giorno\" che, mal sopportando l'assenza di un'intitolazione ufficiale per la struttura sportiva, unific\u00f2 il termine \"palaghiaccio\" con l'odonimo della strada di accesso all'impianto (via Francesco Albani).\nNel 2020 la struttura viene interessata dal progetto di una profonda ristrutturazione con la demolizione e ricostruzione della stessa. Nel 2021 i lavori hanno inizio. Termine previsto l'estate 2022."}
{"id": "1211893", "revid": "17351", "url": "https://it.wikipedia.org/wiki?curid=1211893", "title": "Grumman X10F Jaguar", "text": ""}
{"id": "1211894", "revid": "2519", "url": "https://it.wikipedia.org/wiki?curid=1211894", "title": "Skaun", "text": "Skaun \u00e8 un comune norvegese della contea di Tr\u00f8ndelag."}
{"id": "1211895", "revid": "767487", "url": "https://it.wikipedia.org/wiki?curid=1211895", "title": "Jennifer Paige", "text": "\u00c8 conosciuta principalmente per il suo singolo uscito nel 1998 \"Crush\". In seguito al successo del suo primo singolo ha proseguito l'attivit\u00e0 musicale pubblicando altri due album di inediti e una raccolta, senza per\u00f2 mai riuscire a bissare il successo della sua prima canzone.\nBiografia.\nNata nella citt\u00e0 di Marietta, in Georgia, vicino ad Atlanta, ha iniziato all'et\u00e0 di cinque anni a cantare in bar e ristoranti con il fratello Chance Scoggins. Ha continuato poi a studiare danza, arte e canto.\nAll'et\u00e0 di diciassette anni ha traslocato a Los Angeles e ha girato lo stato con la \"Joe's Band\". Nell'agosto del 1996, si \u00e8 esibita davanti a 50.000 persone allo stadio olimpico di Atlanta.\nIl successo con \"Crush\".\nIl suo album di debutto, l'eponimo, \"Jennifer Paige\" \u00e8 stato pubblicato nell'agosto del 1998 trascinato dal successo del singolo \"Crush\", che ha scalato le classifiche di numerosi paesi piazzandosi al primo posto in Australia e Nuova Zelanda. L'album, nonostante il successo del primo singolo estratto, non riusc\u00ec a confermarne i risultati di vendite, rimanendo nelle parti basse delle classifiche dei paesi in cui \u00e8 uscito, per l'etichetta discografica Hollywood.\nDal suo disco d'esordio erano stati estratti altri due singoli, \"Sober\" e \"Always You\", canzoni che tuttavia non riscossero lo stesso successo di \"Crush\", spesso non riuscendo neanche a entrare nelle classifiche.\nNell'estate del 2000 ha registrato una nuova canzone per la colonna sonora del film \"Autumn in New York\", intitolata \"Beautiful\".\n\"Positively Somewhere\", il secondo album e la successiva raccolta.\nIl suo secondo disco, \"Positively Somewhere\", \u00e8 stato pubblicato nel 2001 sempre dalla Hollywood senza per\u00f2 ottenere grandi risultati di vendita. Nonostante negli Stati Uniti fosse stato promosso dal singolo \"These Days\", per l'Europa, dove la pubblicazione del disco \u00e8 avvenuta il 1\u00ba luglio 2002, \u00e8 stato anticipato dal singolo \"Stranded\", che tuttavia non ha avuto un buon riscontro di vendite entrando in classifica solo nei Paesi Bassi, senza tra l'altro raggiungere buone posizioni, mentre ha avuto un buon riscontro radiofonico in alcuni paesi (Germania, Giappone, Italia).\nIn seguito al flop commerciale del suo secondo disco, l'etichetta discografica ha pubblicato nel 2003 la prima raccolta della cantante, \"Flowers (The Hits Collection)\", contenente i singoli della cantante con l'aggiunta di alcuni remix e di una traccia inedita; questa compilation, che si \u00e8 rivelata un ulteriore insuccesso commerciale, non \u00e8 stata promossa da nessun singolo. In seguito a questa pubblicazione, il contratto con la Hollywood, etichetta discografica che l'ha lanciata, non \u00e8 stato rinnovato.\nIl ritorno con \"Best Kept Secret\".\nDopo cinque anni di assenza dalle scene musicali, la cantante \u00e8 tornata in sala d'incisione per realizzare il suo terzo disco di inediti, pubblicato nell'aprile 2008 dall'etichetta discografica Glor con il titolo \"Best Kept Secret\". Il primo singolo tratto da questo disco \u00e8 stato \"Wasted\", canzone con la quale la cantante ha partecipato, in Italia, alla nota compilation estiva \"Festivalbar 2008\". Successivamente sono usciti i singoli \"Underestimated\", che ha riscosso un discreto successo nei Paesi Bassi, paese nel quale \u00e8 entrato in classifica e il duetto con la cantante francese di origini tunisine L\u00e2\u00e2m, insieme alla quale ha realizzato \"Ta Voix (The Calling)\", di discreto successo in Francia. Contemporaneamente alla pubblicazione della versione \"Deluxe\" del disco \u00e8 uscito anche un ulteriore singolo, \"Beautiful Lie\", duetto con Nick Carter entrato nella classifica austriaca.\nSviluppi successivi.\nNel 2010, con il cantante Coury Palermo, forma il duo \"The Fury\", poi rinominato \"Paige and Palermo\"; esso rilascia due canzoni.\nA dicembre 2012, la cantante rilascia il suo quarto album, \"Holiday\", composto di canzoni natalizie.\nKickstarter.\nNel 2015, aveva pubblicato \"Is It Ever Enough?\" sul suo canale YouTube.\nNello stesso tempo, ha lanciato una campagna di raccolta fondi per produrre il suo prossimo album Daydreamer attraverso Kickstarter."}
{"id": "1211897", "revid": "287204", "url": "https://it.wikipedia.org/wiki?curid=1211897", "title": "Snillfjord", "text": "Snillfjord \u00e8 un ex comune norvegese della contea di S\u00f8r-Tr\u00f8ndelag. Dal 1\u00ba gennaio 2020 il territorio comunale \u00e8 diviso tra il neo-istituito comune di Heim e quello di Orkland. Una terza parte del territorio \u00e8 stata assegnata al comune di Hitra."}
{"id": "1211899", "revid": "17351", "url": "https://it.wikipedia.org/wiki?curid=1211899", "title": "Grumman F-11", "text": ""}
{"id": "1211900", "revid": "132266", "url": "https://it.wikipedia.org/wiki?curid=1211900", "title": "Oltraggio di Anagni", "text": ""}
{"id": "1211901", "revid": "17351", "url": "https://it.wikipedia.org/wiki?curid=1211901", "title": "F11F", "text": ""}
{"id": "1211902", "revid": "1776051", "url": "https://it.wikipedia.org/wiki?curid=1211902", "title": "Four the Hard Way", "text": "Four the Hard Way \u00e8 il quarto album in studio del gruppo musicale statunitense Danger Danger, pubblicato nel maggio 1998 dalla Low Dice Records."}
{"id": "1211906", "revid": "2519", "url": "https://it.wikipedia.org/wiki?curid=1211906", "title": "Tydal", "text": "Tydal \u00e8 un comune norvegese della contea di Tr\u00f8ndelag."}
{"id": "1211908", "revid": "122155321", "url": "https://it.wikipedia.org/wiki?curid=1211908", "title": "OpenCms", "text": "OpenCms \u00e8 un Enterprise Content management system (CMS) open source basato sulla piattaforma Java e tecnologia XML. \u00c8 distribuito da Alkacon Software con due tipi di licenze: la licenza LGPL per il \"core\" e la licenza GPL per alcuni moduli sviluppati da Alkacon Software.\nOpenCms \u00e8 un'applicazione web basata su JSP/Servlet e necessita quindi di un servlet container come Apache Tomcat. L'utilizzo necessita anche di un database relazionale come Mysql, PostgreSQL, MariaDB.\nCaratteristiche.\nIl prodotto software viene distribuito sotto forma di archivio compresso ZIP contenente la descrizione delle procedure di installazione e il Web Application Archive di OpenCms pronto per il deploy in un application server. L'installazione \u00e8 piuttosto semplice e viene portata a termine attraverso un intuitivo wizard. \u00c8 possibile installare anche una demo per apprezzarne tutte le caratteristiche.\nTra le caratteristiche principali proposte ci sono:"}
{"id": "1211910", "revid": "110157", "url": "https://it.wikipedia.org/wiki?curid=1211910", "title": "\u00d8rland", "text": "\u00d8rland \u00e8 un comune norvegese della contea di Tr\u00f8ndelag."}
{"id": "1211911", "revid": "1305772", "url": "https://it.wikipedia.org/wiki?curid=1211911", "title": "Orland", "text": ""}
{"id": "1211912", "revid": "1776051", "url": "https://it.wikipedia.org/wiki?curid=1211912", "title": "The Return of the Great Gildersleeves", "text": "The Return of the Great Gildersleeves \u00e8 il quinto album in studio del gruppo musicale statunitense Danger Danger, pubblicato nel marzo 2000 dalla Low Dice Records."}
{"id": "1211913", "revid": "120670030", "url": "https://it.wikipedia.org/wiki?curid=1211913", "title": "Shalom (Iva Zanicchi)", "text": "Shalom \u00e8 un album della cantante italiana Iva Zanicchi, pubblicato nel 1971.\nL'album \u00e8 presente sulle piattaforme digitali e sui servizi di streaming."}
{"id": "1211916", "revid": "104458", "url": "https://it.wikipedia.org/wiki?curid=1211916", "title": "Coppa del mondo di mountain bike 2005", "text": "La Coppa del mondo di mountain bike 2005 organizzata dall'Unione Ciclistica Internazionale (UCI) si disput\u00f2 su quattro discipline: cross country, downhill, four-cross e, in un circuito separato, marathon. Tutte le discipline videro disputarsi 8 tappe."}
{"id": "1211917", "revid": "287204", "url": "https://it.wikipedia.org/wiki?curid=1211917", "title": "\u00c5fjord", "text": " \n\u00c5fjord \u00e8 un comune norvegese della contea di Tr\u00f8ndelag.\nFa parte del distretto del Fosen. Il centro amministrativo della municipalit\u00e0 \u00e8 il villaggio di \u00c5rnes. Gli altri villaggi della municipalit\u00e0 sono Revsnes, Roan, Bessaker, Harsvika, e By. \u00c5fjord si trova nella parte nord-ovest della penisola di Fosen, a nord-ovest di Trondheim. Si trova tra le municipalit\u00e0 di \u00d8rland e Osen e ad ovest di Steinkjer, con Indre Fosen a sud.\nIl comune si estende per 955 chilometri quadrati, \u00e8 il 114\u00ba pi\u00f9 esteso per area dei 422 comuni norvegesi.\nInformazioni generali.\nNome e variazioni territoriali.\nIl comune di \u00c5fjord venne fondato il 1\u00ba gennaio 1838. Il suo nome \u00e8 legato al fiordo \u00c5fjorden; la \"\u00c5\" nel nome deriva dal nome della fattoria e luogo di culto di \"\u00c5\", forma plurale di \"\u00e1\" che significa \"fiume\", probabilmente dal fatto che ci sono due fiumi, Norddalselva e Stordalselva, che scorrono insieme a sud della fattoria.\nIl 26 marzo 1870, una risoluzione reale ha spostato una piccola parte non popolata del comune al vicino comune di Bjugn, e il 1\u00ba gennaio 1896, la costa sud-ovest di Aafjord venne separata per formare la municipalit\u00e0 di J\u00f8ssund. Lo stesso giorno, il nome del comune cambi\u00f2 da \"Aafjord\" ad \"Aa\". La pronuncia venne poi cambiata in \"\u00c5\". Il 13 Luglio 1934, il nome pass\u00f2 da \"\u00c5\" ad \"\u00c5fjord\". Dopo di ci\u00f2, il centro amministrativo del comune veniva chiamato \"\u00c5\" o \"\u00c5 i \u00c5fjord\".\nNegli anni 1960, grazie al lavoro della Commissione Schei vi furono molte fusioni comunali in Norvegia, tra cui quella dei comuni di Stoksund e \u00c5fjord, uniti nel pi\u00f9 grande comune di \u00c5fjord. Il 1\u00ba Novembre 1980, il servizio postale cambi\u00f2 il nome del centro del comune, da \"\u00c5 i \u00c5fjord\" ad \"\u00c5rnes\".\nIl 1\u00ba Gennaio 2018, il comune non fa pi\u00f9 parte della vecchia contea di S\u00f8r-Tr\u00f8ndelag, ma della nuova contea di Tr\u00f8ndelag.\nIl 1\u00ba Gennaio 2020, il comune di Roan venne unito a quello di \u00c5fjord in un nuovo comune chiamato \u00c5fjord. Il nuovo comune usa lo stemma di Roan.\nStemma.\nLo stemma venne donato il 22 Maggio 1987 al vecchio comune di Roan, ed \u00e8 stato ri-approvato per il nuovo comune allargato di \u00c5fjord nel 2020. Lo stemma mostra tre sterne d'argento, uccelli molto vigili ed energici, che hanno lo scopo di simboleggiare gli abitanti locali e la costa con la vasta avifauna della zona.\nIl vecchio stemma di \u00c5fjord \u00e8 stato concesso nel 1997 e utilizzato fino al 2019. Le armi mostrano due prue di una barca per rappresentare le barche speciali che sono costruite nel comune (\"\u00c5fjordb\u00e5t)\".\nChiese.\nLa Chiesa di Norvegia ha tre parrocchie (\"sokn\") nel comune di \u00c5fjord. Fa parte del vicariato (\"prosti)\" di Fosen, nella diocesi di Nidaros.\nGeografia.\nIl principale centro del comune \u00e8 \u00c5rnes. Tutti i principali servizi del comune si trovano l\u00ec. Altre aree popolate sono Monstad/\u00c5 e Stoksund/Revsnes. \u00c5fjord si estende su una superficie di circa 1.000 chilometri quadrati, con circa 3200 residenti, di cui circa un terzo vive nell'area urbana di \u00c5rnes. Negli ultimi decenni c'\u00e8 stata una diminuzione di 100-150 persone all'anno.\nIl comune di \u00c5fjord \u00e8 costituito da molti piccoli insediamenti, dalle isole ad ovest agli altopiani ad est. Tradizionalmente, \u00c5fjord \u00e8 stata una societ\u00e0 agricola, mentre Stoksund nell'ovest ha avuto un'economia pi\u00f9 basata sulla pesca. \u00c5fjord ha due grandi isole: Stokk\u00f8ya (380 abitanti) e Lines\u00f8ya (80 abitanti). Stokk\u00f8ya \u00e8 collegata con la terraferma attraverso il ponte di Stokk\u00f8y. Il ponte Lines\u00f8y collega le isole di Stokk\u00f8ya e Lines\u00f8ya. L'altra isola principale \u00e8 Lauv\u00f8ya, a sud, alla fine del fiordo \u00c5fjorden.\nIl punto pi\u00f9 alto di \u00c5fjord \u00e8 la Finnvollheia, alta 676 metri. Ci sono oltre 1.000 laghi con pesci. \u00c5fjord ha anche due grandi fiumi di salmone: il Nordalselva e lo Stordalselva, che sfociano nell'\u00c5fjorden. I signori inglesi pescavano qui alla fine del XIX secolo. Il lago Stordalsvatnet si trova a est di \u00c5rnes. Il lago Straumsetervatnet si trova ad est, lungo il confine con Verran.\nStoria.\nCi sono reperti archeologici in molti siti del comune; a Dragseid gli archeologi hanno individuato alcuni tumuli. A Dragseid si dice che le barche di legno venivano trascinate su questa sottile penisola per abbreviare il viaggio ed evitare di rischiare in caso di maltempo. Fino al Medioevo la penisola di Fosen era inclusa come parte del distretto di Nordm\u00f8re, immediatamente a sud.\nPrima del 1950, non c'erano strade che permettevano di raggiungere il comune. Nel 1950 fu finalmente terminata la strada per il vicino comune di Bjugn a sud. Nel 1955 fu terminata la strada per Stoksund nella parte settentrionale del comune.\nUn vecchio tipo di barca di legno, la barca \u00c5fjord, proviene da questa zona. La barca \u00e8 una discendente diretta delle vecchie barche vichinghe norrene e viene ancora prodotta, anche se in numero molto piccolo. La barca \u00e8 arrotondata ad entrambe le estremit\u00e0, \u00e8 nota per essere un buon navigatore costiero ed \u00e8 presente in diverse dimensioni, dalla piccola \"faering\" alla pi\u00f9 grande di tutte, il \"femb\u00f8ring\".\nGoverno.\nIl comune ricade sotto la Corte distrettuale di Fosen e la Corte di appello di Frostating.\nConsiglio municipale.\nIl consiglio municipale (\"Kommunestyre\") di \u00c5fjord \u00e8 formato da 27 rappresentanti, eletti ogni 4 anni e cos\u00ec suddivisi per partito nella legislatura 2020-2024:\nEconomia.\nLa popolazione di \u00c5fjord vive di agricoltura, silvicoltura, pesca, trasporti (mare e terra), acquacoltura (pesci e molluschi), costruzioni e servizi."}
{"id": "1211919", "revid": "287204", "url": "https://it.wikipedia.org/wiki?curid=1211919", "title": "Afjord", "text": ""}
{"id": "1211920", "revid": "7336", "url": "https://it.wikipedia.org/wiki?curid=1211920", "title": "Chimica combinatoriale", "text": ""}
{"id": "1211921", "revid": "62004", "url": "https://it.wikipedia.org/wiki?curid=1211921", "title": "Russian Premier League", "text": ""}
{"id": "1211922", "revid": "287204", "url": "https://it.wikipedia.org/wiki?curid=1211922", "title": "39571 Puckler", "text": ""}
{"id": "1211925", "revid": "365417", "url": "https://it.wikipedia.org/wiki?curid=1211925", "title": "Kanly", "text": ""}
{"id": "1211926", "revid": "287204", "url": "https://it.wikipedia.org/wiki?curid=1211926", "title": "39464 Poppelmann", "text": ""}
{"id": "1211928", "revid": "287204", "url": "https://it.wikipedia.org/wiki?curid=1211928", "title": "39429 Annebronte", "text": ""}
{"id": "1211930", "revid": "287204", "url": "https://it.wikipedia.org/wiki?curid=1211930", "title": "39428 Emilybronte", "text": ""}
{"id": "1211931", "revid": "287204", "url": "https://it.wikipedia.org/wiki?curid=1211931", "title": "39427 Charlottebronte", "text": ""}
{"id": "1211935", "revid": "124123", "url": "https://it.wikipedia.org/wiki?curid=1211935", "title": "Ban Naoyuki", "text": "Serv\u00ec inizialmente come vassallo di Kat\u014d Yoshiaki, una delle \"sette lance di Shizugatake\", che divent\u00f2 in seguito padrone del dominio Aizu, presso Mutsu. Naoyuki serv\u00ec Kat\u014d come comandante d'artiglieria (tepp\u014d-taish\u014d).\nNaoyuki segu\u00ec il suo signore durante l'invasione giapponese della Corea intorno al 1590, e per le sue azioni in combattimento in quella circostanza gli fu dato uno stipendio di 350 koku. Comunque, nella battaglia di Sekigahara nel 1600, si oppose agli ordini di Yoshiaki e conseguentemente lasci\u00f2 il servizio. Dopo questi avvenimenti, serv\u00ec numerosi signori, inclusi Kobayakawa Hideaki, Matsudaira Tadayoshi, e Masanori Fukushima; comunque, poich\u00e9 il suo signore precedente, Yoshiaki, era d'impaccio, Naoyuki divent\u00f2 monaco per un certo tempo.\nServ\u00ec il clan Toyotomi nella campagna invernale dell'assedio di Osaka nel 1614. Comunque, durante la campagna estiva dell'anno seguente, fu ucciso in azione mentre combatteva le forze di Asano Nagaakira nella provincia di Izumi."}
{"id": "1211941", "revid": "767487", "url": "https://it.wikipedia.org/wiki?curid=1211941", "title": "Martin Jol", "text": "Carriera.\nCalciatore.\nCon la Nazionale olandese ha totalizzato 3 presenze tra il 1980 e il 1981. Dal 1973 al 1989 ha giocato con , , , , e nuovamente .\nAllenatore.\nDopo aver guidato e , dal 5 novembre 2004 al 25 ottobre 2007 \u00e8 stato l'allenatore del . Con gli \"Spurs\" ha centrato un 5\u00ba posto in campionato. Nella stagione 2007-2008, dopo dieci partite ufficiali tra Premier League e Coppa UEFA e una sola vittoria, \u00e8 stato esonerato.\nPer la stagione successiva Jol \u00e8 stato ingaggiato dall' al posto del suo collega connazionale Huub Stevens, dimessosi. La sua squadra ha terminato la stagione al 5\u00ba posto, qualificandosi per l'Europa League, e ha raggiunto la semifinale sia di Coppa UEFA che di Coppa di Germania, venendo in entrambi i casi eliminata dal .\nIl 26 maggio 2009 l' ha annunciato il suo ingaggio con un contratto triennale. Fa il suo esordio nella fase a gruppi della UEFA Champions League della stagione 2010-2011 al Santiago Bernab\u00e9u contro il di Jos\u00e9 Mourinho perdendo per 2-0. Il 6 dicembre 2010 si dimette da allenatore dei lanceri dopo i risultati negativi ottenuti fino ad allora e anche a causa di dissidi con l'assistente Danny Blind e al suo posto arriva Frank de Boer.\nIl 7 giugno 2011 il Fulham annuncia ufficialmente l'ingaggio dell'allenatore attraverso una nota sul proprio sito ufficiale. Nei primi due anni ottiene un 9\u00ba e un 12\u00ba posto in campionato. Il 12 dicembre 2013 viene esonerato dall'incarico, con la squadra penultima in Premier League.\nIl 24 febbraio 2016 viene nominato nuovo allenatore dell'Al-Ahly.\nCon la nomina di Alan Pardew come allenatore il 24 dicembre 2019, Jol diventa consulente tecnico dell'ADO Den Haag."}
{"id": "1211944", "revid": "174925", "url": "https://it.wikipedia.org/wiki?curid=1211944", "title": "Auguste Villiers de l\u2019Isle-Adam", "text": ""}
{"id": "1211947", "revid": "174925", "url": "https://it.wikipedia.org/wiki?curid=1211947", "title": "Auguste Villiers de l'Isle-Adam", "text": ""}
{"id": "1211948", "revid": "174925", "url": "https://it.wikipedia.org/wiki?curid=1211948", "title": "Villiers de L'Isle-Adam", "text": ""}
{"id": "1211950", "revid": "767487", "url": "https://it.wikipedia.org/wiki?curid=1211950", "title": "Cockroach", "text": "Cockroach \u00e8 il sesto album in studio del gruppo musicale statunitense Danger Danger, pubblicato nell'ottobre 2001 dalla Low Dice Records.\nIl disco.\nRealmente il disco sarebbe dovuto uscire come il terzo album dei Danger Danger nel 1993, ma il cantante Ted Poley abbandon\u00f2 la band proprio poco prima della pubblicazione. Come sostituto venne arruolato Paul Laine, il quale reincise la propria voce sui vecchi brani dell'album. Tuttavia la pubblicazione venne annullata poich\u00e9 Ted Poley, venuto a sapere del fatto, imped\u00ec alla band di diffondere il disco senza la sua voce. \"Cockroach\" venne fatto circolare in entrambe le versioni non ufficialmente fino al 2001, anno della pubblicazione ufficiale. L'album contiene due dischi, ciascuno con la versione di uno dei due cantanti."}
{"id": "1211951", "revid": "228587", "url": "https://it.wikipedia.org/wiki?curid=1211951", "title": "Alto commissario per la lotta alla contraffazione", "text": "L'Alto commissario per la lotta alla contraffazione, in Italia, \u00e8 stato un organo inizialmente costituito dalla legge 14 maggio 2005 n. 80, e successivamente soppresso, in base all'art. 68, comma 6, del decreto legge n. 112/2008, convertito nella Legge n. 133/2008.\nCompiti attribuiti dalla legge.\nI compiti dell'Alto commissario erano quelli di:\nNomina.\nL'Alto commissario era nominato con decreto del Presidente del Consiglio dei ministri su proposta del Ministro delle attivit\u00e0 produttive. Il primo alto commissario \u00e8 stato Roberto Cota, dimessosi in quanto eletto deputato. Il secondo \u00e8 stato Giovanni Kessler.\nL'Alto commissario si avvaleva, per il proprio funzionamento, degli uffici delle competenti direzioni generali del Ministero delle attivit\u00e0 produttive."}
{"id": "1211953", "revid": "767487", "url": "https://it.wikipedia.org/wiki?curid=1211953", "title": "Harry and the Potters", "text": "Gli Harry and the Potters sono un gruppo indie rock con testi a tema ispirati ai libri di Harry Potter, il mago creato dalla scrittrice J. K. Rowling. Il loro genere \u00e8 ufficiosamente chiamato \"wizard rock\". Si sono formati nel 2002 a Norwood, nel Massachusetts.\nBiografia.\nLa nascita del gruppo \u00e8 dovuta a un fatto abbastanza insolito. I fratelli Paul e Joe DeGeorge avevano organizzato un concerto nel giardino di casa loro invitando diverse band, ma molte avevano dato il loro diniego all'ultimo minuto o non si erano presentate. I due fratelli non si persero d'animo ed entro la sera stessa riuscirono a scrivere alcune canzoni a tema incentrate sulla loro passione letteraria e cinematografica (\"Harry Potter\") che eseguirono sostituendo gli altri musicisti. Dopo quell'episodio nacque l'idea: creare una band musicale sulla loro passione, Harry Potter. Decisero che uno avrebbe impersonato Harry al quarto anno, l'altro al settimo: finti occhiali rotondi, capelli spettinati neri e sciarpe dei colori di Grifondoro. Nel 2003 sono abbastanza famosi da pubblicare il loro primo album omonimo con le canzoni gi\u00e0 scritte in precedenza pi\u00f9 alcuni inediti; dopo aver pubblicato anche il secondo e il terzo album, rispettivamente \"Voldemort Can't Stop the Rock!\" e \"Harry and the Potters and the Power of Love\", si gettano in una serie di tour e concerti per tutti gli Stati Uniti con buon successo. Nel 2006 hanno pubblicato ben tre album: oltre al gi\u00e0 citato \"Harry and the Potters and the Power of Love\", anche \"Scarred for Life\", un 7\", e uno split, \"Harry and the Potters split with the Zambonis\"."}
{"id": "1211957", "revid": "287204", "url": "https://it.wikipedia.org/wiki?curid=1211957", "title": "Serhij Matvjejev", "text": "Carriera.\nMatvjejev inizi\u00f2 la sua carriera correndo principalmente su pista dove, nel 1998, riusc\u00ec a conquistare il titolo mondiale nell'inseguimento a squadre, insieme a Olexandr Klimenko, Alexandar Fedenko e Alexander Simonenko, dopo averlo sfiorato nel 1995 e nel 1997, quando si piazz\u00f2 al secondo posto.\nIn seguito decise di dedicarsi soprattutto alle gare su strada e, nel 2001, venne messo sotto contratto dalla Ceramiche Panaria-Fiordo, squadra in cui rimase fino al 2007. Centr\u00f2 subito il primo successo al Circuit des Mines in Francia. L'anno successivo ottenne un'altra vittoria nella stessa corsa francese, il primo dei suoi cinque successi in gare a cronometro, specialit\u00e0 che ha sempre rappresentato il suo punto di forza. Proprio nella prova contro il tempo conquist\u00f2 il titolo nazionale l'anno successivo nel 2003.\nCorrendo per una squadra italiana ebbe poche opportunit\u00e0 di mostrare le sue doti nelle cronometro, visto che questo genere di corse in Italia sono piuttosto rare. Non si lasci\u00f2 sfuggire le poche occasioni che gli si presentarono e, nel 2004 e nel 2005, vinse la Firenze-Pistoia.\nL'anno successivo conquist\u00f2 un altro successo a cronometro, stavolta al Tour de Langkawi in Malaysia, e prese parte al Giro d'Italia dove prov\u00f2 varie volte ad attaccare in tappe pianeggianti, senza mai ottenere risultati di rilievo, ed alla fine chiuse al 143\u00ba posto.\nNel 2007 conquist\u00f2 il Grand Prix de la Ville de Rennes, arrivando in solitaria dopo aver staccato tutti gli altri componenti della fuga, e si mise in mostra anche sul pav\u00e9 con un quarto posto nella Tre Giorni di La Panne.\nHa terminato la propria carriera da corridore nel 2009 con la squadra italiana ISD-Neri, mentre dalla stagione successiva diventa direttore sportivo della ISD Continental Team."}
{"id": "1211960", "revid": "33751", "url": "https://it.wikipedia.org/wiki?curid=1211960", "title": "Maccabi Tel-Aviv", "text": ""}
{"id": "1211967", "revid": "182193", "url": "https://it.wikipedia.org/wiki?curid=1211967", "title": "Trentino Calcio 1921", "text": ""}
{"id": "1211970", "revid": "1494169", "url": "https://it.wikipedia.org/wiki?curid=1211970", "title": "Bernried", "text": ""}
{"id": "1211971", "revid": "729019", "url": "https://it.wikipedia.org/wiki?curid=1211971", "title": "Castello di Wakayama", "text": "Il castello di Wakayama (\u548c\u6b4c\u5c71\u57ce, \"Wakayama-j\u014d\"), si trova a Wakayama, nella prefettura di Wakayama, Giappone, allo sbocco del fiume Kii.\nStoria.\nOriginariamente chiamato \u014cta, casa del Saiga Ikki, fu conquistato da Toyotomi Hideyoshi nel 1585, durante l'assedio di Negoroji; molti monaci provenienti da Negoroji trovarono rifugio ad \u014cta, che fu presto distrutto da un'alluvione.\nHideyoshi ordin\u00f2 la costruzione di alcune dighe su tre lati del castello, incanalando l'acqua piovana e impedendo al fiume di rovinare il castello.\nNon appena la fame entr\u00f2 in \u014cta, i samurai, i monaci e i paesani al suo interno si arresero, ma cinquanta monaci guerrieri condussero una carica finale contro l'armata di Hideyoshi, suicidandosi onorevolmente.\n\u014cta fu ricostruito come un tempio per la branca Shinshu del buddhismo giapponese, separandolo dal suo passato di casa di monaci guerrieri. Il castello Wakayama fu quindi costruito nello stesso luogo, sotto la supervisione del fratello di Hideyoshi, Toyotomi Hidenaga, con la partecipazione di T\u014dd\u014d Takatora. Asano Yoshinaga arriv\u00f2 nel 1600 per prestarvi servizio come signore feudale, sotto Tokugawa Ieyasu. Il castello fu in seguito attaccato, nel 1615, da forze fedeli a Toyotomi Hideyori, che stavano cercando di porre fine all'assedio di Osaka.\nNell'estate del 1615, parte della guarnigione di Osaka lasci\u00f2 la citt\u00e0, attaccando di sorpresa molti elementi delle forze di Tokugawa. Shigemasa Awawa, Ban Naoyuki e Okabe Noritsuna condussero parte della guarnigione all'attacco del castello di Wakayama, a quel tempo controllato da Asano Nagaakira. Avevano con loro 3.000 uomini, ma la guarnigione del castello era composta da 5.000 uomini. Gli uomini di Asano lasciarono il castello per incontrare le forze d'Occidente (Toyotomi) in quella che poi divenne la battaglia di Kashii. Awawa e Naoyuki furono uccisi mentre Okabe fu obbligato a ripiegare verso Osaka.\nL'aspetto corrente del castello \u00e8 il risultato delle ristrutturazioni fatte da Tokugawa Yorinobu, decimo figlio di Tokugawa Ieyasu, nei primi anni del diciassettesimo secolo.\nAlla fine del periodo Edo, nel 1867, la struttura feudale croll\u00f2, ed il castello di Wakayama fu aperto al pubblico per la prima volta.\nIl castello fu distrutto da bombardamenti alleati durante la seconda guerra mondiale, ma fu ricostruito nel 1958 ed \u00e8 aperto al pubblico come simbolo della citt\u00e0 e luogo di interesse storico."}
{"id": "1211975", "revid": "757396", "url": "https://it.wikipedia.org/wiki?curid=1211975", "title": "Maccabi Tel Aviv B.C.", "text": "Il Maccabi Tel Aviv B.C. \u00e8 la sezione di pallacanestro della societ\u00e0 polisportiva Maccabi Tel Aviv, avente sede a Tel Aviv, in Israele.\n\u00c8 una delle squadre pi\u00f9 blasonate e prestigiose d'Europa: \u00e8 infatti il terzo club europeo pi\u00f9 vincente della storia assieme al Panathinaikos Atene e dietro al Real Madrid ed al CSKA Mosca, avendo vinto sei Euroleghe, una Suproleague, una Coppa Intercontinentale e avendo disputato ben 15 finali europee.\nStoria.\nLa societ\u00e0 fu fondata nel 1932 come parte della Polisportiva, nata nel 1906.\nNel 1954 nasce l'attuale Basketball Super League israeliana: il Maccabi \u00e8 il primo campione nazionale. Da allora i giallo-blu hanno vinto ben 50 edizioni del campionato. La serie di vittorie consecutive pi\u00f9 lunga \u00e8 durata 23 stagioni, dal 1970 al 1992, probabilmente un record mondiale.\nDal 1963 il Maccabi gioca le partite interne nello Yad Eliyahu. Nel 1966 entra a far parte della squadra l'ebreo americano Tal Brody, proveniente dall'NBA. Diventa ben presto la stella della squadra e rimarr\u00e0 uno dei giocatori pi\u00f9 rappresentativi della sua storia. Brody \u00e8 il primo di una lunga serie di giocatori statunitensi impegnati nel campionato israeliano.\nNegli anni Settanta la stella del Maccabi \u00e8 Miki Berkovich, unico israeliano in una squadra composta quasi interamente di stranieri (americani). Nel 1977 Berkovich porta il Maccabi a vincere la sua prima Coppa dei Campioni (battendo Varese. Nel 1981 il Maccabi realizza la doppietta Coppa dei Campioni-Coppa Intercontinentale. Successivamente lo Yad Eliyahu viene portato dai 5.000 originari agli 11.000 posti attuali.\nNegli anni duemila la squadra ha ottenuto nuovi importanti successi in campo europeo. Nel 2001 la squadra ha vinto l'ultima Coppa dei Campioni FIBA, denominata Suproleague, mentre tra 2003-04 e 2004-2005 ha realizzato una doppietta in Eurolega (nel 2004 Tel Aviv \u00e8 stata anche la sede della Final Four).\nDal 1969 il Maccabi \u00e8 sponsorizzato dalla Elite, la pi\u00f9 importante industria alimentare israeliana.\nLa grandezza del Maccabi \u00e8 divenuta globale con la prestigiosa vittoria, prima mai riuscita ad una squadra europea, contro una squadra NBA, i Washington Bullets allora campioni di NBA, gi\u00e0 nel 1978 (98-97 il punteggio). Da allora il Maccabi Elite Tel-Aviv ha giocato contro 11 squadre NBA, per 14 volte, vincendo 4 incontri, l'ultima volta nel 2005 contro i Toronto Raptors (105-103) con il canestro vincente di Anthony Parker all'ultimo secondo (\"buzzer beater\"). Questa partita al Air Canada Centre \u00e8 la prima e unica vittoria di una squadra non americana sul suolo Nord americano.\nIl Maccabi \u00e8 stata la prima squadra israeliana a partecipare al McDonald's Open, a Londra nel 1995; ha giocato nel 2002 una prestigiosa partita a Madrid in onore dei cento anni del Real Madrid.\nNel 2008 la squadra, dopo 14 titoli consecutivi, ha perso il campionato israeliano in finale contro il Hapoel Holon, titolo riconquistato nel 2009 e perso un'altra volta nel 2010 contro l'Hapoel Gilboa Galil Elyon.\nDopo aver raggiunto le Final Four di Eurolega nel 2011 ed aver perso contro il Panathinaikos, il Maccabi di David Blatt vince la sua sesta Eurolega nel 2014, sconfiggendo in finale gli spagnoli del Real Madrid. \nNel 2014-2015, per la prima volta dopo anni, il Maccabi non raggiunge la finale del campionato israeliano, venendo eliminato 3-2 dall'Hapoel Eilat nelle semifinali play-off. Stessa sorte l'anno successivo, con l'eliminazione in semifinale ad opera del Maccabi Rishon LeZion.\nRoster 2021-2022.\n\"Aggiornato al 22 gennaio 2022.\""}
{"id": "1211985", "revid": "1305772", "url": "https://it.wikipedia.org/wiki?curid=1211985", "title": "Acanto (mitologia)", "text": "Acanto (o Acantha, dal greco \u1f04\u03ba\u03b1\u03bd\u03b8\u03b1, spina) \u00e8 un personaggio minore della mitologia greca, probabilmente una ninfa amata da Apollo.\nAcanto non lo ricambiava, ed Apollo tent\u00f2 di rapirla: essa reag\u00ec duramente, graffiando il volto del dio del sole. \nDi conseguenza il dio tramut\u00f2 la ninfa in una pianta spinosa ma \"amante del sole\" che porta il suo nome (\"Acanthus\").\nSecondo altri pareri, Acanto era invece una ninfa amante di Helios e, quando mor\u00ec, venne trasformata in fiore e continu\u00f2 ad amarlo in quella forma.\nAltri miti.\nAcanto \u00e8 anche il nome di uno dei fratelli di Acantide."}
{"id": "1211988", "revid": "599013", "url": "https://it.wikipedia.org/wiki?curid=1211988", "title": "Movimento cooperativo", "text": "Il Movimento cooperativo (o cooperativismo) \u00e8 costituito dall'insieme delle esperienze rappresentate dalle societ\u00e0 cooperative e dai propri soci nella storia economica e sociale.\nStoria.\nI prodromi.\nLo sviluppo della cooperazione \u00e8 andato sin dalle origini di pari passo con la crescita economica, sociale e culturale dei soci cooperatori e di tutti gli individui coinvolti: \u00e8 una storia di risposta a bisogni economici spesso intessuta di forti elementi valoriali. L'idea di un'impostazione economica genericamente cooperativistica ispirava gi\u00e0 in tempi antichi forme di solidariet\u00e0 e di lavoro collettivo presso societ\u00e0 tribali: strutture sociali sopravvissute poi sino al 1600 in Europa, e talvolta ancora presenti in comunit\u00e0 alpine (come ad esempio in Trentino). \nIn epoche pi\u00f9 moderne, molti pensatori ipotizzarono forme sociali \"pi\u00f9 giuste\", a cominciare da Thomas More, autore di \u201c Utopia \u201c, precursore degli utopisti e inventore di una fantomatica isola immaginaria, regno della perfetta giustizia sociale e della massima saggezza politica. Ci furono tentativi di realizzare concretamente queste nuove societ\u00e0 con la creazione di colonie, soprattutto nei nuovi territori americani. Agricoltori inglesi avviarono un mulino cooperativo gi\u00e0 nel 1760 e nel 1815, sempre in Inghilterra, sorse un forno cooperativo; una prima cooperativa di produzione che pubblicava il giornale cooperativo \u201c L'Europeo \u201c, sorse in Francia nel 1831. \nGli anni successivi furono pieni di nuove iniziative di cooperazione, in particolare in Germania, dopo il 1848, nacquero le Banche Popolari e le Casse Rurali, con lo scopo di far accedere al credito artigiani e contadini attraverso la raccolta dei risparmi, e, in Francia, furono istituiti gli Ateliers Nationaux, un tentativo di avviare esperienze di produzione controllate dai produttori.\nLa prima vera cooperativa nacque nel 1844 a Rochdale, sobborgo di Manchester, in Inghilterra, per iniziativa di un gruppo di operai tessili che gi\u00e0 allora diedero vita ad uno statuto, espressione degli obiettivi cooperativi, le cui finalit\u00e0 di fondo ancora oggi sono un punto di riferimento per milioni di cooperatori in tutto il mondo.\nNon si possono trascurare gli sforzi e il contributo fornito dalle associazioni dei lavoratori del periodo pre - industriale alla formazione delle \u201c corporazioni \u201d (di arte o di mestiere): queste difendevano il costo del lavoro e garantivano un'assistenza materiale e spirituale, arrivando perfino nei Comuni italiani a garantire una partecipazione attiva alla vita politica della comunit\u00e0. Tuttavia, la corporazione era un'associazione chiusa, mirante a garantire la tranquillit\u00e0 economico - sociale dei membri, a danno degli altri, degli esclusi. \nLa rivoluzione industriale \u00e8 generalmente ritenuta il punto di partenza concreto delle ispirazioni che hanno favorito l'espansione del fenomeno cooperativo in senso moderno e pienamente compiuto: con l'avvento della rivoluzione industriale furono abbattute molte barriere, gli opifici diedero lavoro alla gente affluita nelle citt\u00e0 dai villaggi; anche i bambini e le donne vennero inseriti all'interno di un processo produttivo che richiedeva scarse abilit\u00e0 e \u201c semplice propensione alla fatica e all'obbedienza \u201c ; e, ancora, prodotti, che un tempo erano rari, divennero pi\u00f9 accessibili per un pubblico sempre pi\u00f9 vasto. Tuttavia, il venir meno delle corporazioni, l'instaurarsi di queste nuove tendenze, cos\u00ec come il diffondersi della libera concorrenza, giovarono essenzialmente alle classi abbienti e al ceto medio, mentre le classi lavoratrici si trovarono private di quei rapporti solidaristici che, pur non avendo mai garantito un vero benessere, avevano consentito un quieto vivere alla maggior parte degli artigiani e dei loro \u201c aiutanti \u201c.\nCos\u00ec la rivoluzione industriale sembr\u00f2 essere la causa che port\u00f2 alla rovina numerosi artigiani, costrinse a lavori sempre pi\u00f9 massacranti: in effetti, in alcuni luoghi e in alcuni momenti, i lavoratori furono sottoposti a condizioni di sfruttamento disumane. Allora, uomini di cultura realizzarono associazioni volontarie e i lavoratori pi\u00f9 istruiti e coraggiosi costituirono societ\u00e0 operaie o societ\u00e0 di mutuo soccorso, che prevedevano il versamento settimanale di un contributo da cui poi gli associati avevano diritto ad un'assistenza reciproca, mutua, in caso di malattia, infortuni o morte.\nDa queste esperienze derivarono le prime forme di cooperazione, come ad esempio le cooperative di consumo, per procurarsi gli alimenti essenziali di qualit\u00e0 e a prezzi contenuti. Nella prima met\u00e0 del XIX secolo dunque nasce l'idea di un'economia cooperativa, grazie anche alle proposte dei socialisti utopisti miranti a rendere accessibile anche ai lavoratori l'acquisizione dei mezzi di produzione, nel pieno rispetto di quei principi di legalit\u00e0 sui quali si fonda l'economia di mercato, ed infine attorno alla met\u00e0 del secolo l'esperienza cooperativa acquist\u00f2 la propria forma moderna e si diede i principi che sono ancora oggi rispettati.\nLe prime cooperative.\n\u00c8 il 1833 l'anno che vede l'apertura di un primo negozio cooperativo a Rochdale che per\u00f2 fallir\u00e0 nel 1835; l'esperienza tratta da questo fallimento consentir\u00e0 ad un gruppo di lavoratori tessili della stessa citt\u00e0 (i \"Probi Pionieri\") di riprendere in seguito l'iniziativa, con pi\u00f9 successo rispetto alle altre tentate fino a quel momento. E cos\u00ec il 21 dicembre del 1844 nasce la prima cooperativa di consumo che riusc\u00ec a resistere alla costante sfida dell'economia di mercato.\nLa ragione strutturale dei fallimenti avuti prima di Rochdale va ricercata nel fatto che, in precedenza, le cooperative dei consumatori vendevano i generi a prezzo di costo, ma ci\u00f2 significava non avere alcuna misura della propria efficienza, n\u00e9 alcuno spazio per investire, innovare ovvero, in qualche modo, ampliare la propria attivit\u00e0, cos\u00ec si trovavano costrette a chiudere. Da Rochdale in poi, invece, le cooperative iniziarono a vendere a prezzo di mercato, ovvero, ancora meglio, al prezzo migliore esistente sul mercato, a prezzi non gravati da rendite speculative e monopolistiche. \nA fine anno, l'avanzo di gestione veniva in parte accantonato per gli investimenti, in parte per vantaggi collettivi e quel che rimaneva veniva distribuito fra i soci, non in proporzione alle quote possedute, come avviene, di fatto, nelle societ\u00e0 fondate sul capitale, ma in base agli acquisti messi in atto da ciascun socio presso la cooperativa (il ristorno). \nIl concetto, che sta a monte di questo sistema, consiste nel fornire al socio una restituzione di ci\u00f2 che ha pagato in pi\u00f9 rispetto al puro costo del prodotto, vale a dire un premio alla fedelt\u00e0 dimostrata nei confronti della cooperativa.\nDa questo momento in poi, in cui la svolta dovette comprendere la migliore definizione dell'organizzazione economica, ma soprattutto ideologica del sistema cooperativo, iniziarono a diffondersi numerose iniziative in varie direzioni: il primo magazzino sociale all'ingrosso, le case cooperative, i giornali cooperativi, le societ\u00e0 di previdenza e assistenza. L'aspetto fondamentale dell'importanza rivestita dai Probi Pionieri rest\u00f2, comunque, il loro principio ispiratore: \u201c lavorare non solo per s\u00e9, ma anche per gli altri, risparmiare, guadagnare e accumulare i profitti non per il soddisfacimento dei propri bisogni immediati, ma per quelli della comunit\u00e0 futura \u201c.\nIn Italia.\nI vari governi italiani, fino alla met\u00e0 dell'Ottocento, non hanno mai appoggiato particolarmente i progetti cooperativi ed anzi a volte emersero atteggiamenti perfino avversi. Le prime esperienze cooperative ebbero inizio con un decennio di ritardo rispetto all'Inghilterra e trovarono sviluppo soprattutto (se non esclusivamente) nel nord, dove operavano le Societ\u00e0 Operaie e le Societ\u00e0 di Mutuo Soccorso; dopo la promulgazione dello Statuto Albertino, la Societ\u00e0 degli Operai di Torino apre la prima cooperativa italiana, il Magazzino di Previdenza (1854), per arrestare gli effetti di una grave carestia agricola ed il conseguente rincaro dei prezzi. Due anni dopo verr\u00e0 costituita la prima cooperativa italiana di produzione e lavoro, l'Associazione artistico vetraria di Altare (Savona). Promosse da liberali e repubblicani mazziniani, le cooperative trovano vasto consenso e arricchiscono il movimento politico e sindacale di emancipazione dei lavoratori. La cooperazione viene considerata strumento di inserimento non conflittuale delle classi subalterne nello sviluppo economico, quindi utile all'intera organizzazione sociale. Altre iniziative interessanti nacquero a Firenze grazie all'attivit\u00e0 di alcuni nobili e borghesi illuminati nel 1863 con la Societ\u00e0 Cooperativa di Consumo per il Popolo e ancora, due anni dopo, a Como, dove nacque la prima cooperativa italiana con uno statuto modellato sui principi di Rochdale, redatto da Francesco Vigan\u00f2, che ebbe la possibilit\u00e0 di girare l'Europa e conoscere le realt\u00e0 gi\u00e0 avviate negli altri paesi. Gli ultimi decenni del secolo, dopo l'unit\u00e0 d'Italia, sono decisivi, anche nel Bellunese iniziarono a sorgere piccole latterie e cooperative e grazie a don Antonio Della Lucia nel 1872 nasceva a Forno di Canale la prima \"Latteria Cooperativa d'Italia\" a \"Sistema Svedese\" e successivamente il 20 luglio 1888 ad Agordo si fondava per tutto l'Agordino la \"Federazione delle Latterie Agordine\" che assunse il compito di confezionare e smerciare il burro. Negli anni successivi le iniziative si moltiplicarono ma solo nel 1893 tale fenomeno si concretizz\u00f2 nella Lega Nazionale delle Cooperative e Mutue.\nL'importanza e lo scopo della Lega \u00e8 da ricercare nella capacit\u00e0 che, attraverso essa, ebbero le diverse imprese iscritte di far sentire la propria voce, le proprie ragioni e i loro interessi comuni in ambito nazionale, anche se i Governi conservatori di fine Ottocento si dimostrarono sospettosi verso qualsiasi esperienza che comportasse un ampliamento della democrazia. \nLa neutralit\u00e0 dello stato nelle controversie su questioni economiche tra operai ed imprenditori si afferm\u00f2 per\u00f2 ben presto con la vittoria in Parlamento del partito liberal \u2013 democratico di Giovanni Giolitti. Di certo il suo Governo port\u00f2 ad avviare una rigogliosa esperienza cooperativa in Italia: la legislazione e l'atteggiamento assunto dal Governo Giolitti permisero una notevole crescita delle retribuzioni dei lavoratori, che finirono per disporre delle risorse necessarie per dare vita ad iniziative di cooperazione, tanto che, dal 1900 al 1921, il numero di cooperative esistenti in Italia pass\u00f2 da 2000 a 21500. Oltre a tale ispirazione di tipo laico\u00a0\u2013 liberale, in Italia esistevano altre due culture, che ispirarono il cooperativismo in maniera differente, a volte creando delle separazioni all'interno del movimento: quella cattolica, nata a cavallo tra Ottocento e Novecento in Trentino (allora parte dell'Impero Austro-Ungarico) per opera di don Lorenzo Guetti, ove mise solide radici soprattutto nel campo delle cooperativo di credito ed in quelle di consumo, ma che si diffuse in piccola parte anche a sud del paese, e prevalentemente attecch\u00ec su artigiani e contadini proprietari, e poi quella socialista, che fu attiva su diversi settori, ma in particolare su quello del consumo. \nIl fascismo, nell'applicare il suo progetto di cancellare tutte le altre culture politiche a favore del regime, cerc\u00f2 d'integrare la realt\u00e0 della cooperazione all'interno del sistema che aveva creato: furono attivati controlli e scoraggiati tutti i tentativi che sembravano volti ad operare in piena democrazia, e tale scelta risult\u00f2 deleteria per il cooperativismo, che, in alcuni momenti e in alcuni luoghi, sub\u00ec persino atteggiamenti violenti allo scopo di essere ridimensionato. Il fascismo impose l'adesione di tutte le cooperative all'Ente Nazionale Cooperative, ingessando in tal modo la vita sociale e democratica delle aziende e impedendo la libert\u00e0 d'iniziativa economica, e, pur riconoscendo nel cooperativismo un opportuno mezzo di risanamento economico per il paese, indirizz\u00f2 verso le cooperative aggressioni squadristiche, inserimenti di soggetti appartenenti allo stato nelle assemblee, tagli finanziari l\u00ec dove la violenza avrebbe creato contraccolpi negativi e ogni tipo d'azione volta a creare disordini e tumulti, in particolare durante le assemblee.\nSuperato il momento critico fra le due guerre, lo slancio cooperativo riprese nuovo vigore e cominci\u00f2 una crescita sempre pi\u00f9 soddisfacente, sia per ci\u00f2 che riguarda la diffusione del fenomeno, sia per quanto concerne la definizione dei valori etici e morali sui quali le esperienze dovevano basarsi. Ma, nel clima arroventato del primo dopoguerra, poich\u00e9 tra i socialisti predominavano atteggiamenti rivoluzionari e tra i cattolici invece quelli pi\u00f9 conservatori, si venne a una drastica e nociva separazione: le cooperative d'ispirazione cattolica si scissero dalla Lega e si aggregarono per loro conto nella Confederazione Cooperativa Italiana.\nPi\u00f9 recentemente, e sin dai primi anni novanta, il movimento cooperativo ha avvertito l'esigenza di dotarsi di una pi\u00f9 precisa ridefinizione delle proprie caratteristiche distintive. \nQuesta in definitiva la nuova problematica del sistema cooperativo (italiano ed internazionale) da cui deriva l'impegno della Lega delle Cooperative e delle altre Centrali cooperative (e di conseguenza quello dell'ACI, Alleanza Cooperativa Internazionale) nel disegnare un preciso quadro normativo che sia punto di riferimento morale dell'intero movimento e valga a rendere riconoscibile la qualit\u00e0 dell'impresa cooperativa rispetto agli altri modelli d'impresa.\nIl valore sociale della cooperazione, del resto, ha trovato riconoscimento nella Costituzione Repubblicana, nella quale risulta fondamentale la tutela dei diritti sociali e il ruolo di rilievo delle classi lavoratrici nella vita politica e sociale della nazione. In questo senso l'articolo 1 recita che \u201c L'Italia \u00e8 una repubblica fondata sul lavoro \u201d, ed in questo contesto si inseriscono il riconoscimento del valore sociale della cooperazione e il dovere da parte dello stato di promuoverne e favorirne l'incremento, assicurandone il carattere e la finalit\u00e0; come espresso nell'articolo 45: \"La Repubblica riconosce la funzione sociale della cooperazione a carattere di mutualit\u00e0 e senza fini di speculazione privata. La legge ne promuove e favorisce l'incremento con i mezzi pi\u00f9 idonei e ne assicura, con gli opportuni controlli, il carattere e le finalit\u00e0\".\nMa il significato della cooperazione non ha solo un fondamento di carattere sociale, bens\u00ec rappresenta una realt\u00e0 fondamentale per l'economia italiana: il modello cooperativo rivela la sua efficacia sia in grandi aziende (leader nei settori della distribuzione, delle costruzioni, assicurativo/finanziario e agro\u00a0\u2013 alimentare) che in piccole imprese, diffuse su tutto il territorio nazionale e operanti nei mercati pi\u00f9 disparati (dalla pesca all'agricoltura, dal turismo all'editoria, dallo spettacolo ai servizi sociali e sanitari, dal terziario pi\u00f9 avanzato al manifatturiero innovativo).\nDefinizioni, valori e principi cooperativi.\nIl concetto di cooperativa, pur traducendosi in norme giuridiche e in esempi concreti tra loro diversificati nel tempo e nello spazio, \u00e8 stato ed \u00e8 comunque sempre fondato su un insieme di principi e di valori che nel tempo tutte le diverse esperienze hanno contribuito a formare: le cooperative si basano su valori messi in pratica attraverso delle linee guida, che consistono nei principi ispiratori dell'intero sistema.\nI principi dell'ACI.\n\u201c\"Una cooperativa \u00e8 un'associazione autonoma di individui che si uniscono volontariamente per soddisfare i propri bisogni economici, sociali e culturali e le proprie aspirazioni attraverso la creazione di una societ\u00e0 di propriet\u00e0 comune e democraticamente controllata\"\u201c; questa \u00e8 la definizione di cooperativa contenuta nella \u201cdichiarazione di identit\u00e0 cooperativa\u201c approvata dal XXXI Congresso dell'Alleanza Cooperativa Internazionale, a Manchester nel 1995. Le cooperative sono dunque basate su valori come quello dell'autosufficienza (il fare da s\u00e9), dell'autoresponsabilit\u00e0, della democrazia, dell'eguaglianza, dell'equit\u00e0 e solidariet\u00e0. Secondo le tradizioni dei propri padri fondatori, i soci delle cooperative credono nei valori etici dell'onest\u00e0, della trasparenza, della responsabilit\u00e0 sociale e dell'attenzione verso gli altri: valori ripresi dallo statuto dell'ACI, riconosciuto durante il Congresso di Tokyo nel 1992, fissati come le priorit\u00e0 alle quali attenersi anche per conciliare le differenze che continuano ad esistere tra le varie cooperative.\nGi\u00e0 i \u201cpionieri di Rochdale\u201c avevano maturato una forte coscienza democratica di cui diedero prova stabilendo dei principi che sono ancora oggi un valido punto di riferimento, come \u201cl'apoliticit\u00e0\u201c, il concetto di \u201cporta aperta\u201c (il diritto di associarsi per chiunque ne abbia la volont\u00e0 ed i requisiti statutari), il principio \u201cuna testa un voto\u201c (il pari diritto di voto per ogni socio, a prescindere dalla quantit\u00e0 di capitale sociale investito). \nSeguendo tali principi ed innestandoli nella sua peculiare forma societaria, la cooperativa pu\u00f2 tuttora essere letta come un valido strumento di solidariet\u00e0 e di partecipazione democratica esercitabile attraverso una particolare tipologia d'impresa, nata come risposta alla subordinazione e lo sfruttamento delle masse popolari, e capace di adeguarsi e rinnovarsi secondo l'evoluzione del quadro economico e sociale: da qui anche il rinnovato interesse anche degli ultimi anni per un concreto dibattito sui valori base della cooperazione. \nIn Italia.\nI principi fissati dall'ACI sono stati adottati da tutte le Associazioni nazionali che ad essa aderiscono, ed inoltre diverse Associazioni hanno aggiunto o declinato ulteriormente valori e regole. Ad esempio, in Italia la Lega delle Cooperative ha puntato alla ridefinizione delle caratteristiche distintive del cooperativismo, disegnando un chiaro quadro normativo come punto di riferimento dell'intero movimento; in particolare, nella \u201cCarta dei Valori\u201c vengono identificati i capisaldi sui quali lanciare il progetto cooperativo del XXI secolo, secondo questi quattro principi fondamentali:\nDa questi principi emergono gli elementi distintivi delle aziende cooperative rispetto alle altre forme d'impresa: \u00e8 rilevante ad esempio l'ultimo dei punti sopra elencati, dal quale risulta che, mentre i soci dell'impresa cooperativa sono legittimati a partecipare alla societ\u00e0 come utenti consumatori, i soci di un'impresa ordinaria sono legittimati a partecipare in base al conferimento del capitale sociale.\nLa Carta dei valori cos\u00ec riprende e sintetizza infine l'insieme di quei principi ideali elaborati dalle diverse generazioni di cooperatori, nel corso della lunga storia del movimento cooperativo:\nSpirito associativo, solidariet\u00e0, democrazia interna e soprattutto centralit\u00e0 dell'uomo e valorizzazione del suo lavoro e dei suoi bisogni sono, pertanto, i valori che guidano tuttora il movimento cooperativo: la cooperativa \u00e8 un'impresa che, oltre a dover competere sul mercato, cerca di realizzare alcuni importanti valori di solidariet\u00e0 e di mutualit\u00e0.\nGli elementi distintivi della cooperazione.\nIl primo elemento distintivo di una cooperativa \u00e8 la democrazia, cio\u00e8 l'assunzione delle decisioni su base capitaria e non in base alle quote di capitale sociale. L'applicazione di questo elemento prevede che ogni socio abbia diritto ad un solo voto (principio \u201cuna testa, un voto\u201d) a prescindere dal valore del capitale sottoscritto, come invece accade nelle altre imprese di capitali. La seconda differenza riguarda le finalit\u00e0 dell'impresa: mentre scopo delle societ\u00e0 di capitali \u00e8 il conseguimento del profitto, il fine delle cooperative \u00e8 la mutualit\u00e0. Va chiarito che la diversit\u00e0 non attiene all'economicit\u00e0 e a quanto pu\u00f2 garantire la prosecuzione dell'attivit\u00e0 d'impresa (come minimo, il pareggio tra costi e ricavi), ma riguarda la destinazione del reddito d'impresa: mentre per l'impresa di capitale gli utili vengono divisi tra gli azionisti in funzione delle quote di capitale, i redditi di una cooperativa vengono quasi interamente reinvestiti nello sviluppo della cooperativa stessa e nel rafforzamento del patrimonio cooperativo, attraverso le cosiddette \u201criserve indivisibili\u201c. \nLa coerenza del sistema vuole inoltre che, in caso di scioglimento della societ\u00e0, il patrimonio sociale debba essere donato ai fondi di promozione cooperativa, che si occuperanno di promuovere la nascita e lo sviluppo di altre cooperative.\nCi\u00f2 comporta che, mentre gli azionisti di un'impresa ordinaria risultano essere i veri proprietari dell'azienda, i soci di un'impresa cooperativa sono soltanto i gestori di un patrimonio, di norma fortemente legato ad un territorio e che pu\u00f2 essere trasmesso alle future generazioni. Per questo si suol dire che le cooperative sono imprese che mettono al primo posto le persone rispetto al denaro, il lavoro rispetto al capitale. Indispensabile \u00e8 poi fare cenno al concetto di mutualit\u00e0: l'aggettivo \u201cmutuo\u201d ha il significato di scambievole, vicendevole, e la mutualit\u00e0 consiste in una forma di aiuto scambievole, per garantire uguali diritti dopo aver adempiuto ad uguali doveri.\nIl concetto di mutualit\u00e0.\nCi\u00f2 che caratterizza le imprese cooperative \u00e8 il requisito della mutualit\u00e0. \nLa \u201cmutualit\u00e0 cooperativa\u201c ha il significato di una libera collaborazione di pi\u00f9 persone per il raggiungimento di un fine comune attraverso lo scambievole aiuto che assicuri parit\u00e0 di diritti e di doveri. Nella legislazione italiana, come sottolinea l'art. 45 della Costituzione repubblicana, la valenza sociale della mutualit\u00e0 cooperativa \u00e8 inscindibilmente legata all'assenza di fini di speculazione privata e cio\u00e8 al prevalere degli interessi comuni della cooperativa sugli interessi egoistici dei singoli soci. Secondo il suddetto articolo, \u201cla Repubblica riconosce la funzione sociale della cooperazione a carattere di mutualit\u00e0 e senza fini di speculazione privata\u201c. Tale norma sembra interpretare a ragione pi\u00f9 da un punto di vista ideologico che non operativo l'esigenza della finalit\u00e0 mutualistica, contrapposta allo scopo di lucro. \nIl concetto di mutualit\u00e0 e la sua applicazione \u00e8 stato soggetto a differenti punti di vista e numerosi studi, fino ad approdare al concetto di \"scopo prevalentemente mutualistico delle cooperative\", consistente nel fornire beni o servizi o, ancora, occasioni di lavoro direttamente ai membri dell'organizzazione a condizioni pi\u00f9 favorevoli di quelle che otterrebbero sul mercato, mentre lo scopo delle imprese sociali in senso proprio \u00e8 il conseguimento e il riparto degli utili patrimoniali.\nTale definizione ha il pregio di offrire una visione unitaria del fenomeno cooperativo, tenendo in considerazione tutte le specie esistenti, accomunando sia quelle di consumo, il cui fine \u00e8 di procurare un vantaggio agli associati nelle diversificate forme di risparmio di spesa, sia quelle di produzione e lavoro, in cui lo scopo sta nel raggiungimento di un incremento retributivo. La legge dunque individua una definizione univoca di cooperativa e, di conseguenza, una sola di mutualit\u00e0; questa caratteristica \u00e8 di fondamentale importanza per il sistema, poich\u00e9 \u00e8 necessario ammettere che la mutualit\u00e0 non pu\u00f2 atteggiarsi diversamente al variare della tipologia d'azienda presa in considerazione, al fine di non rendere ancora pi\u00f9 evanescenti i caratteri essenziali della mutualit\u00e0 stessa.\nLa definizione di mutualit\u00e0 cooperativa cos\u00ec individuata (non \u00e8 la sola esistente) \u00e8 perfettamente coerente e compatibile con la definizione che \u00e8 parte integrante della \u201cDichiarazione di identit\u00e0 cooperativa\u201d approvata dal XXXI Congresso dell'Alleanza Cooperativa Internazionale. \nI valori cooperativi sono tradotti, nella stessa Dichiarazione di identit\u00e0, in comportamenti concreti attraverso la definizione di \u201c sette principi cooperativi \u201d:\nLa centralit\u00e0 della persona, il primo tra i valori cooperativi, costituisce il vero vantaggio competitivo della cooperazione. Il motivo che spinge i soggetti ad aderire alla forma societaria di cooperativa \u00e8 la possibilit\u00e0 di conseguire vantaggi mutualistici e non invece una profittevole remunerazione di quanto investito. Con questo ragionamento non si vuole escludere del tutto una partecipazione agli utili annuali, poich\u00e9 \u00e8 legittimo ricercare un vantaggio economico, derivante dalla legittima applicazione delle leggi di mercato e dal lecito accrescimento dei capitali investiti, ma senza sbilanciare il sistema di distribuzione di ricchezza. Di norma, il vantaggio economico che i soci realizzano attraverso la loro partecipazione in societ\u00e0, si concretizza in un risparmio di spesa ovvero in una maggiore remunerazione, in definitiva, in condizioni pi\u00f9 vantaggiose rispetto a quelle offerte dal mercato; la limitazione alla remunerazione del capitale investito \u00e8 conseguenza della natura e della funzione sociale delle aziende cooperative, dove ci\u00f2 che assume maggiore importanza \u00e8 la persona e l'opera degli associati pi\u00f9 che i conferimenti in denaro. Tuttavia il carattere mutualistico delle cooperative costituisce gi\u00e0 in partenza un filtro significativo all'entrata di soggetti che non abbiano fini di tale genere o di direzione democratica dell'azienda e prediligano invece espletare in \u201cmaggior potere\u201c gli ingenti mezzi finanziari, tipico delle imprese capitaliste in cui il potere di controllo e decisionale non \u00e8 ripartito equamente tra la compagine societaria.\nIl principio democratico.\nNella cooperazione vige un principio di \"governo\" su base capitaria (\"una testa un voto\") e non su base capitalistica: pertanto, ogni socio ha un uguale potere decisionale e condivide diritti e doveri con l'intera base sociale (in Italia, tale principio \u00e8 ribadito anche dall'articolo 2532 del codice civile). Si tratta di un aspetto tipico del modello cooperativo, che ne caratterizza la peculiarit\u00e0 dell'agire all'interno del mercato, anche se negli ultimi anni ha dovuto confrontarsi con nuove sfide legate al mercato, nelle sue continue trasformazioni, e alle dinamiche del movimento cooperativo stesso; tali fattori hanno contribuito talora a mettere in dubbio o in crisi il principio storico della partecipazione democratica al governo dell'impresa, magari in virt\u00f9 anche delle continue trasformazioni in tema di allargamento della base sociale, di ampliamento delle dimensioni aziendali, di evoluzione delle tecnologie o di forme avanzate di organizzazione. La democrazia pu\u00f2 essere considerata motivo di inefficacia e inefficienza manageriale, specie in caso di un'ampia compagine sociale, che porta inevitabilmente a tempi lunghi nelle decisioni, e a causa del tendenziale egualitarismo, elemento in contrasto con le esigenze di professionalit\u00e0 e managerialit\u00e0. E tuttavia in un equilibrato rapporto tra management e controllo sociale pu\u00f2 risiedere l'originale risposta cooperativa ad un generale problema esistente nelle moderne societ\u00e0 capitalistiche. \nNella formulazione dell'A.C.I. al congresso di Vienna del 1966 si legge che le cooperative sono organizzazioni democratiche e gli affari da esse svolti devono essere amministrati dalle persone scelte e nominate secondo la procedura adottata dai soci, nei cui confronti sono responsabili. \u00c8 proprio la responsabilit\u00e0 assunta dai gestori che d\u00e0 il carattere di democraticit\u00e0 ad un'organizzazione. Lo sforzo di valorizzare e intensificare la democrazia di impresa si accompagna solitamente alla ricerca di soluzioni statutarie che incentivino la partecipazione personale dei soci e disincentivino il ricorso alla delega. Tuttavia nelle cooperative a pi\u00f9 larga base sociale spesso si individuano modalit\u00e0 di partecipazione intermedia (come ad esempio le consulte dei soci).\nLa tradizione cooperativa e gli orientamenti del movimento cooperativo a livello internazionale concordano nel sostenere che solo i soci siano eletti amministratori della societ\u00e0; \u00e8 un punto fermo che qualifica l'ancoraggio alla specificit\u00e0 mutualistica.\nValori ed impresa; riscontri normativi.\nL'osservanza di precise regole di gestione e di comportamento hanno consentito al movimento cooperativo di rivestire un ruolo specifico e spesso rilevante nelle economie nazionali: tali principi, ispiratori della mutualit\u00e0 e della solidariet\u00e0, devono infatti fare i conti ed accompagnarsi con i canoni di efficacia ed efficienza, tipici dell'agire privatistico.\nLa sfida nei confronti delle nuove esigenze dei mercati e delle dimensioni stesse che alcune cooperative stanno raggiungendo, contemperando le esigenze aziendali con il rispetto delle idee che sono alla base del movimento, \u00e8 aperta e si ripropone continuamente. Tra i principi su cui si basa la struttura delle aziende cooperative c'\u00e8 quello, ribadito dal Congresso di Vienna, della collaborazione tra organismi di tale genere: l'impegno del movimento cooperativo deve dunque essere quello di dar vita a una serie di relazioni interaziendali che consentano un adeguato sviluppo e adattamento alle nuove esigenze economiche e sociali dell'intero movimento, e non pi\u00f9 limitarsi soltanto a tutelare e salvaguardare gli interessi interni dei singoli associati. L'interazione tra sistema cooperativo e ambiente esterno sembra essere diventata prerogativa necessaria alla crescita di questo tipo di aziende, assieme ad una forte integrazione, da compiersi a qualsiasi livello, per il raggiungimento della massima efficienza. \nInfine, va notato come i principi, e i valori cooperativi in generale, abbiano trovato solo in parte legittimazione all'interno della legislazione attraverso precise norme, cosicch\u00e9 l'ordinamento giuridico non \u00e8 sempre riuscito, generalmente, a dare un'adeguata caratterizzazione all'istituto.\nComunque, vedendo per esempio la legislazione italiana, l'esigenza dello scopo mutualistico \u00e8 espressa dal codice civile agli articoli 2511 e 2515 2\u00ba comma, che conferiscono a tale concetto un'importanza rilevante e una essenzialit\u00e0 all'atto della costituzione di una societ\u00e0 cooperativa: il perseguimento dello scopo mutualistico e l'adozione dei principi della mutualit\u00e0 esclude, pertanto, la perseguibilit\u00e0 di altro fine, quello lucrativo nella fattispecie, da parte di una societ\u00e0 o dei suoi soci in generale e le operazioni sociali devono necessariamente mirare alla produzione di beni e servizi ai soci, finendo in un risparmio di spesa, o in un aumento della retribuzione, a seconda del tipo di cooperativa.\nLa mutualit\u00e0 pura, nella pratica, \u00e8 di difficile applicazione: nel momento in cui le societ\u00e0 mutualistiche devono porre in essere l'esercizio delle loro funzioni, tendono a cercare capitali tra la compagine societaria, che poi sar\u00e0 retribuita mediante la distribuzione degli utili. Le norme di legge prevedono perfino che nelle societ\u00e0 cooperative ci possano essere taluni soci che perseguono anche scopi di lucro (soci sovventori); ci\u00f2 che il legislatore prescrive \u00e8, per\u00f2, la prevalenza dello scopo mutualistico. D'altra parte, non bisogna confondere l'apporto di capitali con la remunerazione del capitale; l'uno indispensabile alla copertura del fabbisogno finanziario, l'altra, peculiarit\u00e0 delle imprese di tipo capitalista, che mal si coniuga con le esigenze delle cooperative. Allo stesso modo, un'impresa pu\u00f2 (e deve cercare di) essere efficiente, senza necessariamente gestire le risorse ricercando il profitto. La distinzione da operare, di conseguenza, sta nel prendere atto che, nelle aziende cooperative, mentre il mutualismo \u00e8 un dato imprescindibile di costituzione, il reddito nasce dall'esigenza di creare ricchezza, attraverso la gestione, in modo da operare durevolmente in pieno equilibrio economico e finanziario. Il raggiungimento di un utile non sottintende necessariamente un agire speculativo, quando la ricchezza cos\u00ec accumulata venga sottratta alla ripartizione tra i membri dell'azienda e destinata a finalit\u00e0 mutualistiche. \nIl concetto di mutualit\u00e0, proprio delle aziende cooperative, non ne completa la definizione: il concetto di cooperazione \u00e8 estremamente pi\u00f9 complesso poich\u00e9 rappresenta un fatto sociale, che si evolve nei principi, gi\u00e0 sopra descritti, di \"porta aperta\", democrazia, limitata remunerazione del capitale, educazione, formazione dei cooperatori.\nL'attuale scenario economico, societario e normativo, tra l'altro, lascia largo spazio a strutture societarie in cui il profitto \u00e8 semplicemente un'eventualit\u00e0, e tale sviluppo \u00e8 riscontrabile anche nella realt\u00e0 internazionale."}
{"id": "1211989", "revid": "339392", "url": "https://it.wikipedia.org/wiki?curid=1211989", "title": "Maccabi Tel Aviv FC", "text": ""}
{"id": "1211991", "revid": "339392", "url": "https://it.wikipedia.org/wiki?curid=1211991", "title": "Maccabi Tel-Aviv FC", "text": ""}
{"id": "1211992", "revid": "110157", "url": "https://it.wikipedia.org/wiki?curid=1211992", "title": "Basilica di Santa Chiara", "text": "La basilica di Santa Chiara \u00e8 un importante luogo di culto del centro storico di Assisi.\nStoria.\nLa chiesa venne costruita, dopo la morte di santa Chiara, tra il 1257 e il 1265, attorno all'antica chiesa di San Giorgio, che fino al 1230 aveva custodito le spoglie mortali di san Francesco. Le spoglie della santa vennero traslate gi\u00e0 nel 1260, mentre la consacrazione solenne avvenne nel 1265, alla presenza di Clemente IV. I lavori di costruzione furono eseguiti dall'architetto Filippo da Campello.\nLa cripta che ospita oggi la tomba della santa fu realizzata solamente nel 1850.\nDescrizione.\nLo stile architettonico \u00e8 quello gotico, e ricorda molto da vicino la quasi contemporanea basilica superiore di San Francesco d'Assisi.\nEsterno.\nL'esterno \u00e8 caratterizzato da tre grossi contrafforti poligonali a forma di ampi archi rampanti che rinforzano il fianco sinistro dell'edificio (fine del XIV secolo). La facciata \u00e8 realizzata a filari di pietra locale bianca e rosa, tripartita da cornici. Il portale \u00e8 a tutto sesto, con la ghiera attorno alla lunetta che \u00e8 sostenuta da due leoni a riposo. La lunetta presenta un affresco molto rovinato di Giacomo Giorgetti.\nPi\u00f9 in alto, il rosone ha un doppio giro di colonnine e archetti. La facciata si conclude a timpano con un oculo al centro.\nVicino alla porta laterale sporgono una cappella rivestita da riquadri rosati su sfondo bianco, aggiunta all'inizio del Trecento, e il transetto. L'abside ha forma poligonale, con tre alte monofore. Il campanile a base quadrata si erge sul fianco, con bifore e grandi monofore, sormontato da una cuspide.\nInterno.\nL'interno della chiesa \u00e8 a croce latina con navata unica (quattro campate), transetto e abside poligonale. Gli archi delle volte poggiano su pilastri a fascio, che attraversano le pareti nude, ravvivate solo da un ballatoio sopra il quale si aprono delle monofore. Anticamente la navata ospitava un ciclo di affreschi sulla vita della santa, di cui restano solo pochi frammenti dopo la scialbatura settecentesca e i danni del terremoto del 13 gennaio 1832.\nNavata.\nNella navata si apre una sola cappella, detta di Sant'Agnese, situata nella quarta campata a sinistra. Di forma pentagonale \u00e8 dedicata alla sorella di santa Chiara ed \u00e8 decorata da affreschi del 1914 di Girolamo Marinelli e pitture murali di Sigismondo Spagnoli.\nSul lato destro si apre invece l'ambiente della cappella di San Giorgio, gi\u00e0 facente parte della primitiva chiesetta. Una vetrata la divide in due ambienti, uno dei quali \u00e8 oggi la cappella del Sacramento. Quest'ultima \u00e8 decorata dagli affreschi di Pace di Bartolo (sulla parete di ingresso \"Annunciazione\", \"San Giorgio\", \"Nativit\u00e0\" e \"Adorazione dei Magi\") e di Puccio Capanna (parete sinistra, \"Madonna col Bambino in trono e santi\"), oltre che di un maestro trecentesco umbro influenzato da Giotto e Pietro Lorenzetti (\"Resurrezione, Deposizione, Sepoltura di Cristo\"). Sulla parete dietro l'altare si trovano i frammenti della decorazione duecentesca e altri successivi del Trecento, in cui si riconoscono \"Santa Caterina e una santa\", \"Santi Chiara, Francesco e Agnese\".\nDa questo ambiente si accede anche all'oratorio del Crocifisso o delle Reliquie, dove si conserva sopra l'altare l'originale \"Crocifisso di san Damiano\" che parl\u00f2 a San Francesco nell'eremo di San Damiano. Gli affreschi sono di Francesco Tartaglia (1527): sull'ingresso \"Santa Chiara, Maest\u00e0, Sant'Anna, San Girolamo, San Rocco, San Francesco\"; nell'arco \"Urbano V\" attribuito a Pace di Bartolo. Dietro una grata sono esposte alcune reliquie:\nIl trittico a sportelli con la \"Madonna col Bambino e storie di Cristo\" \u00e8 di Rinaldo di Ranuccio.\nDalla navata si accede anche alla Cripta, ricavata nel 1850-1872 e sistemata in stile neogotico nel 1935. Qui, attraverso una grata, si vede l'urna con le spoglie di santa Chiara. Al centro si trova un tempietto con l'altare, nella cui parte superiore, accessibile tramite una scaletta, si vede il sarcofago in pietra in cui era gi\u00e0 stato conservato il corpo della santa.\nTransetto.\nNel transetto sinistro si trova, sulla parete di fondo, una \"Nativit\u00e0\" della met\u00e0 del Trecento di un maestro giottesco di formazione umbra, denominato appunto il \"Maestro della Nativit\u00e0 di Santa Chiara\".\nA sinistra la tavola con la \"Madonna col Bambino\" del Maestro di Santa Chiara (1265 circa). Nelle pareti pi\u00f9 alte frammenti di \"Storie del Vecchio Testamento\" della fine del Duecento, di scuola romana o toscana.\nIl presbiterio ha al centro l'altare maggiore entro una serie di 12 colonnine poligonali con capitelli gotici, opera di maestranze umbre della fine del XII secolo, chiuse da una cancellata in ferro battuto in parte originale, in parte restaurata con rifacimenti nel XVIII secolo.\nIl crocifisso appeso \u00e8 opera del Maestro di Santa Chiara, artista della fine del Duecento. Gli affreschi nelle quattro vele sono attribuiti al Maestro Espressionista di Santa Chiara, artista invece seguace di Giotto, databili al 1337 circa e raffiguranti scene allegoriche con al centro coppie di sante: \"Maria e santa Chiara\", \"Sante Agnese vergine sorella di Chiara e Agnese martire\", \"Sante Caterina d'Alessandria e Margherita d'Antiochia\", \"Sante Lucia e Cecilia\". Nello sfarzo del fondo oro e nella ricchezza delle architetture dipinte questi affreschi si ispirano alle \"Allegorie francescane\" della basilica inferiore di Assisi.\nNel transetto destro un'altra tavola attribuita al Maestro di Santa Chiara con \"Santa Chiara e otto storie della sua vita\" (1283, opera eponima). Sulla parete di fondo affreschi frammentari con i \"Funerali di santa Chiara\" e il \"Trasporto della salma di santa Chiara\", del Maestro Espressionista di Santa Chiara (opera eponima), assegnabili al primo decennio del Trecento. Allo stesso maestro sono riferiti anche l\"Annuncio a Gioacchino\", lo \"Sposalizio della Vergine\", la \"Strage degli innocenti\", la \"Fuga in Egitto\", la \"Disputa nel Tempio\" e il \"Giudizio finale\" nella parte alta delle pareti.\nOrgano a canne.\nNell'abside, alle spalle dell'altare maggiore, vi \u00e8 l'organo a canne della basilica, costruito nel 1935 dalla ditta Giustozzi e restaurato nel 1951 dalla ditta Mascioni.\nLo strumento \u00e8 a trasmissione elettro-pneumatica, con consolle mobile indipendente avente due tastiere di 58 note ciascuna ed una pedaliera concavo-radiale di 30. La cassa lignea in stile neogotico che racchiude l'organo si articola in tre campi, tre al centro, e due ai lati, con canne di principale con bocche allineate.\nProtomonastero di Santa Chiara.\nIl convento di clausura di Santa Chiara, detto anche protomonastero, si trova nel lato verso valle, invisibile da vicino. Ingrandito fra Tre e Quattrocento, ha un chiostro da cui si accede all'antica cripta della chiesetta di San Giorgio. Tra le opere conservate nel monastero spicca la \"Crocifissione e quattro santi\" di Puccio Capanna, gi\u00e0 nella cappella del Sacramento."}
{"id": "1211993", "revid": "339392", "url": "https://it.wikipedia.org/wiki?curid=1211993", "title": "Maccabi Tel-Aviv F.C.", "text": ""}
{"id": "1211995", "revid": "2033069", "url": "https://it.wikipedia.org/wiki?curid=1211995", "title": "Close to Home - Giustizia ad ogni costo", "text": "Close to Home - Giustizia ad ogni costo (\"Close to Home\") \u00e8 una serie televisiva statunitense prodotta dal 2005 al 2007.\nProdotta da Jerry Bruckheimer, questa serie \u00e8 un genere giuridico che narra le vicende di Annabeth Chase, un'avvocatessa di Indianapolis che dopo essere diventata madre torna ad esercitare la professione.\nLa serie \u00e8 stata trasmessa in prima visione negli Stati Uniti da CBS dal 4 ottobre 2005. In Italia \u00e8 stata trasmessa in prima visione in chiaro da Rai 2 dall'11 giugno 2007, sul satellite da Fox Life dal 5 febbraio 2008, e sul digitale terrestre da Mya dal 27 giugno 2009."}
{"id": "1211996", "revid": "110157", "url": "https://it.wikipedia.org/wiki?curid=1211996", "title": "A Collection of Songs Written and Recorded 1995-1997", "text": "A Collection of Songs Written and Recorded 1995-1997 \u00e8 il primo album dei Bright Eyes, pubblicato nel 1998.\nLa qualit\u00e0 della registrazione \u00e8 molto bassa perch\u00e9 il materiale \u00e8 stato registrato con strumenti artigianali direttamente a casa di Conor Oberst."}
{"id": "1212003", "revid": "619191", "url": "https://it.wikipedia.org/wiki?curid=1212003", "title": "The White Stripes (album)", "text": "The White Stripes \u00e8 l'album di debutto della rock band statunitense The White Stripes, pubblicato nel 1999.\nL'album \u00e8 dedicato al chitarrista blues Son House."}
{"id": "1212006", "revid": "1718925", "url": "https://it.wikipedia.org/wiki?curid=1212006", "title": "Richard Webber", "text": "Richard Webber \u00e8 un personaggio della serie televisiva \"Grey's Anatomy\", interpretato da James Pickens Jr..\nDescrizione.\nDurante il suo praticantato al Seattle Grace Hospital, da giovane, ebbe una relazione con la madre di Meredith, Ellis Grey, anche se entrambi erano sposati. Ellis lasci\u00f2 suo marito (Thatcher Grey), mentre Richard non riusc\u00ec a lasciare la moglie, Adele. Quest'ultima era comunque a conoscenza della relazione del marito. Ellis e Richard quindi si lasciarono. Molto tempo dopo ha confessato che lasci\u00f2 Ellis perch\u00e9 pensava che avrebbe meritato di pi\u00f9. Ha insegnato a New York ad Addison Montgomery e Derek Shepherd. Inoltre ha avuto seri problemi di dipendenza dall'alcool. A differenza che degli altri specializzandi, \u00e8 molto protettivo con Meredith, considerandola una figlia. Lei, infatti, \u00e8 pi\u00f9 legata al capo che a suo padre Thatcher. Nella sesta stagione, quando il padre di Meredith e di Lexie arriva in ospedale a causa di una cirrosi all'ultimo stadio, quest'ultimo chiede a Richard di occuparsi delle sue figlie, specialmente Meredith a cui hanno tolto entrambi l'infanzia.\nStoria del personaggio.\nPrima stagione.\nRichard \u00e8 primario di chirurgia al Seattle Grace Hospital e come tale \u00e8 lui a presentare l'ospedale ai nuovi tirocinanti di chirurgia, tra i quali vi \u00e8 anche Meredith Grey, figlia della sua ex fidanzata e chirurgo generale di fama mondiale Ellis Grey. Richard gi\u00e0 dal primo giorno di lavoro riconosce immediatamente Meredith tra gli altri specializzandi per la sua preparazione eccellente e ottime capacit\u00e0 diagnostiche.\nSeconda stagione.\nAdele, la moglie, gli ha chiesto pi\u00f9 volte di andare in pensione, obbligandolo infine a scegliere tra lei e il suo lavoro. Ha provato a tergiversare ma Adele, stanca di aspettare, ha fatto la scelta per lui e l'ha lasciato. Per un breve periodo ha dormito nel suo ufficio ma attualmente vive in una stanza d'albergo. Dopo aver scoperto della malattia di Ellis, Richard le fa visita regolarmente. Ha inoltre deciso di andare in pensione e di lasciare il posto a Burke, ma dopo aver scoperto che quest'ultimo nascondeva un tremore della mano, ha preferito aspettare. Ha infatti informato che non sarebbe andato in pensione per il momento, e che quando questo sarebbe accaduto, avrebbe lasciato il posto a qualcuno tra Derek, Addison, Preston e Mark.\nTerza stagione.\nProva a sistemare le cose con la moglie cercando una riappacificazione, ma viene colto di sorpresa quando scopre che Adele esce con un'altra persona e che vuole il divorzio. Nel nuovo stato di single, cerca quindi di tornare ad essere pi\u00f9 intraprendente e si tinge i capelli. Un giorno scopre che l'ormai ex moglie \u00e8 in ospedale, e scopre che \u00e8 l\u00ec perch\u00e9 \u00e8 incinta, ma a causa delle complicazioni perde il bambino, ma ritrova suo marito, perch\u00e9 il padre del bambino era lui. Infine, per il ruolo di nuovo primario, sceglie Derek Shepherd, ma quest'ultimo rifiuta, dicendo che il miglior primario sarebbe stato proprio lo stesso Richard.\nQuinta stagione.\nDeve affrontare i problemi con tutto lo staff medico. In special modo con George O'Malley, che deve ridare l'esame per tornare al livello dei suoi compagni; Erica Hahn per il suo insegnamento agli specializzandi; Isobel Stevens la quale scopre di avere un tumore; Callie Torres che viene rifiutata dal padre a causa della sua bisessualit\u00e0 e Meredith la quale lo rimprovera di intromettersi nella sua vita e di averle rovinato l'infanzia, non proteggendola sia dai suoi genitori che da lui nonostante fosse innocente ed indifesa.\nSesta stagione.\nDurante la sesta stagione Richard riprende ad avere problemi con l'alcool, dovuti al forte stress dell'unione del \"Seattle Grace Hospital\" con il \"Mercy West\". Meredith scopre in questo modo che pure il capo ha sofferto per la separazione da sua madre e prova in tutti i modi ad assisterlo in segreto portandolo via, pure del tutto ubriaco dal pub. Alla fine ella riferisce tutto al marito ed inizia cos\u00ec un'indecisione di Derek sul riferire al consiglio o meno della situazione. Tuttavia nell'episodio \"Mi piaci di pi\u00f9 quando sei te stessa\" viene denunciato anche con l'aiuto di Meredith, e Derek prende il posto da primario. Nonostante ci\u00f2, esce dal problema andando a disintossicarsi e ritorna a partecipare attivamente alla vita ospedaliera continuando a lavorare.\nSettima stagione.\nDopo la sparatoria che ha coinvolto il \"Seattle Grace Mercy West Hospital\", nell'episodio \"Con te rinasco\" riprende il posto da primario dopo una lunga convalescenza da parte di Derek: questo rifiuta, non nascondendo che non gli piacesse il lavoro come primario.\nNell'episodio \"Siamo cos\u00ec\" aiuta la moglie a farle capire che \u00e8 malata di Alzheimer nonostante quest'ultima non lo accetti; decide cos\u00ec di prenderla nel trial di Derek. Successivamente scopre che Meredith ha manomesso il trial, ma da quest'ultima non riceve la verit\u00e0.\nOttava stagione.\nRiceve la notizia dal consiglio che Meredith \u00e8 licenziata e cercher\u00e0 in tutti i modi di farla riassumere sapendo che lei ha manomesso il trial clinico sull'Alzheimer per salvaguardare sua moglie Adele ed infine riesce nel suo intento anche se Derek \u00e8 contrario.\nDecide di dimettersi come capo e di dare il suo posto a Owen per stare pi\u00f9 tempo con la moglie, anche se inizia a trovare qualche difficolt\u00e0. Dopo le dimissioni rimane tuttavia in carica come strutturato senior di chirurgia generale presso l'ospedale. Aiutato da Meredith, cerca pure di risolvere e compattare le tensioni che si sono create tra i chirurghi.\nNona stagione.\nDopo l'incidente aereo Richard dovr\u00e0 aiutare Meredith a superare l'accaduto e la perdita di sua sorella Lexie. Quando l'ospedale verr\u00e0 dichiarato in bancarotta a causa dei risarcimenti da 15 $mln assegnati dal tribunale ad ogni vittima dell'incidente, sar\u00e0 lui insieme alla dottoressa Torres ad indagare sui possibili acquirenti dell'ospedale, la Pegasus corporation, e ad avvisare gli altri medici che se l'ospedale verr\u00e0 acquistato dalla Pegasus verr\u00e0 chiuso e le sue attrezzature distribuite in altri centri di propriet\u00e0 Pegasus. Infine Richard convincer\u00e0 Catherine Avery, sua fidanzata, a contribuire all'acquisto dell'ospedale tramite la Avery Foundation e contribuir\u00e0 lui stesso con il suo patrimonio all'acquisto. Grazie a Richard, Catherine e gli altri medici che impiegheranno il loro risarcimento per l'acquisto, l'ospedale verr\u00e0 salvato.\nIl giorno delle nozze della Bailey, la moglie di Richard Adele viene ricoverata e in seguito morir\u00e0 poco dopo essere uscita dalla sala operatoria.\nDurante una tempesta che investe Seattle, la corrente viene a mancare e il generatore automatico non parte a causa di un guasto. L'operaio dell'ospedale si reca nei sotterranei per ripararlo ma viene colpito da un infarto e salvato da Richard. L'operaio da a quest'ultimo istruzioni su come far partire il generatore, nel frattempo riparato, ma Richard durante la manovra rimarr\u00e0 folgorato, ma si salva.\nDecima stagione.\ndopo l\u2019incidente nella tempesta Richard assume un comportamento molto aggressivo. Rifiuta di nutrirsi con il sondino nonostante faccia molta fatica a deglutire il cibo. Dopo aver condiviso la camera con un altro paziente che gli ha fatto capire l\u2019importanza della vita inizia a sciogliersi e a riassumere il suo carattere alla Webber.\nUndicesima stagione.\nWebber scopre di avere una figlia, la dott.ssa Maggie Pierce avuta da Ellis Grey. A fine stagione si sposa con la fidanzata Catherine Avery, madre di Jackson e proprietaria dell'ospedale.\nDodicesima stagione.\nRichard inizier\u00e0 un rapporto pacifico con Maggie. Aiuter\u00e0 molto la sua amica Arizona nell'ottenere l'affidamento di Sofia.\nTredicesima stagione.\nWebber verr\u00e0 licenziato come insegnante degli specializzandi e per questo entrer\u00e0 in contrasto con la Bailey e Eliza Minnick, il nuovo insegnante. Quando scoprir\u00e0 che l'idea \u00e8 stata di Catherine, i due avranno una grande crisi matrimoniale e Richard se ne va di casa. Solo a fine stagione, con l'aiuto di Miranda ed April, si riappacifichera con Catherine. La Bailey poi gli dar\u00e1 di nuovo il ruolo di insegnante."}
{"id": "1212007", "revid": "174925", "url": "https://it.wikipedia.org/wiki?curid=1212007", "title": "Lex Romana Burgundiorum", "text": ""}
{"id": "1212012", "revid": "1628923", "url": "https://it.wikipedia.org/wiki?curid=1212012", "title": "Reazione di Finkelstein", "text": "La reazione di Finkelstein, chiamata cos\u00ec dal nome del chimico tedesco Hans Finkelstein, \u00e8 una reazione SN2 che coinvolge lo scambio di un alogeno con un altro. Lo scambio di un alogenuro \u00e8 una reazione d'equilibrio, che pu\u00f2 essere portata a completezza sfruttando la diversa solubilit\u00e0 dei sali alogenuri.\nLa classica reazione di Finkelstein riguarda la conversione di un cloroalcano o di un bromoalcano in uno iodioalcano, attraverso l'addizione di ioduro di sodio in acetone. Dal momento che lo ioduro di sodio \u00e8 solubile in acetone, mentre il cloruro di sodio e il bromuro di sodio non lo sono, l'equilibrio \u00e8 spostato verso la formazione di un sale insolubile. Ad esempio, il bromoetano pu\u00f2 essere convertito in iodoetano:\nDal momento che, eseguendo questa reazione in laboratorio, la fase organica contenente lo iodioalcano resta contaminata da tracce di I2 derivante dall'eccesso di reagente, \u00e8 necessario, se si vuole ottenere un prodotto puro, eliminare queste tracce con una soluzione acquosa di NaHSO3.\nLa reazione di ossidoriduzione che avviene \u00e8 la seguente:\nLo iodio passa quindi nella fase acquosa ed \u00e8 possibile estrarre la fase organica priva di impurezze."}
{"id": "1212016", "revid": "1856513", "url": "https://it.wikipedia.org/wiki?curid=1212016", "title": "Interavia Airlines", "text": "L'Interavia o Intercontinental Airlines (ex-Astair Airlines) (in russo: \u0418\u043d\u0442\u0435\u0440\u043a\u043e\u043d\u0442\u0438\u043d\u0435\u043d\u0442\u0430\u043b\u044c\u043d\u044b\u0435 \u0410\u0432\u0438\u0430\u043b\u0438\u043d\u0438\u0438) era una compagnia aerea russa con base tecnica e hub all'aeroporto di Mosca-Domodedovo-DME, nell'Oblast' di Mosca, nella Russia europea.\nStoria.\nL'Interavia aveva base tecnica in Russia, la maggior parte dei voli della compagnia aerea sono stati effettuati nella parte asiatica della Russia, in Asia centrale con i voli stagionali anche nella parte europea della Russia, in Grecia, in Africa del Nord.\nLa compagnia aerea Interavia come societ\u00e0 faceva parte del gruppo turistico russo Olympic Travel che gestiva tutti i voli charter della compagnia aerea.\nIl 27 febbraio 2009 la compagnia aerea ha fatto la richiesta alla Corte di Mosca per avviare la procedura di bancarotta in seguito alla crisi economica globale.\nIl 28 gennaio 2010 la Interavia Airlines \u00e8 stata dichiarata bancarotta. Il vettore ha accumulato un debito di 816,9 milioni RUB in seguito alla crisi del 2008.\nIl 28 febbraio 2013 la procedura della bancarotta della russa Interavia Airlines \u00e8 stata prolungata per tre mesi per il recupero realistico di altri 25 milioni RUR dai debitori della ex-compagnia aerea."}
{"id": "1212017", "revid": "44638", "url": "https://it.wikipedia.org/wiki?curid=1212017", "title": "Multi tap", "text": ""}
{"id": "1212021", "revid": "110157", "url": "https://it.wikipedia.org/wiki?curid=1212021", "title": "Letting Off the Happiness", "text": "Letting Off the Happiness \u00e8 il secondo album dei Bright Eyes, pubblicato nel 1998."}
{"id": "1212023", "revid": "1652635", "url": "https://it.wikipedia.org/wiki?curid=1212023", "title": "Giudizio di Paride (Rubens)", "text": "Il Giudizio di Paride \u00e8 un dipinto di Pieter Paul Rubens, a olio su tavola (199x379 cm), quest'opera fu realizzata tra il 1638 ed il 1639. Oggi l'opera \u00e8 conservata al Museo del Prado."}
{"id": "1212026", "revid": "287204", "url": "https://it.wikipedia.org/wiki?curid=1212026", "title": "Oliver Twist (film)", "text": ""}
{"id": "1212029", "revid": "1565034", "url": "https://it.wikipedia.org/wiki?curid=1212029", "title": "Albano d'Inghilterra", "text": "\u00c8 per questo venerato come santo e martire dalla Chiesa anglicana, dalla Chiesa cattolica e da quelle ortodosse, oltre ad essere considerato il primo martire britannico.\nAgiografia.\nSecondo la tradizione Albano era un soldato dell'esercito romano di stanza in Gran Bretagna presso \"Verulamium\" (citt\u00e0-fortezza d'epoca imperiale nel sud-est dell'isola). A seguito dell'incontro con uomo di fede cristiana, al quale offr\u00ec riparo e rifugio, venne iniziato al Cristianesimo e si convert\u00ec proprio nel momento culmine delle persecuzioni di Diocleziano.\nQuando alcuni soldati fecero irruzione nella sua casa per arrestare il cristiano fuggitivo, Albano si fece arrestare al posto suo e perci\u00f2 venne condannato e ucciso nel 305 circa, sulla riva del fiume Ver. La tradizione vuole inoltre che Albano abbia convertito uno dei suoi carnefici poco prima di morire.\nIl martirio di Sant'Albano \u00e8 narrato dal Venerabile Beda nel primo libro, capitolo settimo, della sua \"Historia Ecclesiastica Gentis Anglorum\".\nIn alcune localit\u00e0 del Piemonte sant'Albano viene indicato come martire della Legione Tebea; in realt\u00e0 tale tradizione \u00e8 assai scarna, e si limita quasi esclusivamente all'apologo edificante del carro di buoi. La vicenda del miracolo \u00e8 ricordata in modo particolare a Riva presso Chieri. Secondo la leggenda, un giorno un contadino conduceva un carro carico di covoni di grano su una strada impervia dopo una pioggia intensa. Il carro si impiant\u00f2 nel fango ed il contadino cominci\u00f2 ad imprecare e bestemmiare. Pass\u00f2 di l\u00ec il Santo, che ingiunse al contadino di staccare dal carro i buoi, e di aggiogare i suoi due cani, che subito tirarono il pesante carro fuori dal fango. Il contadino, alla vista del miracolo, chiese perdono a Dio delle sue bestemmie e si convert\u00ec.\nCulto.\n\u00c8 venerato come primo martire britannico. Poco dopo la sua morte, sul luogo del supplizio venne eretto un \"martyrium\" (parola latina indicante i monumenti innalzati sulle tombe dei martiri della fede) e qui il vescovo Germano d'Auxerre venne nel 429 in pellegrinaggio riportando in patria un po' del suolo considerato sacro e circostante la tomba di sant'Albano, favorendone e sviluppandone il culto anche oltremanica.\nNel V secolo le truppe dell'impero romano abbandonarono l'isola britannica che venne quindi occupata da trib\u00f9 germaniche (Sassoni e Juti) che distrussero le prime esili strutture del cristianesimo inglese. La rievangelizzazione dell'Inghilterra ad opera di Agostino di Canterbury e di papa Gregorio I, fece riprendere vigore al culto del santo. Sul luogo del martirio, ormai devastate le precedenti costruzioni, venne eretto un monastero intorno al quale nacque e si svilupp\u00f2 un piccolo borgo costruito con le pietre delle rovine di \"Verulamium\". Questo borgo coi secoli si \u00e8 sviluppato fin a divenire una citt\u00e0 che ancora oggi esiste con il nome di St Albans a nord dell'area metropolitana di Londra, ove sorge una cattedrale intitolata al santo martire.\nLa Chiesa cattolica e quelle ortodosse ne ricordano la memoria il 22 giugno e quella anglicana il 17 giugno.\nNella cultura di massa.\nLa band di St Albans Enter Shikari parla del martirio del santo in \"All Eyes on the Saint\", B side del singolo \"Juggernauts\" e traccia bonus per il Giappone del loro secondo album in studio \"Common Dreads\"."}
{"id": "1212043", "revid": "1305772", "url": "https://it.wikipedia.org/wiki?curid=1212043", "title": "Spanish Bombs", "text": "Spanish Bombs \u00e8 una delle canzoni della band inglese The Clash, contenuta nell'album del 1979 \"London Calling\". La canzone appare anche nelle raccolte \"The Story of the Clash, Volume 1\" (1988) e \"Clash on Broadway\" (1991).\nIl brano.\nIl testo.\nIl testo della canzone \u00e8 ispirato dalla guerra civile spagnola.\nVengono citate l'Andalusia, regione della Spagna conquistata dai fascisti nel 1936, il poeta repubblicano Federico Garc\u00eda Lorca, ucciso durante la ribellione, e la polizia sotto il controllo del ministro degli interni spagnolo e il ministro della difesa spagnolo, la Guardia Civil."}
{"id": "1212047", "revid": "712828", "url": "https://it.wikipedia.org/wiki?curid=1212047", "title": "Cymbal", "text": ""}
{"id": "1212049", "revid": "46480", "url": "https://it.wikipedia.org/wiki?curid=1212049", "title": "August Aichhorn", "text": "Biografia.\nEbbe tra i suoi collaboratori Margaret Mahler e Peter Blos, e fu un pioniere della psicoterapia psicoanalitica con gli adolescenti; fu infatti autore di \"Werwahrloste Jugend\" (\"Giovent\u00f9 traviata\"), pubblicato nel 1925 con la prefazione di Sigmund Freud.\nIn tale opera revisionava, secondo il punto di vista della psicoanalisi, il lavoro educativo che aveva svolto per molti anni a Vienna, durante la Prima guerra mondiale e nel dopoguerra, con ragazzi e adolescenti che presentavano gravi problemi di adattamento sociale. Il libro lo rese noto come studioso della psicoanalisi applicata ai temi dell'educazione.\nIl suo lavoro, considerato da molti una significativa anticipazione dell'intervento psicoterapeutico con gli adolescenti ispirato alla psicoanalisi, e in particolare delle psicoterapie brevi, si differenzia in diversi punti dalla psicoanalisi classica."}
{"id": "1212050", "revid": "1222", "url": "https://it.wikipedia.org/wiki?curid=1212050", "title": "Cynocephalus", "text": ""}
{"id": "1212051", "revid": "1310927", "url": "https://it.wikipedia.org/wiki?curid=1212051", "title": "Futbol'nyj Klub Baltika", "text": "Il Futbol'nyj Klub Baltika (), meglio noto come Baltika Kaliningrad o solamente Baltika, \u00e8 una societ\u00e0 calcistica russa con sede nella citt\u00e0 di Kaliningrad. Milita nella PFN Ligi, la seconda serie del campionato russo di calcio.\nStoria.\nLa societ\u00e0 venne fondata il 22 dicembre 1954 con il nome di \"Pishchevik Kaliningrad\" e nel 1958 assunse la denominazione attuale.\nIl club venne inserito nel campionato sovietico nel 1957 e gioc\u00f2 in Classe B (1957-1965), Classe A (gruppo 2) (1966-1970) e in seconda divisione (1971-1991). Il miglior risultato raggiunto in questi anni dal Baltika fu la vittoria del girone regionale nel 1984.\nNel 1992, anno della creazione del campionato nazionale, la compagine fu ammessa a giocare in terza divisione che, sempre nello stesso anno, vinse. Dopo un quarto posto nel 1993 e un terzo posto nel 1994, il Baltika vinse la divisione nel 1995. Nel 1996 la compagine chiuse la Vys\u0161aja Liga al settimo posto, miglior risultato di sempre della squadra. Nel 1998 partecip\u00f2 alla Coppa Intertoto, venendo eliminata al terzo turno, ma sempre nello stesso anno retrocesse dalla massima divisione.\nDal 1999 ad oggi il Baltika ha sempre giocato in Pervij divizion, la seconda divisione russa, eccezion fatta per due stagioni trascorse in terza divisione (2002, 2005).\nOrganico.\nRosa 2019-2020.\nAggiornata al 31 dicembre 2019.\nRosa 2018-2019.\nAggiornata al 31 agosto 2018."}
{"id": "1212052", "revid": "1610933", "url": "https://it.wikipedia.org/wiki?curid=1212052", "title": "Colugo delle Filippine", "text": ""}
{"id": "1212053", "revid": "106456", "url": "https://it.wikipedia.org/wiki?curid=1212053", "title": "Fairuza Balk", "text": "Biografia.\nLa madre, Cathryn Balk, di origini olandesi, era una ballerina di danza del ventre di successo mentre il padre Solomon Felthouse un musicista, ex membro dei Kaleidoscope.\nCarriera.\nLa sua prima prova cinematografica come attrice risale all'et\u00e0 di soli 9 anni, nel film \"Nel fantastico mondo di Oz\" (1985) della Walt Disney.\nAltri film importanti, furono \"Valmont\" (1989), \"Cosa fare a Denver quando sei morto\" (1995), \"Giovani streghe\" (1996), \"American History X\" (1998), \"Quasi famosi\" (2000) e \"Personal Velocity - Il momento giusto\" (2003).\nInoltre, ha prestato la sua voce al personaggio di Mercedes Cortez nel videogioco \"\"."}
{"id": "1212056", "revid": "599013", "url": "https://it.wikipedia.org/wiki?curid=1212056", "title": "Renato Nigiotti", "text": "Carriera.\nCrebbe nel Livorno, con cui esord\u00ec nella Prima Divisione organizzata dalla Confederazione Calcistica Italiana nel 1921-1922. Con i toscani gioc\u00f2 cinque stagioni, finch\u00e9 non fu ceduto all'Empoli, in Terza Divisione. Promosso in Seconda Divisione nel 1927, rimase un'altra stagione per poi essere acquistato dal . I biancazzurri arrivarono penultimi nel girone A della Divisione Nazionale, venendo ammessi in Serie B.\nNel 1929 pass\u00f2 al Palermo, ottenendo una promozione in Serie B. Dopo due anni in serie cadetta, nel 1930-1931 e nel 1931-1932, conquist\u00f2 un'altra promozione, questa volta in Serie A.\nNel 1932-1933 esord\u00ec in Serie A. Fu il 19 marzo 1933 nella partita Palermo-Torino (1-0). Si tratta del giocatore pi\u00f9 anziano ad aver esordito nella massima serie, ad oltre 34 anni. In totale, gioc\u00f2 quattro partite in quella stagione. Chiuse la carriera nell'Empoli dopo una breve parentesi al Termitana, in Prima Divisione.\nNel 1941-1942 torn\u00f2 al Palermo come allenatore. Condusse la Juventina nel campionato di Serie C 1941-1942, ottenendo la vittoria e la promozione, e nelle ventinove giornate di Serie B 1942-1943 prima dell'esclusione della squadra per la guerra."}
{"id": "1212058", "revid": "1573940", "url": "https://it.wikipedia.org/wiki?curid=1212058", "title": "De Stijl (album)", "text": "De Stijl \u00e8 il secondo album della rock band statunitense dei The White Stripes, pubblicato nel 2000. \n\"De Stijl\" (Pronuncia olandese: IPA ) \u00e8 un movimento artistico olandese, e significa \"Lo stile\". Jack White \u00e8 un ammiratore del movimento, in particolar modo di Gerrit Rietveld progettista della Rietveld Schr\u00f6der House, che i White visitarono durante il loro tour nei Paesi Bassi.\n\"De Stijl\" \u00e8 dedicato a Rietveld e al cantante blues Blind Willie McTell."}
{"id": "1212061", "revid": "110157", "url": "https://it.wikipedia.org/wiki?curid=1212061", "title": "Fevers and Mirrors", "text": "Fevers and Mirrors \u00e8 il terzo album dei Bright Eyes, pubblicato nel 2000.\nAll'inizio della traccia 1 si sente un bambino leggere un pezzo di \"Mitchell is Moving\", un libro di Marjorie Weinman Sharmat. La traccia 11, \"An Attempt to Tip the Scales\", \u00e8 invece una finta intervista scritta per alleggerire il tono dell'album, in una sorta di autoironia. Oberst ha solo scritto il testo, la sua voce \u00e8 imitata da Todd Baechle (cantante dei The Faint) e l'intervistatore \u00e8 il loro amico Matt Silcock dei Lullaby for the Working Class."}
{"id": "1212064", "revid": "124110125", "url": "https://it.wikipedia.org/wiki?curid=1212064", "title": "Giovanni Capodistria", "text": "Biografia.\nInfanzia e giovinezza.\nGiovanni Capodistria nacque nella citt\u00e0 di Corf\u00f9, il centro principale delle Isole Ionie (a quel tempo facenti parte della Repubblica di Venezia), ed era il sesto figlio del conte Antonio Maria Capodistria e di Diamantina Gonemi. I Capodistria erano iscritti nel \"Libro d'Oro della nobilt\u00e0 corfiota\" fin dal 1679 in virt\u00f9 di un ascendente che era stato nominato conte da Carlo Emanuele II di Savoia e derivavano il loro nome dall'omonima cittadina istriana da cui la famiglia (Vittori era il cognome originario) proveniva, mentre i Gonemi (famiglia della madre) erano iscritti nel Libro d'Oro da ancor pi\u00f9 lunga data (1606).\nIl giovane Capodistria godette dell'educazione e dei mezzi riservati all\"\u00e9lite\" dell'epoca e pot\u00e9 studiare medicina, filosofia e giurisprudenza all'universit\u00e0 di Padova; all'et\u00e0 di 21 anni, nel 1797, fece ritorno alla sua isola natale per esercitarvi la professione medica.\nI primi incarichi diplomatici.\nDi idee profondamente liberali e democratiche, Capodistria conobbe negli anni della giovinezza i mutevoli destini della propria isola: nel 1797 la secolare presenza della Repubblica di San Marco era venuta meno e Corf\u00f9 era entrata nell'orbita francese diventando parte delle Province Illiriche. Fu cos\u00ec che Capodistria si decise ad intraprendere la carriera diplomatica, mentre nel 1799, quando Corf\u00f9 fu soggetta a una breve occupazione da parte di forze russe e ottomane, venne nominato direttore medico generale dell'ospedale militare.\nQuando il 20 marzo 1800 le Isole Ionie furono assoggettate al protettorato inglese e Capodistria ottenne l'incarico di amministrare le isole di Cefalonia, Santa Maura e Itaca, diventando poi segretario del Senato. In tale veste collabor\u00f2 con Teotochi e Mocenigo alla stesura della costituzione della Repubblica delle Sette Isole Unite, diventando infine (1803) ministro degli Interni e poi degli Esteri.\nNel 1807, anno della ribellione di Giannina contro la Sublime Porta, il conte Capodistria venne posto al comando di tutte le milizie delle Isole Ionie ed ottenne successi militari, finch\u00e9 la pace di Tilsit dello stesso anno (che assegn\u00f2 l'arcipelago alla Francia) non lo convinse a ritirarsi nei suoi possedimenti.\nTuttavia, gi\u00e0 nel 1809 fu chiamato a San Pietroburgo presso il dipartimento degli affari esteri dell'Impero zarista, dove prest\u00f2 servizio come agente diplomatico, due anni dopo fece parte della legazione russa a Vienna e nel 1812 fu mandato ad operare presso il quartier generale dell'armata russa del Danubio. L'anno successivo, come capo del gabinetto, Capodistria segu\u00ec lo zar Alessandro I di Russia nella guerra contro Napoleone, guadagnandosi la fiducia dell'imperatore russo al punto da ottenere, da quel momento in poi, le pi\u00f9 importanti trattative di stato. Ancora nel novembre 1813 fu inviato in Svizzera, conseguendo l'adesione elvetica all'alleanza antinapoleonica.\nIn occasione del Congresso di Vienna, al quale partecip\u00f2 come plenipotenziario russo, contribu\u00ec a garantire l'unit\u00e0, l'indipendenza e la neutralit\u00e0 della Svizzera e favor\u00ec l'integrazione di Ginevra e del Cantone di Vaud nella Confederazione dei XXII cantoni. In segno di riconoscenza nel 1816 il Cantone di Vaud gli attribu\u00ec la prima cittadinanza d'onore della sua storia e le citt\u00e0 di Losanna e di Ginevra la prima borghesia d'onore. Riusc\u00ec anche ad ottenere, grazie alla sua influenza, la restaurazione della Repubblica dell'Eptaneso sotto la protezione esclusiva inglese e firm\u00f2 poco dopo il Secondo Trattato di Parigi del 20 novembre 1815. Nel 1816 Capodistria venne nominato segretario di Stato e si trov\u00f2 ad amministrare gli affari esteri - tra cui la nuova provincia della Bessarabia - con Nesselrode.\nIl contributo alla causa dell'unificazione greca.\nMassone, membro della Loggia \"Modesto\", durante il suo soggiorno in Russia il conte Capodistria fu tra i fondatori, nel 1812, della loggia massonica \"Phoenix\", che riun\u00ec l'\u00e9lite greca della Russia zarista e che svolse un ruolo importante nella preparazione dell'insurrezione contro l'Impero ottomano. Ebbe sempre a cuore la causa dell'emancipazione ellenica dal giogo turco e dal 1814 ricopr\u00ec la carica di presidente dell'eteria dei Filomusi (\"Amici delle Muse\"). Nel 1818 declin\u00f2 invece l'offerta della presidenza della \"Filik\u00ed Eter\u00eda\", la \"Societ\u00e0 degli Amici\", un'altra societ\u00e0 segreta, non approvandone le modalit\u00e0 di azione (e tanto meno le imprese del successivo leader Alessandro Ypsilanti), e riponendo invece le proprie speranze in un intervento dello zar Alessandro in favore dei greci. Quando invece la Russia si schier\u00f2 contro gli insorti ellenici (1822), Capodistria rassegn\u00f2 le sue dimissioni dalla pubblica amministrazione russa e si ritir\u00f2 a Losanna e Ginevra, da dove sostenne attivamente la causa dell'indipendenza greca (anche facendo istruire giovani greci a sue spese). A tal scopo fece anche viaggi in Francia, nei Paesi Bassi e in Germania (1826).\nLa presidenza della Grecia.\nIl 18 aprile 1828 l'Assemblea Nazionale Greca riunita a Nauplia elesse Capodistria primo presidente (\"kybernetes\") della Grecia, conferendogli un mandato settennale. La scelta ricadde sul nobile corfiota per via della necessit\u00e0 di superare l'attuale frammentazione politica con una figura di alta caratura istituzionale, della quale erano state apprezzate le riconosciute virt\u00f9 diplomatiche. La necessit\u00e0 di risollevare la Grecia dalla sua secolare arretratezza fece tuttavia prendere a Capodistria misure di ammodernamento tanto drastiche quanto impopolari che gli alienarono le simpatie di molti gruppi politici e clan familiari. Il cos\u00ec ribattezzato \"prefetto russo\" si trov\u00f2 contro anche il partito inglese; alla tenacia dei suoi oppositori Capodistria rispose con mosse sempre pi\u00f9 autocratiche, provocando grande malcontento nel resto della Grecia. Sospettato di ambire al trono ellenico, fu infine accusato di aver favorito a questo scopo la rinuncia del principe Leopoldo di Sassonia-Coburgo-Gotha alla corona di Grecia.\nScoppiarono quindi rivolte nell'isola di Idra e nella regione del Mani, e quando Capodistria fece arrestare il principe maniota Petros Mavromichalis venne assassinato dal fratello e dal figlio di quest'ultimo a Nauplia, in Peloponneso, mentre si dirigeva verso la chiesa di San Spiridione, il 9 ottobre 1831."}
{"id": "1212071", "revid": "16758", "url": "https://it.wikipedia.org/wiki?curid=1212071", "title": "Debora Kinski", "text": ""}
{"id": "1212075", "revid": "1372005", "url": "https://it.wikipedia.org/wiki?curid=1212075", "title": "Margaret Mahler", "text": "Biografia.\nNata a Sopron, una piccola cittadina ungherese, nel 1913 si trasfer\u00ec a Budapest per studiare. \nQui incontr\u00f2 S\u00e1ndor Ferenczi, e fu da lui interessata alla psicoanalisi.\nIscrittasi a Storia dell'Arte, a inizio 1917 pass\u00f2 a studiare Medicina. Nel 1918 si trasfer\u00ec, sempre per ragioni di studio, a Monaco, e successivamente a Jena dove nel 1922 si laure\u00f2.\nIl suo percorso all'interno della Societ\u00e0 di Psicoanalisi fu in principio difficile e sofferto. Come lei stessa spieg\u00f2 nella propria autobiografia, la sua domanda di adesione venne rifiutata da Helene Deutsch. Solo allorch\u00e9 ella divenne collaboratrice e ebbe intrapreso un rapporto sentimentale con August Aichhorn fu ammessa alla Societ\u00e0 di Psicoanalisi di Vienna.\nNel 1936, all'et\u00e0 di 39 anni, spos\u00f2 Paul Mahler e da questo punto verr\u00e0 chiamata col cognome del marito. Dopo aver conseguito la formazione psicoanalitica a Vienna, si trasfer\u00ec negli Stati Uniti, dove lavor\u00f2 al \"Children's Service\" del \"New York State Psychiatric Institute\" e successivamente alla Columbia University, dove port\u00f2 significativi contributi nel campo della psicoterapia delle psicosi infantili.\nFu un'importante esponente della corrente psicoanalitica nota come \"Psicologia dell'Io\". Si occup\u00f2 sia di psicopatologia che di sviluppo psicologico normale.\nTeoria.\nSecondo Mahler la nascita psicologica e quella biologica non coincidono; ma la prima \u00e8 un processo le cui tappe fondamentali si svolgono nelle prime fasi di vita, ma che comunque proseguono anche oltre. \nNel modello Mahleriano, sono previste diverse fasi della \"nascita psicologica\".\nNelle prime quattro-cinque settimane di vita il bambino vive una fase di cosiddetto \"autismo normale\", che si caratterizza per la mancanza relativa di investimento agli stimoli esterni. In questo periodo il bambino ha lunghi periodi di sonno, sonnolenza, e semi-veglia, di durata maggiore rispetto alla veglia attiva. Il bambino non ha consapevolezza del suo \"caregiver\" (l'\"agente di cure\", solitamente la madre), ma ci\u00f2 che regola il suo ritmo sonno/veglia sono lo stimolo della fame e l'alternanza bisogno-soddisfazione.\nLa seconda fase del modello Mahleriano \u00e8 detta \"simbiotica\", e dura fino al quarto mese. Il bambino comincia ad avere una vaga consapevolezza dell'agente di cure (ovvero, l'\"oggetto che soddisfa i bisogni\"). Il bambino si comporta e agisce come se lui e la madre fossero una sorta di unit\u00e0 onnipotente, racchiusa dentro uno stesso confine; si tratta di uno stato di non- differenziazione (definito \"\"fusione somatopsichica allucinatoria o illusionale onnipotente\"), con la rappresentazione della madre. \u00c8 una simbiosi impropriamente detta, perch\u00e9 il rapporto non \u00e8 alla pari, ma il bambino \u00e8 estremamente dipendente.\nL'ultima fase del modello \u00e8 il cosiddetto \"processo di separazione-individuazione\"\", che avviene tra il quarto mese e il terzo anno di vita. L'individuazione riguarda la maturazione e la strutturazione del senso di identit\u00e0; mentre la separazione ha una dimensione intrapsichica, e riguarda la percezione di essere separati dall'unit\u00e0 simbiotica, oggetto d'amore.\nSecondo M. Mahler, il processo di separazione-individuazione prevede quattro sottostadi:\nDifferenziazione.\nQuesta fase corrisponde alla presa di coscienza del corpo del bambino. Grazie alla coordinazione motoria, il bambino apprende il proprio schema corporeo (con le mani e la bocca esplora tutto il suo corpo). Verso i 6 mesi, esplora gli oggetti che si trovano alla sua portata ed il viso di sua madre (i capelli, il naso, gli occhi, ...). A 7-8 mesi, il bambino distingue la madre dalle altre persone. A quest'et\u00e0 sperimenta reazioni di angoscia quando la madre lo lascia, e reagisce in modo diverso in base alle persone presenti.\nIl bambino comincia a differenziarsi dalla madre.\nSperimentazione.\nI progressi dell'attivit\u00e0 motoria del bambino giocano un ruolo importante nell'evoluzione delle sue relazioni con la madre: egli si arrampica e si sposta sempre pi\u00f9. Il neonato ha cos\u00ec la possibilit\u00e0 di allontanarsi o di avvicinarsi a sua madre. Egli crea una \"distanza ottimale\" con la mamma, e giocando riesce a controllare la sua paura della separazione. Il bambino familiarizza progressivamente con il suo ambiente, che esplora attivamente.\nAndr\u00e0 anche a scegliersi \"un pezzo di stoffa\" o uno specifico giocattolo (il cosiddetto \"oggetto transizionale\"), al quale si attaccher\u00e0 in assenza di pap\u00e0 e mamma. Questo oggetto gli render\u00e0 la loro assenza emotivamente pi\u00f9 sopportabile. \nPi\u00f9 tardi, l'atto del camminare diverr\u00e0 un modo per affermare ancora di pi\u00f9 la propria individualit\u00e0. La Mahler nota anche che in questa fase i bambini si interessano alle loro parti genitali, ed alla differenza anatomica tra maschi e femmine.\nRiavvicinamento.\nSi notano due comportamenti tipici di quest'et\u00e0: il dare molta attenzione a fatti e gesti della mamma, ed una successione di movimenti di avvicinamento e di allontanamento del bambino nei confronti di sua madre. Verso i 21 mesi, il bambino \u00e8 capace di trovare una distanza ideale dalla madre. I progressi del linguaggio sono molto importanti in questa nuova tappa. Il bambino \u00e8 adesso capace di sopportare le attese e le frustrazioni, e si sente interiormente al sicuro.\nCostanza dell'oggetto libidico.\nIl bambino ha adesso una rappresentazione stabile, permanente e distinta di lui e sua madre. Non solo egli si sente veramente separato da sua madre, ma percepisce anche le sue caratteristiche sessuali, cio\u00e8 si percepisce come femmina o maschio, con degli organi sessuali propri della sua identit\u00e0 sessuale. \u00c8 nel corso di questa fase che l'individualit\u00e0 del bambino si afferma. Egli sta insieme ad altri bambini, utilizza i pronomi personali ed il suo senso del tempo si sviluppa.\nAl termine di questi 3 anni il bambino si \u00e8 creato la propria identit\u00e0, percepisce chi \u00e8. Non solo sa di essere diverso da sua madre, ma conosce bene il suo nome, non piange pi\u00f9 quando la mamma \u00e8 assente, ha la propria vita all'asilo, poi a scuola. Tuttavia, questo processo di separazione e di individuazione non \u00e8 del tutto terminato, e delle frustrazioni o angosce troppo intense possono farlo regredire."}
{"id": "1212077", "revid": "110157", "url": "https://it.wikipedia.org/wiki?curid=1212077", "title": "Lifted or The Story Is in the Soil, Keep Your Ear to the Ground", "text": "Lifted or The Story Is in the Soil, Keep Your Ear to the Ground \u00e8 il quarto album dei Bright Eyes, pubblicato nel 2002."}
{"id": "1212078", "revid": "99292449", "url": "https://it.wikipedia.org/wiki?curid=1212078", "title": "Episodi di That '70s Show (sesta stagione)", "text": "La sesta stagione \u00e8 andata in onda negli Stati Uniti sul canale FOX dal 29 ottobre 2003 al 19 maggio 2004, mentre in Italia \u00e8 stata trasmessa da Jimmy.\nI titoli delle puntate di questa stagione sono presi da alcune canzoni degli Who."}
{"id": "1212079", "revid": "1662206", "url": "https://it.wikipedia.org/wiki?curid=1212079", "title": "White Blood Cells", "text": "White Blood Cells \u00e8 il terzo album del gruppo rock statunitense The White Stripes, pubblicato nel 2001.\nIl disco.\nL'album \u00e8 dedicato a Loretta Lynn, amica di Jack White e Meg White, per la quale lo stesso Jack White ha prodotto l'album del 2004 \"Van Lear Rose\". Il disco \u00e8 considerato come il primo successo commerciale del gruppo. Nelle classifiche si posizion\u00f2 al numero 61 della Billboard 200, vendendo quasi 600.000 copie, mentre nel Regno Unito raggiunse la posizione 55. Venne certificato disco d'oro negli Stati Uniti il 17 gennaio 2003. \"Pitchfork\" lo ha inserito alla posizione 8 della lista di \"Top 100 Albums from 2000-2004\", mentre \"Stylus Magazine\" lo inser\u00ec alla posizione 15 dei migliori album del periodo 2000-2005. La rivista Rolling Stone l'ha classificato al posto 19 nella classifica dei 100 migliori album degli anni 2000 e alla posizione 497 dei 500 migliori album di sempre."}
{"id": "1212083", "revid": "287204", "url": "https://it.wikipedia.org/wiki?curid=1212083", "title": "Ioannis Kapodistrias", "text": ""}
{"id": "1212085", "revid": "79968", "url": "https://it.wikipedia.org/wiki?curid=1212085", "title": "The white stripes", "text": ""}
{"id": "1212088", "revid": "339392", "url": "https://it.wikipedia.org/wiki?curid=1212088", "title": "Tumore al seno", "text": ""}
{"id": "1212101", "revid": "1662206", "url": "https://it.wikipedia.org/wiki?curid=1212101", "title": "Elephant (The White Stripes)", "text": "Elephant \u00e8 il quarto album del gruppo musicale rock statunitense dei The White Stripes, pubblicato nel 2003. \u00c8 il disco pi\u00f9 venduto del duo, con pi\u00f9 di 6 milioni di copie in tutto il mondo, di cui 2 negli USA.\nL'album risulta quinto nella classifica dei 100 migliori album del decennio 2000-2009 secondo la rivista Rolling Stone. Sempre secondo la nota rivista si classifica alla posizione 390 nella classifica dei 500 migliori album di sempre. \n\"Ball and Biscuit\" e \"Seven Nation Army\" sono le tracce chiave che hanno permesso a Jack White, chitarrista e cantante della band, di entrare nella lista dei 100 migliori chitarristi secondo Rolling Stone piazzandosi al settantesimo posto."}
{"id": "1212106", "revid": "547992", "url": "https://it.wikipedia.org/wiki?curid=1212106", "title": "Marisa Bellisario", "text": "Biografia.\nNata da padre pugliese di Gioia del Colle e da madre originaria del comune ligure di Altare, dopo gli studi superiori di ragioneria, consegu\u00ec la laurea in economia e commercio nel 1959 presso l'Universit\u00e0 degli Studi di Torino. Successivamente, recatasi a Milano, entr\u00f2 da neolaureata alla divisione elettronica dell'Olivetti, con le funzioni di programmatrice sul \"main frame\" di progettazione Olivetti, Elea 9003 (Elaboratore elettronico aritmetico), il primo computer interamente progettato e prodotto in Italia, per poi occuparsi di applicazioni commerciali.\nNel 1963 partecip\u00f2 alla fusione dell'Olivetti con la Bull, e l'anno dopo assistette alla cessione della divisione elettronica di Olivetti alla General Electric, che operer\u00e0 con il nome GEISI (\"General Electric Information Systems Italia\") passando ad occuparsi di pianificazione prodotti. Nel 1970 la General Electric vende la GEISI al colosso dell'automazione Honeywell e la GEISI Diviene HISI (\"Honeywell Information Systems Italia\").\nNel 1969 spos\u00f2 Lionello Cantoni, professore del dipartimento di informatica dell'Universit\u00e0 degli Studi di Torino ed EDP manager della Olivetti e, successivamente, della Fiat Auto. La coppia non ebbe figli.\nRientr\u00f2 in Olivetti nel 1971, chiamata dall'allora amministratore delegato Ottorino Beltrami a ricoprire l'incarico di responsabile della direzione pianificazione operativa. Ha il compito di riordinare i rapporti tra le aree della ricerca e sviluppo, della produzione, della commercializzazione e marketing. In pi\u00f9 si tratta di accelerare la completa transizione dei prodotti dalla meccanica all'elettronica. \nCon l'arrivo di Carlo De Benedetti quale nuovo azionista di riferimento dell'Olivetti, nell'aprile 1978, le funzioni della Bellisario cambiarono nuovamente e nel gennaio del 1979 divenne presidente della \"Olivetti Corporation of America\", risanandone in breve tempo il pessimo bilancio.\nNel 1980 s'iscrisse al Partito Socialista Italiano, al cui interno diventer\u00e0 membro dell'Assemblea Nazionale.\nNel 1981 torn\u00f2 in Italia per assumere la dirigenza della Italtel, grande gruppo industriale parastatale di 30 aziende elettromeccaniche con circa trentamila dipendenti, allora in grave crisi e da ristrutturare. Il gruppo fatturava allora 503 miliardi di lire all'anno, perdendone 2\u00a0327. Il piano da lei proposto e seguito, che prevedeva l'avvio di nuovi progetti e la sostituzione della dirigenza, trasform\u00f2 il gruppo Italtel in una moderna azienda. Il gruppo da lei diretto, in soli tre anni, elev\u00f2 il proprio fatturato a 1\u00a0300 miliardi di lire, producendo anche un notevole attivo. Per questo lavoro ottenne il consenso dei sindacati, che in precedenza erano stati dubbiosi nei confronti del suo piano di ristrutturazione.\nNel 1986 le viene assegnato il premio di Manager dell'anno.\nCredeva nella meritocrazia e nella gerarchia del merito e si ritiene che sia stata vittima di pregiudizi antifemminili allorquando le fu negato il consenso del gruppo Fiat alla nomina ad amministratore delegato della Telit, azienda che avrebbe dovuto nascere dalla fusione di Italtel e Telettra e che sarebbe dovuta diventare l'azienda italiana di riferimento del settore delle telecomunicazioni.\nNel 1984 entr\u00f2 a far parte della Commissione Nazionale per la realizzazione della parit\u00e0 tra uomo e donna, istituita dal Presidente del Consiglio Bettino Craxi, come presidente della sezione per le nuove tecnologie. Nello stesso anno la rivista \"Capital\" le dedic\u00f2 una copertina. Nel 1987 venne riconfermata amministratore delegato dell'Italtel per altri tre anni. Il risanamento dell'impresa si confrontava allora con la prospettiva di costruzione di un mercato europeo delle telecomunicazioni, basato su accordi tra grandi imprese del settore; allo stesso tempo, Italtel rafforz\u00f2 i rapporti con imprese americane (nel 1987: l'accordo di cooperazione tecnologica e di marketing con Apple e l'accordo con Bell Atlantic).\nNonostante una malattia irreversibile (tumore delle ossa) che la port\u00f2 lentamente alla morte, continu\u00f2 a gestire il proprio lavoro, anche a distanza, fino al termine dei suoi giorni.\nSi spense a 53 anni, nella sua villa torinese presso la collina di Superga. Dopo i funerali, celebrati con cerimonia civile, fu sepolta nel cimitero di Ceva.\nImmagine.\nMarisa Bellisario era una donna molto ammirata anche per la sua avvenenza e le stravaganti acconciature e negli Stati Uniti era chiamata affettuosamente \"The Legs\", per le sue splendide gambe. Inoltre fu definita ironicamente \"la signora con i baffi\" per le sue doti manageriali.\nMemoria.\nA lei sono intitolati la Fondazione Marisa Bellisario fondata dalla presidente ed ex deputata Pdl Lella Golfo e il premio omonimo, assegnato ogni anno alle donne che si sono distinte nella professione, nel management, nella scienza, nell'economia e nel sociale, e ancora oggi viene ricordata come la donna manager pi\u00f9 famosa d'Italia.\nIl comprensorio Italtel di Carini \u00e8 intitolato a Marisa Bellisario, cos\u00ec come, dal 1993/94, l'istituto di istruzione secondaria di Inzago (MI) A lei \u00e8 dedicata, una puntata (docu-film) del programma \"Illuminate\", narrata da Violante Placido.\nIl giardino Marisa Bellisario \u00e8 un'area verde di Milano, sita alla periferia orientale della citt\u00e0, intitolata all'imprenditrice nel 2007. \nNel 2012, a Torino, un'altra area verde \u00e8 stata intitolata alla sua memoria.\nArchivio.\nLa documentazione prodotta da Marisa Bellisario durante il periodo in cui fu amministratore delegato Italtel Sit (1981-1988) \u00e8 conservata nel fondo \"Italtel\" presso la Fondazione ISEC. Istituto per la storia dell'et\u00e0 contemporanea, mentre la documentazione prodotta presso Olivetti \u00e8 conservata nel fondo \"Olivetti\" presso Associazione nazionale del cinema d'impresa."}
{"id": "1212107", "revid": "110157", "url": "https://it.wikipedia.org/wiki?curid=1212107", "title": "A Christmas Album (Bright Eyes)", "text": "A Christmas Album \u00e8 il quinto album dei Bright Eyes, pubblicato nel 2002.\n\u00c8 un album di canzoni di Natale, i cui proventi sono stati devoluti in beneficenza al \"Nebraska AIDS Project\"."}
{"id": "1212109", "revid": "610351", "url": "https://it.wikipedia.org/wiki?curid=1212109", "title": "Get Behind Me Satan", "text": "Get Behind Me Satan \u00e8 il quinto album in studio album del gruppo statunitense dei The White Stripes, ed \u00e8 stato pubblicato nel febbraio del 2005. Ha venduto oltre 850.000 copie negli Stati Uniti.\nSolo 3 tracce sono basate sulla chitarra elettrica, Jack White, ormai stanco del solito Punk-Rock scrive la sua opera pi\u00f9 stramba, quindi animata da pianoforte, marimba, chitarra classica e acustica. Segue un'altra stagione di concerti."}
{"id": "1212114", "revid": "466539", "url": "https://it.wikipedia.org/wiki?curid=1212114", "title": "Dizionario italiano-russo dell'industria automobilistica", "text": "Il Dizionario italiano-russo dell'industria automobilistica \u00e8 una pubblicazione edita dalla FIAT, nel 1968, ad uso delle maestranze impegnate nella realizzazione dell'accordo, siglato a Mosca il 15 agosto 1966 da Vittorio Valletta, volto alla realizzazione dello stabilimento produttivo \"VAZ\" (\"Vol\u017eskij Avtomobil'nyj Zavod\", attualmente pi\u00f9 conosciuta per il marchio \"Lada\") a Stavropol sul Volga, poi rinominata Togliatti.\nStoria.\nNel preliminare accordo scientifico-tecnico raggiunto nel luglio 1965 e nel successivo Protocollo operativo sottoscritto a Torino il 4 maggio 1966, era stabilito che le vetture costruite nel futuro stabilimento, avrebbero dovuto rispettare le normative tecniche vigenti nell'Unione Sovietica. L'osservanza di tali normative non provoc\u00f2 alcun problema ingegneristico, in quanto non particolarmente restrittive, ma la dirigenza Fiat si rese conto della complessit\u00e0 interpretativa, che comportavano i 200 volumi inviati all'azienda torinese nel settembre 1966 dal Governo Russo.\nVennero immediatamente interessate le facolt\u00e0 universitarie di lingue orientali (Napoli e Venezia) reclutando tutti i traduttori (una trentina) disponibili. Ma non era che l'inizio, vista l'enorme mole di lavoro da svolgere, nei mesi successivi vennero assunti altri 90 traduttori, \"rastrellandoli\" nelle universit\u00e0 bulgare, ungheresi, russe, ceche, polacche e jugoslave. In quattro anni riuscirono a compiere 1.200.000 ore lavorative, traducendo testi di legge e 250.000 \"dossiers\", 100.000 formulari e 30.000 lettere. Lo scoglio maggiore era rappresentato dal fatto che molti termini automobilistici non esistevano nella lingua russa. Ci\u00f2 rese indispensabile la formazione del \"Dizionario\", un ponderoso volume composto da oltre 25.000 voci."}
{"id": "1212116", "revid": "118124672", "url": "https://it.wikipedia.org/wiki?curid=1212116", "title": "Sandolo", "text": "Il s\u00e0ndolo o s\u00e0ndalo \u00e8 una delle pi\u00f9 famose e pi\u00f9 diffuse imbarcazioni della laguna di Venezia. \nIl termine \"sandolo\" o \"sandalo\", in uso dal 1292, avrebbe le sue radici etimologiche nella parola latina \"sandalium\", \"calzatura\" che, a causa della sua forma piatta, ricorderebbe il fondo della barca, che \u00e8 senza chiglia per poter navigare sui bassi fondali lagunari. I sandoli, nel medioevo, furono impiegati anche per i combattimenti fluviali in varie parti dell'Italia padana.\nCaratteristiche.\n\u00c8 una barca a fondo piatto che nelle sue varianti pu\u00f2 assumere dimensioni che vanno da poco pi\u00f9 di 5 a circa 10 metri.\nSi pu\u00f2 considerare la barca \"di base\" della laguna veneta, in quanto molte delle altre imbarcazioni lagunari sono derivate da questo modello. A seconda degli usi, delle forme e della zona di utilizzo questo ha assunto nomi diversi: sandolo pupparino, sandolo s'ciopon, sampierota o sandalo sampierotto, mascareta, sandolo buranello, sandolo da barcariol, saltafossi.\n\u00c8 un'imbarcazione solida, capiente e maneggevole: lo scafo lungo e stretto infatti la rende particolarmente adatta alla conduzione a remi con la tradizionale tecnica della voga alla veneta. \u00c8 possibile vederne ancora oggi esemplari di dimensioni maggiori, come il sandalo sampierotto, armati con vela solitamente \"al terzo\", tradizionale nell'alto Adriatico, e un eventuale fiocco.\nAlcuni sandoli sono stati adattati anche per la propulsione con motore fuoribordo, specialmente gli esemplari di dimensioni maggiori. \nUn tempo era utilizzato soprattutto per la pesca, mentre oggi il sandalo si usa molto spesso anche per diporto, trasporto di persone o di carichi modesti e, nelle versioni pi\u00f9 prestazionali come i sandoli pupparini e le mascarete, per regate."}
{"id": "1212120", "revid": "767487", "url": "https://it.wikipedia.org/wiki?curid=1212120", "title": "Guldengroschen", "text": "Il Guldengroschen o Guldiner \u00e8 il nome dato ad una moneta d'argento di grandi dimensioni coniata per la prima volta in Tirolo nel 1486.\nIl nome di Guldengroschen viene dal fatto che, pur essendo in argento, aveva lo stesso valore del Goldgulden, il fiorino tedesco dal valore di 60 Kreuzer. \nNei paesi della Germania meridionale, come ad esempio l'Alsazia o la Svizzera era pi\u00f9 usato il termine Guldiner. \nLa moneta pesava 31,23 grammi e fu coniata per la prima volta dal granduca Sigismondo d'Austria in qualit\u00e0 di reggente del Tirolo.\nStoria.\nNegli ultimi anni 1470 e nei primi anni 1480 Sigismondo d'Austria emise decreti che riformavano il cattivo stato della monetazione dei suoi possedimenti, aumentando il titolo delle sue monete d'argento fino ad un livello che non si vedeva da secoli (.937/...) e creando quindi una nuova moneta, di dimensione maggiore dell'onnipresente \u2014ma scarso di valore\u2014 Groschen, che il quel periodo era in uso per un valore di 4 - 6 Kreuzer.\nNel 1484, Sigismondo fece coniare una piccola quantit\u00e0 di \"mezzi Guldengroschen\" dal valore di 30 Kreuzer. Questa emissione rappresent\u00f2 un salto rivoluzionario rispetto alle piccole monete allora circolanti in Austria e super\u00f2 perfino il gi\u00e0 grande testone che circolava in Italia e che era la moneta pi\u00f9 grande in circolazione in quel periodo. Due anni dopo furono messi in circolazione i Guldengroschen da 60 Kreuzer che ricevettero immediatamente il soprannome di \"Guldiner\". Per molto tempo furono anche chiamati \"unciales\" (sing. \"uncialis\") perch\u00e9 il loro contenuto in argento era prossimo ad un'oncia. \nCol tempo ci fu una maggiore disponibilit\u00e0 di argento che permise ad altri stati di emettere i propri Guldiner. Berna fu una delle prime ad emettere un Guldiner nel 1493. Nel 1500 la zecca di Annaberg, in Sassonia inizi\u00f2 a coniare Guldiner in grande quantit\u00e0, che presero il nome di Klappm\u00fctzenguldengroschen.\nIn origine il Guldiner tirolese era coniato su un piede di otto pezzi per un marco tirolese. Questa suddivisione era buona per il Tirolo, ma era meno gradita nel resto dell'Europa che usava preferibilmente il marco di Colonia. In Boemia, a Joachimsthal (oggi J\u00e1chymov), fu coniato un nuovo Guldiner con il peso leggermente diminuito da 31,93 g a 29,20 g. Questa leggera differenza rese possibile di coniare nove pezzi da un marco di marco di Colonia anzich\u00e9 coniarne otto su un marco tirolese. Questa moneta prese il nome di Joachimsthaler (Joachimsthal Guldiner) ed in seguito semplicemente Taler. \nLa moneta ebbe un immediato successo ed ha dato il nome ad una serie di monete con peso simile: daalder, dollaro, tolar, tallero, etc."}
{"id": "1212126", "revid": "115629490", "url": "https://it.wikipedia.org/wiki?curid=1212126", "title": "Distretti del Bhutan", "text": "Il Bhutan \u00e8 suddiviso in 20 distretti (\u0f47\u0f7c\u0f44\u0f0b\u0f41\u0f42, \"dzongkhag\", singolare e plurale in dzongkha, /d\u0291o\u014bk\u02b0a\u0261/) organizzati in 4 \"dzongdey\".\nL'attuale suddivisione \u00e8 entrata in vigore nel 1992 sostituendo quella introdotta nel 1987.\nSuddivisione attuale.\nLa tabella elenca i distretti raggruppati per dzongdey, riportandone il nome in grafia tibetana.\nLa colorazione e la numerazione fanno riferimento all'immagine a lato.\nSuddivisione 1987-1992.\nNella precedente suddivisione i distretti erano 18 (non esistevano quelli di Gasa e Trashiyangtse).\nI confini tra i distretti erano diversi da quelli attuali in vari tratti; il cambiamento pi\u00f9 evidente \u00e8 quello tra i distretti di Tsirang e Dagana."}
{"id": "1212127", "revid": "767487", "url": "https://it.wikipedia.org/wiki?curid=1212127", "title": "Walking with a Ghost", "text": "Walking with a Ghost \u00e8 un EP del gruppo statunitense dei The White Stripes pubblicato a dicembre 2005, sei mesi dopo \"Get Behind Me Satan\"."}
{"id": "1212133", "revid": "33689", "url": "https://it.wikipedia.org/wiki?curid=1212133", "title": "Multitap Playstation", "text": ""}
{"id": "1212135", "revid": "767487", "url": "https://it.wikipedia.org/wiki?curid=1212135", "title": "I'm Wide Awake, It's Morning", "text": "I'm Wide Awake, It's Morning \u00e8 il sesto album dei Bright Eyes, pubblicato nel 2005. L'album \u00e8 stato pubblicato lo stesso giorno di \"Digital Ash in a Digital Urn\".\nLa prima canzone dell'album, \"At the Bottom of Everything\", \u00e8 una aspra critica agli ideali statunitensi. Si apre con un piccolo monologo di Oberst che racconta una storia riguardante una ragazza in un aereo che precipita e il video che la accompagna, che si avvale della partecipazione di Evan Rachel Wood e Terence Stamp, ripercorre esattamente tale storia.\nQuest'album \u00e8 stato il primo in cui Mike Mogis e Nate Walcott sono diventati membri fissi della band."}
{"id": "1212144", "revid": "2039709", "url": "https://it.wikipedia.org/wiki?curid=1212144", "title": "Panini (azienda)", "text": "La Panini \u00e8 una celebre casa editrice italiana specializzata nella pubblicazione di figurine e fumetti.\nStoria.\nLa Panini venne fondata nel 1961 quando i fratelli Panini, gi\u00e0 titolari nel 1945 di un chiosco nel corso Duomo di Modena gestito dalla madre e nel 1954 dell'omonima Agenzia di distribuzione di giornali, decisero di commercializzare la prima collezione Calciatori Panini: sulla copertina il milanista Nils Liedholm. Da allora fino al 1988, l'azienda modenese \u00e8 stata gestita dalla famiglia Panini (quattro fratelli: Giuseppe, Benito, Umberto, Franco) ampliandosi di anno in anno sino a raggiungere fatturati nell'ordine dei 100 miliardi di lire. Nel 1970 \u00e8 pubblicato l'Almanacco illustrato del calcio italiano; \u00e8 invece del 1972-73 il primo album con le figurine autoadesive.\nNel 1986 entra nella Panini con il 25% del capitale Carlo De Benedetti attraverso una sua societ\u00e0, la Sabaudia mentre un altro 10% lo rileva la Mondadori: Giuseppe Panini, alla guida dell'azienda, coltiva infatti l'idea di quotarla in Borsa proprio con il supporto di De Benedetti. L'idea della Borsa non va invece in porto e nel 1988 l'azienda viene ceduta dai tre fratelli (il quarto, Benito, \u00e8 scomparso nell'estate del 1986) al gruppo inglese Maxwell (il 70% dei fratelli Panini \u00e8 valutato circa 150 miliardi di lire) che imporr\u00e0 un nuovo management straniero ai vertici della societ\u00e0, con un amministratore delegato australiano che parla solo inglese. Dopo anni di difficolt\u00e0, la Panini viene nuovamente ceduta ed acquistata, nel 1992, da Bain Gallo Cuneo e dalla De Agostini.\nIn poco tempo l'azienda ritorna ad essere economicamente solida e nel 1994 la Panini viene nuovamente ceduta ad un gruppo straniero, questa volta americano, Marvel Entertainment Group, che vuole rilanciare gli albi dei supereroi in Italia. La gestione rimane italiana.\nNel 1999, l'8 ottobre, la Panini torna di nuovo una azienda italiana a tutti gli effetti grazie ad una cordata guidata dalla \"Fineldo S.p.A.\", finanziaria di Vittorio Merloni, insieme al top management della Panini, diretta dall'italo-argentino Aldo Hugo Sallustro.\nNel settembre del 2013 acquisisce il ramo di azienda dei periodici Disney in Italia produttrice di fumetti storici come Topolino.\nNel 2016 Fineldo esce dal capitale incassando 79,7 milioni di euro per il suo 26% di capitale e, attraverso un'operazione di leveraged buyout del valore di oltre 700 milioni di euro, la propriet\u00e0 passa ad Aldo Hugo Sallustro, Anna Baroni e Maria Teresa Baroni. Alla fine del 2018, dopo un anno record a causa dei Mondiali, i tre soci stanno pensando di monetizzare chiedendo un miliardo di dollari.\nIl Gruppo Panini, la cui sede \u00e8 rimasta nella citt\u00e0 di Modena, rappresenta il leader mondiale nella produzione di figurine: oltre 5 milioni all'anno. Cinquanta le collezioni lanciate ogni anno. In seguito ad importanti investimenti nel settore dell'editoria, la Panini \u00e8 divenuto il quarto editore in Europa nel settore dei ragazzi oltre a sviluppare numerose iniziative nel settore dei nuovi media, sia online, sia off line, con il marchio Panini Interactive.\nProdotti.\nAlbum.\nDi norma un album standard \u00e8 nel formato 23\u00a0cm \u00d7 27\u00a0cm, composto da 32 pagine, progettato per ospitare dalle 180 alle 220 figurine. La prima e la quarta di copertina sono di solito dedicate al soggetto della raccolta. Le pagine interne possono contenere testo e immagini del soggetto (serie TV, film, ecc.) cos\u00ec come illustrazioni e altri elementi grafici correlati allo stesso soggetto. Di solito, all'interno dell'album \u00e8 accluso un foglio contenente 4 figurine per iniziare la raccolta.\nAlmanacchi.\nLa casa editrice ha pubblicato negli anni varie edizioni di almanacchi sportivi. Fra i pi\u00f9 importanti e longevi:\nL'Almanacco ha cadenza di uscita annuale, con la diffusione editoriale nel mese di novembre: sono presenti i risultati della precedente stagione e di quella corrente, aggiornati fino al momento di andare in stampa.\nFigurine.\nLe figurine sono di due tipologie:\nPhotocards.\nSono figurine stampate su carta speciale simile alla carta fotografica. Il loro formato standard \u00e8 15 x 10\u00a0cm o 10 x 13\u00a0cm. Sono vendute in buste che possono contenere dalle 6 alle 8 card.\nStaks.\nGli Staks sono immagini collezionabili stampati su di uno speciale supporto magnetico (calamita). Gli staks possono essere collezionati in appositi raccoglitori o utilizzati per giocare assieme ad uno specifico tabellone magnetico. Sono venduti in bustine che contengono 2 o 3 Staks.\nFumetti.\nLa Panini Comics \u00e8 nata nel 1994 come Marvel Italia, sezione editoriale italiana della Marvel Comics. Nel corso della sua attivit\u00e0, la Marvel Italia \u00e8 stata affiliata alla Edizioni Panini, dopo l'acquisto di quest'ultima da parte della Marvel statunitense. La denominazione ufficiale della casa editrice \u00e8 passata da Marvel Italia a Panini Comics dopo l'ingresso del gruppo Merloni. La Panini Comics \u00e8 diventata una delle case editrici di fumetti pi\u00f9 influente a livello europeo e dal settembre del 2013 ha consolidato il suo ruolo nel settore dei fumetti con l'acquisizione del ramo di azienda dei periodici Disney in Italia produttrice di fumetti storici come Topolino. Dal 2020 \u00e8 anche l'editore dei fumetti cartacei e digitali DC Comics in Italia.\nCollezione virtuale di figurine.\nSi trattava di una collezione interattiva di figurine che si svolgeva interamente online e il cui obiettivo era quello di promuovere e incoraggiare lo sviluppo di una community attorno al marchio Panini.\nPanini ha lanciato la prima raccolta virtuale di figurine nel 2006 assieme a The Coca-Cola Company in occasione dei mondiali di calcio. Nel 2007, Panini ha lanciato la seconda raccolta virtuale di figurine dedicata al calcio europeo e intitolata Panini Virtual European Football by Coca-Cola.\nAnche in occasione dei mondiali di calcio 2010 Panini ha lanciato la raccolta di figurine virtuali in collaborazione con Coca-Cola.\nPoi ha interrotto la raccolta digitale di figurine"}
{"id": "1212146", "revid": "49700", "url": "https://it.wikipedia.org/wiki?curid=1212146", "title": "Sindrome da insensibilit\u00e0 agli androgeni", "text": "La sindrome da insensibilit\u00e0 agli androgeni \"(AIS)\", conosciuta in passato anche come sindrome di Morris (da John McLean Morris, ginecologo nato in Cina naturalizzato statunitense, che la descrisse nel 1953) o femminilizzazione testicolare \u00e8 una sindrome determinata da un diverso percorso nella differenziazione sessuale: persone con corredo cromosomico XY (a cui corrisponde un genotipo maschile) sviluppano caratteri sessuali femminili.\nEpidemiologia.\nLa sindrome da insensibilit\u00e0 agli androgeni \u00e8 inclusa nella lista delle malattie rare. Il fenomeno interessa circa un neonato su 13.000.\nFisiopatologia.\nNell'essere umano, durante il periodo embrio-fetale si assiste alla formazione e sviluppo di abbozzi del futuro apparato riproduttivo sia maschile sia femminile. In generale, se il cariotipo \u00e8 46, XY, la presenza del gene SRY sul cromosoma Y determiner\u00e0 lo sviluppo dei caratteri sessuali maschili mentre dar\u00e0 la soppressione dei caratteri primari femminili (utero, tube e ovaio). Se il cariotipo \u00e8 46,XX, l'individuo matura caratteri femminili.\nNel caso della sindrome da insensibilit\u00e0 agli androgeni completa (CAIS), il feto con il cariotipo 46,XY, non dar\u00e0 luogo allo sviluppo delle gonadi in testicoli. La refrattariet\u00e0 agli ormoni androgeni \u00e8 determinata nella maggioranza dei casi da una mutazione associata al recettore dell'androgeno che porta alla sua inattivit\u00e0. L'elevata presenza di testosterone e diidrotestosterone libero nelle cellule rende attivi altri enzimi in grado di trasformare gli ormoni androgeni in estrogeni. Ci\u00f2, fra la 3\u00aa settimana e il 5\u00ba mese, determiner\u00e0 l'espressione dei caratteri femminili, pertanto avremo un individuo fenotipicamente femminile, senza utero e ovaie, e con possibilit\u00e0 di ipoplasia vaginale (vagina con canale di dimensioni ridotte), problema che pu\u00f2 essere risolto con la terapia dilatativa e senza interventi chirurgici.\nEreditariet\u00e0.\nL'insensibilit\u00e0 dei tessuti agli androgeni \u00e8 causata da un allele recessivo (indicato con \"tfm\") che si trova nel cromosoma X (X-linked): \u00e8 pertanto la madre che trasmette tale condizione. La prole geneticamente maschile sar\u00e0 per il 50% affetta, mentre le figlie geneticamente XX saranno per il 50% portatrici. In circa un terzo dei casi la condizione \u00e8 dovuta a una mutazione spontanea.\nSegni e sintomi.\nIl quadro \u00e8 molto variabile. In genere gli individui portatori di questa sindrome sono longilinei, con un bacino stretto. I peli pubici e ascellari sono diminuiti, la mammella pu\u00f2 presentare un capezzolo pi\u00f9 chiaro. Non esistono organi riproduttivi femminili (n\u00e9 utero, n\u00e9 ovaie) a causa dell'assenza di fattori per lo sviluppo sessuale femminile. Ritenute nell'addome sono presenti gonadi che possono essere asportate chirurgicamente (gonadectomia) per ridurre il rischio di degenerazione tumorale. In generale nella forma completa (CAIS) tale rischio \u00e8 talmente basso che si tende ad aspettare a effettuare l'intervento o, addirittura, a evitarlo.\nIl fenotipo e l'identit\u00e0 sessuale di queste persone \u00e8 femminile. \nCuriosit\u00e0.\nUn vecchio luogo comune rispetto ai soggetti affetti da sindrome di Morris (conosciuta nel ventunesimo secolo come CAIS), \u00e8 che esista una frequenza maggiore nel mondo della moda o dello spettacolo: si tratta tuttavia di un errore statistico. Lo stesso errore che si fece con la sindrome 47,XYY, un errore che si commette se il campione di studio risulta non adeguato, cio\u00e8 costituito da una popolazione non omogenea."}
{"id": "1212149", "revid": "110157", "url": "https://it.wikipedia.org/wiki?curid=1212149", "title": "Icky Thump", "text": "Icky Thump \u00e8 il sesto ed ultimo album in studio del gruppo rock statunitense dei The White Stripes. Ha venduto oltre 725\u00a0000 copie negli Stati Uniti d'America."}
{"id": "1212153", "revid": "1652635", "url": "https://it.wikipedia.org/wiki?curid=1212153", "title": "Br\u00f8ndbyernes Idr\u00e6tsforening", "text": "Il Br\u00f8ndbyernes Idr\u00e6tsforening, noto come Br\u00f8ndby IF, \u00e8 una societ\u00e0 calcistica danese di Br\u00f8ndby, citt\u00e0 della periferia occidentale della capitale Copenaghen. Milita attualmente nella Superligaen, la massima divisione nazionale, e disputa le partite casalinghe nello Stadio Br\u00f8ndby, che pu\u00f2 contenere 29.000 spettatori.\nFondato nel 1964 da una fusione tra due club locali, giunse per la prima volta in massima divisione nel 1981 e da allora ha vinto 11 campionati nazionali, 7 Coppe di Danimarca e 3 Supercoppe nazionali. In ambito europeo ha raggiunto la semifinale della Coppa UEFA nella stagione 1990-1991, quando venne eliminato dalla Roma (miglior risultato di un club danese in una coppa europea). \u00c8 stato anche il primo club danese a qualificarsi per la fase a gruppi della UEFA Champions League, nell'edizione 1998-1999 del torneo. Il periodo d'oro del Br\u00f8ndby va dal 1985 al 2005, quando in vent'anni la squadra ha vinto dieci campionati.\nStoria.\nIl \"Br\u00f8ndby IF\" nasce il 3 dicembre 1964 dall'unione di due squadre locali, il \"Br\u00f8ndby\u00f8ster Idr\u00e6tsforening\" e il \"Br\u00f8ndbyvester Idr\u00e6tsforening\", cominciando subito a muovere i primi passi nelle divisioni locali danesi. Nel 1973 viene ingaggiato, inizialmente il duplice ruolo di allenatore e giocatore, l'attaccante Finn Laudrup, che trova in squadra Ebbe Skovdahl, suo cognato. Finn, che aveva gi\u00e0 giocato nella Nazionale danese, porta con s\u00e9 i suoi due figli, Michael e Brian, che entrano nelle giovanili del club.\nIl Br\u00f8ndby disputa nel 1975 il primo campionato di terza divisione, e Finn lascia la squadra al termine di quel campionato insieme a Michael. Nel 1977 il Br\u00f8ndby viene promosso in seconda divisione, mentre nel 1981, con Tom K\u00f8hlert come allenatore, avviene la storica promozione in 1. Division. Di quella squadra fa parte anche Finn Laudrup, nel frattempo tornato nel club, in quella che sar\u00e0 la sua ultima stagione di calcio giocato.\nNel 1982 il Br\u00f8ndby disputa quindi il suo primo campionato in massima divisione, con il giovane Michael Laudrup, anch'egli tornato in squadra, che sigla subito due gol nella partita di esordio. Il giocatore prosegue la stagione ad alti livelli, e viene presto convocato in Nazionale; inoltre a fine stagione viene eletto calciatore danese dell'anno. Il Br\u00f8ndby termina il primo campionato in massima divisione al quarto posto, ma Laudrup viene acquistato dalla nell'estate dell'anno successivo.\nFinalmente, dopo altri due quarti posto, il club pu\u00f2 festeggiare il primo titolo danese, al termine del campionato 1985. L'anno successivo avviene poi l'esordio nelle competizioni europee, nella Coppa dei Campioni 1986-1987: qui i danesi eliminano l'Honv\u00e9d e la Dinamo Berlino, prima di essere eliminati nei quarti dal Porto, futuro vincitore della Coppa.\nIl Br\u00f8ndby nella seconda met\u00e0 degli anni ottanta diventa rapidamente una delle migliori compagini danesi: nella squadra militano giocatori come John Jensen, Lars Olsen, Brian Laudrup, Peter Schmeichel e Kim Vilfort, che vengono eletti in sequenza \"calciatore danese dell'anno\" tra il 1987 e il 1991, pi\u00f9 Claus Nielsen e Bent Christensen Arens\u00f8e, varie volte capocannonieri del campionato. La squadra vince anche il campionato nel 1987 e nel 1988, pi\u00f9 la prima Coppa di Danimarca nel 1989.\nNel 1990 diventa allenatore della squadra Morten Olsen, alla sua prima esperienza in panchina, e il Br\u00f8ndby conquista il quarto titolo. A livello internazionale ottiene poi quello che ad oggi \u00e8 il miglior risultato di sempre: l'approdo alla semifinale nella Coppa UEFA 1990-1991. I danesi pescano nell'urna la Roma, e dopo aver terminato l'andata in casa sullo 0-0, il Br\u00f8ndby si trova ad un passo dalla finale nella partita di ritorno. Solo un gol di V\u00f6ller segnato all'88' nega ai danesi l'ultimo atto dalla competizione. La stagione si conclude comunque positivamente con la conquista del quinto titolo.\nTuttavia, nel 1991 importanti giocatori come Schmeichel, Lars Olsen e Arens\u00f8e lasciano il club. Anche a causa di questo, il Br\u00f8ndby finisce settimo nel campionato 1991-1992. Poco dopo arrivano in squadra nuovi giocatori, tra i quali Ebbe Sand e Mogens Krogh, e la squadra torna presto al successo, conquistando la seconda Coppa nazionale nel 1994, e poco dopo anche la prima Supercoppa. Da ricordare inoltre in quel periodo la partecipazione alla Coppa UEFA 1995-1996, nella quale i danesi eliminano il quotato Liverpool prima di essere eliminati negli ottavi, nuovamente dalla Roma. Al termine della stagione il Br\u00f8ndby conquista il sesto titolo, e vince il campionato anche nelle due stagioni successive, arrivando cos\u00ec a otto titoli in totale.\nNel 1998 il Br\u00f8ndby diventa la prima squadra danese a qualificarsi per la fase a gruppi della Champions League, nell'edizione 1998-1999: conclude per\u00f2 all'ultimo posto un girone comprendente anche Bayern Monaco, Manchester United e Barcellona, riuscendo a conquistare punti solo nella partita d'esordio con i tedeschi, futuri vice-campioni, che vengono sconfitti in Danimarca. In campionato seguono poi tre stagioni tutte terminate al secondo posto; disputa comunque altrettante edizioni di Champions League, ma sempre senza riuscire a qualificarsi al tabellone principale. Nella stagione 2001-2002 partecipa poi alla Coppa UEFA ma viene eliminato dal nei sedicesimi; a fine stagione conquista per\u00f2 il nono titolo.\nNell'estate del 2002 Michael Laudrup torna nella societ\u00e0 in veste di allenatore; vince subito la Supercoppa, mentre a fine stagione arriva la quarta Coppa nazionale. Nella stagione successiva il Br\u00f8ndby ottiene in Coppa UEFA un risultato prestigioso, riuscendo ad eliminare lo Schalke 04, prima di essere per\u00f2 eliminato dal Barcellona nei sedicesimi. Ben pi\u00f9 soddisfacente \u00e8 la stagione 2004-2005: la squadra conquista sia il titolo danese, il decimo, che la Coppa di Danimarca, realizzando cos\u00ec un double.\nLaudrup lascia la squadra dopo il secondo posto ottenuto nella stagione 2005-2006; il Br\u00f8ndby finisce i due successivi campionati lontano dalla vetta, anche se nella stagione 2007-2008 arriva la sesta coppa nazionale. A questo trofeo fanno seguito tre campionati in cui la squadra si classifica sempre al terzo posto. Pi\u00f9 amara \u00e8 la conclusione delle stagioni 2011-2012 e 2012-2013, nella quale la squadra ottiene solo un nono posto in campionato.\nNel maggio 2013 il club va di nuovo vicino al fallimento, ma \u00e8 rilevato e salvato da un gruppo di investitori guidati da Ole Abildgaard e Aldo Pedersen. Il 10 aprile 2014 ascende alla presidenza un nuovo investitore, Jan Bech Andersen, che sostituisce la dirigenza con un nuovo board e a luglio ingaggia un nuovo sponsor, Bet25, con cui stabilisce un importante accordo di collaborazione che prevede anche l'installazione di una rete wi-fi di ultima generazione in citt\u00e0.\nDalla Superligaen 2013-2014 in poi, per sette stagioni, il club danese chiude il campionato rientrando sempre nei primi quattro posti in classifica senza per\u00f2 mai riuscire a trionfare, guadagnandosi ogni anno un posto nelle qualificazioni per varie edizioni della UEFA Europa League. Nel frattempo, nel maggio 2016 subentra sulla panchina Alexander Zorniger, che ottiene due secondi posti consecutivi in campionato, cui abbina la vittoria della Coppa di Danimarca 2017-2018 grazie al successo per 3-1 in finale contro il . La gestione del tecnico tedesco si conclude il 18 febbraio 2019 con l'esonero.\nA 16 anni di distanza dall'ultimo titolo nazionale, il Br\u00f8ndby torna ad essere campione di Danimarca al termine della Superligaen 2020-2021, dopo aver sorpassato in classifica il alla penultima giornata.\nColori e simboli.\nColori.\nI colori della maglia del Br\u00f8ndby sono il giallo, che \u00e8 il principale, e il blu. La maglia \u00e8 generalmente gialla con inserti blu, mentre pantaloncini e i calzettoni sono blu con inserti gialli.\nSimboli ufficiali.\nStemma.\nIl simbolo del Br\u00f8ndby \u00e8 composto da uno scudetto blu con all'interno un pozzo giallo, ai lati ci sono due stelle e sotto \u00e8 riportato l'anno di fondazione, il 1964.\nStrutture.\nStadio.\nDal 1966 il club disputa le proprie gare interne nello Stadio Br\u00f8ndby, che pu\u00f2 ospitare 29.000 spettatori. \nAllenatori e presidenti.\nTutti gli allenatori a partire dal 1975:\nStatistiche e record.\nPartecipazione ai campionati e ai tornei internazionali.\nCampionati nazionali.\nNella sua storia il club ha conquistato dieci titoli nazionali, terzo dietro il (oggi non pi\u00f9 esistente) e il .\nDalla stagione 1975 alla 2020-2021 compresa il club ha ottenuto le seguenti partecipazioni ai campionati nazionali:\nTornei internazionali.\nIl miglior risultato del club nelle competizioni europee \u00e8 stato il raggiungimento delle semifinali, massimo traguardo di una formazione danese, nella Coppa UEFA 1990-1991, quando ad avanzare fu la . La squadra \u00e8 anche approdati ai quarti in due occasioni: nella Coppa dei Campioni 1985-1986, all'esordio europeo, e nella Coppa UEFA 1996-1997; ad avere la meglio furono rispettivamente il e il . Per quanto riguarda la Champions League, la squadra \u00e8 stata la prima della Danimarca a raggiungere la fase a gruppi, nell'edizione 1998-1999. Il sorteggio non \u00e8 tuttavia dei pi\u00f9 fortunati: dall'urna escono il poi vincitore, il futuro finalista e il . La squadra termina l'avventura all'ultimo posto, ma nella prima giornata vince per 2-1 contro i tedeschi, conquistando per\u00f2 gli unici punti.\nAlla stagione 2020-2021 il club ha ottenuto le seguenti partecipazioni ai tornei internazionali:\nStatistiche individuali.\nIl giocatore con pi\u00f9 presenze nelle competizioni europee \u00e8 Per Nielsen a quota 81, mentre il miglior marcatore \u00e8 Ruben Bagger con 12 gol.\nStatistiche di squadra.\nA livello internazionale la miglior vittoria \u00e8 per 9-0, ottenuta contro il nel primo turno preliminare della UEFA Europa League 2015-2016, mentre la peggior sconfitta \u00e8 per 5-0, subito in due occasioni: contro il nei playoff della stessa edizione, e contro il nella fase a gruppi della UEFA Champions League 1998-1999.\nOrganico.\nRosa 2020-2021.\n\"Aggiornata al 26 febbraio 2021.\""}
{"id": "1212154", "revid": "121472512", "url": "https://it.wikipedia.org/wiki?curid=1212154", "title": "Brahm\u0101carya", "text": "Brahm\u0101carya (devan\u0101gar\u012b: \u092c\u094d\u0930\u0939\u094d\u092e\u091a\u0930\u094d\u092f; \"condotta in armonia con il \"Brahman\") \u00e8 il primo \"\u0101\u015bhrama\" dell'induismo.\nSi accede a questo stadio e alla relativa vita religiosa con il rito, fondamentale, dello \"upanayana\". \u00c8 lo stadio del giovane studente religioso, il \"brahm\u0101carin\" che deve avviarsi e completare lo studio del \"Veda\" presso un maestro (\"guru\"), praticando una rigida castit\u00e0.\nSecondo la tradizione indiana, l'astinenza sessuale e la purificazione dai bisogni terreni (auto controllo) favoriscono una completa dedizione alla meditazione che conduce alla realizzazione spirituale.\nTuttavia \u00e8 riduttivo poter tradurre ed esprimere il concetto di Brahm\u0101carya con la parola \"castit\u00e0\" : esso infatti possiede un significato pi\u00f9 ampio, meglio descritto dalla parola \"continenza\", ossia l'applicazione nella vita di tutti i giorni del senso della misura. \nSi accede allo stato di Brahm\u0101carya facendo buon uso della propria energia personale, impiegandola nella ricerca interiore di una condizione di pace ed armonia nel tutto e con il tutto, piuttosto che dissipandola nel ricercare esteriormente, soprattutto nella realizzazione dei desideri materiali, un appagamento effimero e transitorio."}
{"id": "1212156", "revid": "727616", "url": "https://it.wikipedia.org/wiki?curid=1212156", "title": "John Bull (compositore)", "text": "Fu piuttosto rinomato per il suo virtuosismo alla tastiera e molte delle sue composizioni erano dedicate a questo strumento.\nBiografia.\nJohn Bull nacque probabilmente ad Hereford, in Inghilterra, attorno al 1562/1563. Nel 1573 entr\u00f2 a far parte del coro della Cattedrale di Hereford e l'anno dopo divenne fanciullo cantore della Cappella Reale, dove pot\u00e9 studiare con John Blitheman e William Hunnis; contemporaneamente al canto, ebbe la possibilit\u00e0 di studiare organo.\nNel 1586 si diplom\u00f2 ad Oxford e divenne Gentiluomo della Cappella Reale; nel 1591 ne divent\u00f2 l'organista; l'anno seguente ricevette il dottorato e nel 1596 divenne il primo maestro di musica al Gresham College, su grande raccomandazione della Regina Elisabetta, che lo ammirava grandemente. Alla morte di Elisabetta, entr\u00f2 a servizio del re Giacomo I. Si andava in quegli anni definendo la sua reputazione di valente compositore, clavicembalista ed improvvisatore. Nel 1607 spos\u00f2 Elizabeth Walter, dalla quale ebbe una figlia.\nTuttavia, a causa di una relazione con una donna sposata, fu cacciato dal collegio di Gresham, nel quale non torner\u00e0 mai pi\u00f9.\nDopo aver pubblicato sette pezzi per virginale nel Parthenia, Bull lasci\u00f2 segretamente e in tutta fretta l'Inghilterra (1613) fuggendo dalla collera dello stesso re Giacomo e dell'Arcivescovo di Canterbury.\nSi rifugi\u00f2 nei Paesi Bassi, dove per un po' di tempo fu coperto e ospitato dall'inviato inglese William Trumbull. Costui, per\u00f2, a lungo andare temette per la propria posizione e si schier\u00f2 dalla parte del re.\nBull rimase comunque nei Paesi Bassi, dove nessuno sembrava trovarlo, e nel 1615 fu nominato aiuto-organista presso la cattedrale di Anversa e poi nel 1617 organista titolare.\nNei Paesi Bassi, Bull scrisse numerose lettere, anche al sindaco di Anversa, nelle quali raccontava di essere fuggito dall'Inghilterra per motivi di religione, dicendo di essere cattolico. Apparentemente, sembra, tutti gli credettero.\nAd Anversa incontr\u00f2 sicuramente Jan Pieterszoon Sweelinck, uno dei clavicembalisti pi\u00f9 influenti dell'epoca, del quale sub\u00ec grandemente l'influsso.\nNegli anni Venti del '600 continu\u00f2 la sua carriera di musicista, compositore ed organista, finch\u00e9 il 15 marzo 1628 si spense nella sua abitazione. \nFu seppellito nel cimitero presso la cattedrale di Anversa.\nL'Opera.\nJohn Bull \u00e8 sicuramente uno dei maggiori compositori del XVII secolo, superato solamente dal connazionale William Byrd, da Frescobaldi e da Sweelinck.\nHa lasciato numerose composizioni per virginale, quasi tutte contenute nel \"Fitzwilliam Virginal Book\". Hanno queste composizioni un carattere brillante e capriccioso: un esempio ne \u00e8 \"La caccia del Re\".\nLa sua unica pubblicazione risale al 1612, e comprende la gi\u00e0 citata serie di sette pezzi, inclusi nella raccolta \"Parthenia\" dedicata alla principessa Elisabetta.\nIn Inghilterra ha scritto inoltre l'anthem \"God the Father, God the Son\".\nLa maggioranza dei suoi lavori appartiene al periodo fiammingo, caratterizzato da una anticipazione dello stile contrappuntistico del successivo Bach.\nLa maggioranza della musica composta prima del 1613 \u00e8 andata perduta: in parte distrutta, rubata da altri o mistificata in altre composizioni.\nSpesso \u00e8 considerato l'autore dell'inno nazionale inglese, \"God Save the Queen\"."}
{"id": "1212162", "revid": "1546219", "url": "https://it.wikipedia.org/wiki?curid=1212162", "title": "Digital Ash in a Digital Urn", "text": "Digital Ash in a Digital Urn \u00e8 il settimo album dei Bright Eyes, pubblicato nel 2005. \u00c8 stato pubblicato lo stesso giorno di \"I'm Wide Awake, It's Morning\".\nAl contrario dell'altro album, fatto di canzoni folk rock come negli album precedenti, questo contiene alcune sperimentazioni elettroniche, come nella prima canzone \"Time Code\"."}
{"id": "1212167", "revid": "183542", "url": "https://it.wikipedia.org/wiki?curid=1212167", "title": "Cristopher Lee", "text": ""}
{"id": "1212176", "revid": "80598", "url": "https://it.wikipedia.org/wiki?curid=1212176", "title": "Is There Anybody Out There? The Wall Live 1980-1981", "text": "Is There Anybody Out There? The Wall Live 1980-1981 \u00e8 un album dal vivo del gruppo musicale britannico Pink Floyd, pubblicato il 23 marzo 2000 dalla EMI.\nDescrizione.\nIl disco contiene registrazioni dei concerti che i Pink Floyd tennero nel 1980 e nel 1981 nel \"The Wall Tour\", ossia la \"tourn\u00e9e\" successiva alla pubblicazione dell'album \"The Wall\" del 1979. In ogni data vennero suonate tutte le canzoni dell'album, con l'aggiunta di due brani esclusi al momento della pubblicazione dello stesso, \"What Shall We Do Now?\" e \"The Last Few Bricks\".\nL'album raggiunse la seconda posizione in Italia e Norvegia, la terza in Svizzera, Germania e Austria, la quarta nei Paesi Bassi e Nuova Zelanda e l'ottava in Francia.\nTracce.\nTesti e musiche di Roger Waters, eccetto dove indicato"}
{"id": "1212183", "revid": "15756", "url": "https://it.wikipedia.org/wiki?curid=1212183", "title": "Xiaolin Showdown", "text": "Xiaolin Showdown \u00e8 una serie televisiva di disegni animati statunitense creata da Christy Hui e prodotta dalla Warner Bros. nel 2003; trasmessa inizialmente, in USA e in Italia, su Cartoon Network, si compone di 52 episodi distribuiti nell'arco di tre stagioni.\nAmbientata in un mondo magico e fantastico, la serie racconta delle avventure di quattro giovani monaci shaolin in allenamento, che lottano contro le forze del male. La loro maggiore preoccupazione \u00e8 quella di proteggere e custodire gli \"Shen Gong Wu\", antichi artefatti magici, dalle grinfie dei malvagi, come mafiosi, scienziati pazzi, streghe, signori dell'oscurit\u00e0, creature magiche, bestie selvagge.\nNel 2013 ha debuttato un retcon della serie, dal titolo \"Xiaolin Chronicles\", prodotta in Canada e in onda su Disney XD.\nTrama.\nLa trama si sviluppa frequentemente sul ritrovamento di uno \"Shen Gong Wu\", a cui segue disputa e un onorevole duello finale, disputato secondo regole magiche, che prende appunto il nome di: \"Xiaolin Showdown\".\nCirca 1500 anni fa il Gran Maestro Dashi sconfisse la crudele strega Heylin Wuya, intrappolandola in una scatola magica, grazie all'uso di potenti oggetti magici, gli \"Shen Gong Wu\".\nPer evitare che questi finissero nelle mani sbagliate, ordina al suo giovane dragone Dojo, di nascondere gli oggetti in vari luoghi del mondo.\nNel presente, il giovane genio del male Jack Spicer involontariamente libera Wuya che lo informa degli Shen Gong Wu e con cui si allea per la ricerca degli oggetti e per il conseguente dominio del mondo.\nProva a recuperare gli Shen Gong Wu, ma verranno ostacolati dai quattro giovani monaci: Omi, Kimiko, Raimundo e Clay (rispettivamente monaci dell'acqua, del fuoco, del vento e della terra). Con loro vi sono maestro Fung e il drago Dojo stesso.\nCon il susseguirsi degli episodi la trama si complica, compaiono nuove abilit\u00e0, nuove armi e nuovi terribili nemici.\nLa creatrice della serie ha affermato che, malgrado la crescita della popolarit\u00e0 degli anime negli Stati Uniti, ha preferito creare una serie che fosse una \"fusione fra la cultura orientale e quella occidentale\" (\"fusion of Eastern and Western culture\"), e che questa sua volont\u00e0 \u00e8 evidente nell'opera.\n\"Xiaolin Showdown\" mostra sottili influenze orientali nei disegni, nell'azione e nella filosofia, ma include anche molto \"Western\" nei personaggi e nell'umorismo.\nPersonaggi.\nPersonaggi secondari.\nBuona parte dei personaggi \u00e8 apparsa anche nello spin-off \"Xiaolin Chronicles\" con l'apparenza di nuovi personaggi come un nuovo, ma vero e benefico Chase Young come monaco Xiaolin che ama l'arte della magia bianca senza mangiare la Zuppa del Male per mantenere attualmente la sua giovinezza, e Ping Pong, un giovane monaco europeo fan di Omi. Troviamo anche Shadow, tirapiedi della versione impostore di Chase Young che sotto le mentite spoglie di una giovane e ammaliante ragazza di nome Willow tenta di infiltrarsi tra i monaci Xiaolin, ma la stessa Willow ce l'ha fatta ad unirsi ai monaci Xiaolin, dopo essersi ribellata a tradimento dal suo corrotto e malefico alter ego ed \u00e8 stata l'unica ragazza, monaca Xiaolin a sconfiggere tutti gli Heylin datosi che Omi, Kimiko, Raimundo, Ping Pong, i veri e benefici Wuya, Chase Young e Jack Spicer, Clay e Willow dovrebbero sconfiggere Shadow, il falso e malefico Chase Young da impostore nella vera forma di Drago e tutti i nemici gi\u00e0 ostacolati per far crollare l'Impero degli Heylin nella battaglia finale dopo aver distrutto il Seme Heylin.\nShen Gong Wu.\nIn totale gli Shen Gong Wu sono 100 (compresi gli inediti e le Armi Wudai):\nInediti.\nGli Shen Gong Wu inediti sono apparsi solamente nelle carte uscite negli Stati Uniti.\nArmi Wudai.\nNella serie compaiono delle armi Wudai, l'incarnazione stessa dell'elemento di un guerriero dragone Xiaolin. Infatti questi artefatti mistici non sono Shen Gong Wu e non sono ammessi negli Xiaolin Showdown.\nEsse sono:\nLe armi (e le capacit\u00e0) dei Dragoni Wudai possono essere potenziati da Shen Gon Wu speciali che danno la padronanza degli elementi. Quello di Omi, dell'acqua, \u00e8 lo \"Spirito di Kaijin (Kaijin Charm)\"; quello di Kimiko, del fuoco, \u00e8 il \"Cristallo di Drago (Cats Eye Draco)\"; quello di Raimundo, del vento, \u00e8 la \"Cresta del Condor (Crest of Condor)\" e infine quello di Clay, della terra, \u00e8 il \"Toro dalle lunghe orna (Longhorn Taurus)\"."}
{"id": "1212186", "revid": "767487", "url": "https://it.wikipedia.org/wiki?curid=1212186", "title": "Spice Girls - Il film", "text": "Spice Girls - Il film (\"Spice World\") \u00e8 un film del 1997 diretto da Bob Spiers. \u00c8 un film musicale che presenta come protagoniste le componenti della popolare band britannica Spice Girls nei panni di s\u00e9 stesse. Nel film sono presenti le canzoni dell'album \"Spiceworld\", secondo album della band composto da dieci canzoni uscito nel 1997.\nDurante il film appaiono alcuni artisti di fama internazionali tra i quali i cantanti Elton John, Bob Geldof, Elvis Costello e l'attore Bob Hoskins nel ruolo di s\u00e9 stessi.\nTrama.\nIl film tratta dei cinque giorni precedenti al primo concerto delle \"Spice\" all'Albert Hall di Londra, rivelando tutti i preparativi, le ansie, le preoccupazioni dovute ad uno spettacolo. Sono cinque giorni molto movimentati per le 5 ragazze, le quali all'interno del loro \"Spice Bus\" viaggeranno per tutta Londra. Ma non si fermano solo nella capitale inglese, infatti andranno anche a Milano per un'esibizione durante la quale sorgeranno alcuni problemi a causa dei ballerini.\nPersonaggio del film \u00e8 la loro carissima amica Nicky la quale, incinta, entra in travaglio proprio poco prima del concerto, e le ragazze decidono cos\u00ec di accompagnarla all'ospedale e stare con lei finch\u00e9 non partorir\u00e0.\nIl manager del gruppo sar\u00e0 preoccupatissimo non vedendole arrivare, mentre una folla in delirio le attender\u00e0 sotto al palco. Ma ecco che alla fine, le ragazze riusciranno a raggiungere l'Albert Hall e si esibiranno nel loro primo concerto live in diretta mondiale.\nProduzione.\nIl regista Bob Spiers aveva lavorato in America per il film Disney \"That Darn Cat\" al culmine della popolarit\u00e0 delle Spice Girls. Venne a conoscenza del gruppo solo nel momento in cui Jennifer Saunders lo inform\u00f2 del posto di lavoro. Arriv\u00f2 a un incontro con loro in un albergo di New York, ignari di ci\u00f2 che l'aspettava.\nAccoglienza.\nIncassi e Critica.\nNel mondo il film ha incassato 75 milioni di dollari al botteghino: pi\u00f9 di 29 milioni solo negli Stati Uniti. Nonostante ebbe un successo a livello mondiale, la critica al film fu piuttosto dura. Le \"Spice\" in versione attrici non hanno riscosso molto successo. Secondo i giornali la trama \u00e8 piuttosto povera, e le ragazze come attrici non valgono molto. Molti dicono che pi\u00f9 che essere un film sembra quasi un'autoesaltazione del gruppo. \u00c8 pi\u00f9 un elogio delle loro zeppe, delle loro vesti attillate e della loro eccentricit\u00e0. Nonostante i giornali abbiano bocciato duramente il film, esso ha avuto un buon riscontro di pubblico, conquistando pi\u00f9 di 80 milioni di dollari nel mondo, soprattutto tra i teenager dei paesi anglosassoni, aumentando il successo e la fama delle 5 cantanti londinesi soprattutto nel Regno Unito e negli Stati Uniti d'America.\nIl film ha ricevuto ben cinque nomination ai Razzie Awards, aggiudicandosi il premio come \"peggiore attrice protagonista\" per il quintetto pop femminile con la seguente motivazione: \"un gruppo di 5 ragazze con il talento di una sola pessima attrice\"."}
{"id": "1212187", "revid": "289247", "url": "https://it.wikipedia.org/wiki?curid=1212187", "title": "Edizioni panini", "text": ""}
{"id": "1212188", "revid": "1543377", "url": "https://it.wikipedia.org/wiki?curid=1212188", "title": "Motion Sickness (Live Recordings)", "text": "Motion Sickness (Live Recordings) \u00e8 il primo album live dei Bright Eyes, pubblicato nel 2005. Documenta il tour in supporto di \"I'm Wide Awake, It's Morning\" della prima parte del 2005.\nLa canzone \"When the President Talks to God\" \u00e8 un esplicito e durissimo attacco alle politiche di George W. Bush (Oberst ha anche partecipato al \"Vote for Change Tour\" insieme a Bruce Springsteen e R.E.M. in supporto alla candidatura di John Kerry): \u00e8 stata messa in download gratuito su iTunes ed \u00e8 presente come b-side di \"First Day of My Life\" (singolo estratto da \"I'm Wide Awake, It's Morning\")."}
{"id": "1212190", "revid": "729019", "url": "https://it.wikipedia.org/wiki?curid=1212190", "title": "Sindrome di Boerhaave", "text": "La sindrome di Boerhaave descrive una rottura spontanea dell'esofago. \nAlmeno in una parte dei casi vi \u00e8 una predisposizione, rappresentata da uno stato di fragilit\u00e0 delle tuniche muscolari. Il meccanismo patogenetico consiste in un brusco aumento della pressione all'interno del canale esofageo. Viene generalmente causata dall'eccessivo rigetto che accompagna alcuni disordini alimentari come anoressia e bulimia, anche se in rari casi pu\u00f2 essere provocato da una tosse forzosa o da altre situazioni, come un pasto eccessivo. Pu\u00f2 dar luogo a uno pneumomediastino o a mediastinite e, conseguentemente, a sepsi. Tale condizione \u00e8 stata documentata per la prima volta del medico olandese Herman Boerhaave, da cui prende il nome. La patologia \u00e8 stata oggetto di risonanza mediatica e rinnovata discussione da quando ne \u00e8 stato colpito l'ex leader di Lotta Continua Adriano Sofri.\nSintomi.\nLa sindrome sopraggiunge tipicamente a seguito di forte vomito. Consiste in una perforazione transmurale dell'esofago (ossia dell'intera parete), distinta dalla sindrome di Mallory-Weiss, che \u00e8 una lesione non-transmurale dell'esofago, anch'essa associata al vomito. Dal momento che \u00e8 generalmente associata al vomito, di solito la sindrome di Boerhaave non \u00e8 spontanea. Comunque, il termine \u00e8 utile per distinguerla dalla perforazione iatrogena, che costituisce l'85-90% dei casi di rottura esofagea, spesso come complicazione di una procedura endoscopica, alimentazione da sondino, o chirurgia ad essa non correlata. La sindrome di Boerhaave \u00e8 spesso considerata una complicazione della bulimia.\nLa triade classica di Meckler riguardo ai sintomi include il vomito, dolore nella parte bassa del torace ed enfisema sottocutaneo a seguito di abuso di cibo o alcool, ma ci\u00f2 si osserva nel 14% dei casi . Gli esiti pi\u00f9 comuni a seguito di radiografie toraciche per quanto riguarda le rotture esofagee spontanee (SER) sono: versamenti pleurici (91%) e pneumotorace (80%).\nIl sintomo iniziale del problema pu\u00f2 essere lo pneumomediastino o l'enfisema sottocutaneo.\nFino al 12% dei pazienti sofferenti di SER possono risultare negativi ad una radiografia del torace.\nUna radiografia esofagea con mezzo di contrasto \u00e8 diagnosticamente efficace nel 75%-85% dei casi.\nL'enfisema sottocutaneo (crepitio) \u00e8 un importante reperto diagnostico, ma non \u00e8 molto sensibile, essendo presente solo in 9 su 34 pazienti (27 %).\nIl dolore pu\u00f2 irradiarsi di tanto in tanto alla spalla sinistra, causando i medici a confondere una perforazione esofagea con un infarto miocardico.\nPu\u00f2 anche essere udibile il segno di Hamman.\nFisiopatologia.\nSi pensa che la rottura esofagea nella sindrome di Boerhaave sia il risultato di un improvviso aumento della pressione interna esofagea prodotto durante il vomito, quasi come un effetto di non coordinazione neuromuscolare che impedisce il rilassamento del muscolo cricofaringeo (uno sfintere che si trova all'interno dell'esofago).\nLa sindrome viene comunemente associata all'eccessivo consumo di cibo e/o alcool (bulimia).\nLa localizzazione pi\u00f9 comune della lacerazione \u00e8 nella parete posterolaterale sinistra del terzo tratto dell'esofago, 2\u20133\u00a0cm prima dello stomaco.\nAttualmente la causa pi\u00f9 comune di perforazione esofagea \u00e8 iatrogena. Tuttavia le perforazioni iatrogene, pur costituendo una grave condizione medica, sono pi\u00f9 facili da trattare e meno inclini a complicazioni come mediastinite e sepsi. Questo perch\u00e9 di solito non comportano contaminazione del mediastino con contenuto gastrico.\nCure.\nLe cure includono l'immediata terapia antibiotica per prevenire la mediastinite e la sepsi, la riparazione chirurgica della perforazione e, in caso di copiose perdite di liquidi, dovrebbe esservi associata anche una terapia endovenosa dal momento che la reidratazione orale non \u00e8 ovviamente possibile."}
{"id": "1212195", "revid": "1543377", "url": "https://it.wikipedia.org/wiki?curid=1212195", "title": "Strategikon", "text": "Lo Strategikon () \u00e8 un manuale sulla guerra del VI secolo redatto dall'imperatore bizantino Maurizio; \u00e8 soprattutto un manuale pratico, \"un manuale piccolo ed elementare\", secondo l'introduzione, \"per coloro che si dedicano al comando militare\". \u00c8 ancora incerto chi sia il vero autore dello \"Strategikon\": Maurizio potrebbe averlo solo iniziato e forse suo fratello o un generale della sua corte potrebbe essere il vero autore.\nIl testo fu scritto in greco, divenuto lingua ufficiale dell'impero romano d'oriente, sebbene numerosi termini adoperati siano chiaramente di derivazione latina.\n\"Strategikon\" fu il tentativo di codificare le riforme militari promulgate dall'imperatore-soldato Maurizio. Queste riforme rimasero in vigore per 500 anni, fino all'XI secolo.\nL'opera consiste in dodici capitoli o \"libri\" e si occupa di tutto ci\u00f2 che riguarda l'organizzazione, l'addestramento ed il supporto per le truppe a cavallo. Include anche piani per reclutare una milizia di contadini in modo tale da sostituire le armate mercenarie. Di particolare importanza ed interesse etnografico \u00e8 l'undicesimo libro, che descrive molti dei nemici di Bisanzio (Franchi, Longobardi, Avari, Persiani e Slavi). Lo \"Strategikon\" appartiene anche alla letteratura legale bizantina in quanto contiene la lista delle infrazioni militari e delle relative punizioni.\nLo \"Strategikon\" fu molto stimato negli ambienti militari come il primo, e solo, esempio di una sofisticata teoria dell'utilizzo combinato delle varie specialit\u00e0 fino alla seconda guerra mondiale."}
{"id": "1212198", "revid": "12222", "url": "https://it.wikipedia.org/wiki?curid=1212198", "title": "Provincia di Monza e Brianza", "text": ""}
{"id": "1212200", "revid": "767487", "url": "https://it.wikipedia.org/wiki?curid=1212200", "title": "Versus the World (album)", "text": "Versus The World \u00e8 il quarto album del gruppo melodic death metal svedese Amon Amarth, pubblicato nel 2002 dalla Metal Blade.\nNella versione speciale, chiamata \"Viking Edition\", \u00e8 incluso un disco bonus con le tracce dell'EP \"Sorrow Throughout The Nine Worlds\", dei due demo \"The Arrival of the Fimbul Winter\" e \"Thor Arise\" (mai pubblicato) pi\u00f9 una versione in tedesco di \"Victory March\".\nL'album si caratterizza per un approccio pi\u00f9 heavy e lento, al contrario di quello ispirato alla velocit\u00e0 dei precedenti lavori; a proposito di questo cambiamento, il frontman Johan Hegg dichiar\u00f2:"}
{"id": "1212201", "revid": "125004884", "url": "https://it.wikipedia.org/wiki?curid=1212201", "title": "Giacomo Colonna (cardinale XIII secolo)", "text": "Era figlio di Oddone di Giordano, signore di Colonna, e di Margherita Orsini. Era fratello di Giovanni che ricopr\u00ec pi\u00f9 volte la carica di Senatore di Roma e della beata Margherita Colonna, fu anche zio del cardinale Pietro Colonna e prozio del cardinale Giovanni Colonna.\nBiografia.\nAppartenente alla nobile famiglia romana omonima, fu elevato al rango di cardinale della Chiesa cattolica da papa Niccol\u00f2 III il 13 marzo 1278, assumendo il titolo di diacono di Santa Maria in Via Lata; nel 1288 divenne anche Arciprete della Basilica Liberiana, titoli che tenne sino al 10 maggio 1297, quando venne deposto da papa Bonifacio VIII appartenente alla famiglia dei Caetani, e rivale dei Colonna, in seguito alla dichiarata nullit\u00e0 che Giacomo e suo nipote Pietro con il \"manifesto di Lunghezza\" fecero sulla sua elezione papale.\nLa reazione di Bonifacio VIII non si fece attendere: i due cardinali furono destituiti e in una bolla definiti \"dannata stirpe e del loro dannato sangue\" e costretti a trovare rifugio presso la corte di Filippo IV di Francia detto \"il Bello\", anch'egli in cattivi rapporti con il papato.\nSi susseguirono il cosiddetto oltraggio di Anagni cui segu\u00ec poco dopo la morte di Bonifacio VIII, e lo spostamento della sede papale ad Avignone, in Francia.\nQui Giacomo Colonna fu reinsediato il 17 dicembre 1305 da papa Clemente V sia come cardinale che come Arciprete della Basilica Liberiana e divenne cardinale protodiacono. Il 7 dicembre 1307 assunse il titolo cardinalizio di San Lorenzo in Lucina.\nMor\u00ec ad Avignone il 14 agosto 1318. I suoi resti vennero successivamente traslati nella Basilica Liberiana.\nIn suo onore, suo nipote Pietro inizi\u00f2 nel 1339 la costruzione dell'ospedale di San Giacomo degli Incurabili a Roma.\nConclavi.\nDurante il suo periodo di cardinalato, Giacomo Colonna partecip\u00f2 ai seguenti conclavi:\nmanc\u00f2 invece i conclavi:"}
{"id": "1212203", "revid": "62748", "url": "https://it.wikipedia.org/wiki?curid=1212203", "title": "Madonna (Munch)", "text": "Madonna \u00e8 una famosa opera espressionista del norvegese Edvard Munch, il quale ne dipinse cinque versioni tra il 1894 e il 1902, ad olio su tela. Una di queste ha dimensioni di 91x70.5\u00a0cm.\nUna delle versioni appartiene al Museo Munch di Oslo, mentre un'altra ad un privato, Nelson Blitz, (Collezione di Catherine Woodard e Nelson Blitz Jr.).\nDescrizione.\nAncora una volta sacro e profano si intrecciano nelle opere di Munch. Una donna nuda, raffigurata fino ai fianchi, si impone allo sguardo dell'osservatore. Le braccia sono piegate dietro il corpo, con l'effetto di spingerlo ulteriormente verso il primo piano, i capelli neri sono sparsi sulle spalle e il volto reclinato all'indietro \u00e8 colto nel momento dell'estasi. La testa della donna \u00e8 incorniciata da un'aureola profana, il cui colore rosso si carica di riferimenti simbolici (la passione amorosa e il sangue). L'intera scena, se si esclude il rosa del corpo, \u00e8 giocata sulla bicromia del rosso e del nero che rimanda al binomio amore e morte. L'opera sprigiona una forte risonanza sensuale, acuita dalla serie di contorni ondeggianti, che formano una sorta di bozzolo intorno alla protagonista.\nMunch sembra intuire con quindici anni di anticipo l'idea futurista delle linee-forza ovvero il riscontro psicologico tra un dato andamento e una sensazione.\nIn pochi tratti e rinunciando a ogni elemento di contorno, l'artista realizza un'immagine magnetica, in cui anche l'apparenza non finita della superficie contribuisce a suscitare l'impressione di sensualit\u00e0.\nIl pittore realizz\u00f2 quattro versioni a olio del soggetto oltre a numerose derivazioni grafiche. Queste gli permettevano maggiori libert\u00e0 espressive che sarebbero state censurate in un dipinto: in alcune litografie inserisce ad esempio una cornice disegnata percorsa da spermatozoi; in un angolo inoltre compare un embrione, che leva occhi impauriti e gi\u00e0 dolenti sulla madre; le fattezze dell'embrione ricordano quelle della figura protagonista de \"L'urlo\" (1893). L'artista attribuisce quindi ad ogni essere umano un destino di infelicit\u00e0.\nIl furto.\nIl 22 agosto 2004, \"Madonna\", insieme ad una versione de \"L'urlo\" venne rubato dal Museo Munch da ladri mascherati da pompieri. Entrambi i dipinti furono ritrovati dalla polizia di Oslo il 31 agosto 2006. Il giorno successivo, il direttore del Munch Museum, Ingebj\u00f8rg Ydstie, afferm\u00f2 che i dipinti erano stati ritrovati in condizioni migliori di quanto si pensava e i danni subiti dalle opere, incluso un buco di 2.5\u00a0cm nella \"Madonna\", potevano essere riparati."}
{"id": "1212206", "revid": "182396", "url": "https://it.wikipedia.org/wiki?curid=1212206", "title": "Ballomar", "text": "Biografia.\nRicordato da Cassio Dione Cocceiano per aver condotto trattative di pace con il governatore della Pannonia superiore, un certo Iallo Basso, a seguito dello sfondamento del limes da parte di alcune trib\u00f9 germaniche sue alleate (Longobardi ed Osii), nel 167. Era il principio delle guerre marcomanniche.\nPartecip\u00f2 alla grande invasione del 170 d.C., che vide una grossa coalizione di genti barbare sfondare il limes pannonico, battere 20.000 soldati romani accorrenti, e spingersi fino nell'Italia settentrionale (assedio di Aquileia e distruzione di Opitergium).\nPotrebbe essere il personaggio rappresentato nell'episodio XXV della Colonna di Marco Aurelio. In questo caso il prigioniero condotto davanti a Marco Aurelio rappresenterebbe la resa da parte dei Marcomanni, ormai battuti dai Romani. La datazione possibile dell'episodio sarebbe quella del 172, in base alla cronologia della Colonna."}
{"id": "1212207", "revid": "486946", "url": "https://it.wikipedia.org/wiki?curid=1212207", "title": "Br\u00f8ndby I.F.", "text": ""}
{"id": "1212208", "revid": "486946", "url": "https://it.wikipedia.org/wiki?curid=1212208", "title": "Brondby IF", "text": ""}
{"id": "1212211", "revid": "486946", "url": "https://it.wikipedia.org/wiki?curid=1212211", "title": "Broendby IF", "text": ""}
{"id": "1212218", "revid": "125903059", "url": "https://it.wikipedia.org/wiki?curid=1212218", "title": "Vittoria e Giovanna di Valois", "text": "Biografia.\nIl loro parto fu molto complicato e la stessa regina rischi\u00f2 di non sopravvivere in quanto la piccola Giovanna mor\u00ec nel ventre materno sei ore prima del parto. Fu necessario tagliare il corpicino per poterlo estrarre e salvare la madre. La sorella gemella Vittoria mor\u00ec poche settimane dopo.\nVittoria venne battezzata da papa Paolo IV per favorire il riavvicinamento della Francia alla Santa Sede."}
{"id": "1212221", "revid": "1272592", "url": "https://it.wikipedia.org/wiki?curid=1212221", "title": "Santuario della Madonna del Montegrappa", "text": "Il santuario della Madonna del Montegrappa \u00e8 una chiesa di Tuglie, in provincia di Lecce. \u00c8 ubicata sulla collina sovrastante l'abitato.\nStoria.\nLa chiesa fu realizzata per volere del sindaco Cesare Vergine che era un reduce della prima guerra mondiale ed aveva combattuto sulla Cima del Grappa. Il sindaco, devoto alla Madonna Ausiliatrice del Monte Grappa, fece costruire nel 1940 la chiesa sul piazzale della collina.\nArchitettura.\nLa chiesa \u00e8 a pianta circolare, di piccole dimensioni. Il campanile annesso fu costruito nel 1954 ed inaugurato il 5 agosto, giorno della festivit\u00e0 di Maria Ausiliatrice venerata nel Santuario. Ai piedi della chiesa si trova il parco delle Rimembranze e il sacrario dei Caduti, che furono ultimati nel 1948 insieme alla gradinata con la Via Crucis. La statua della Madonna, custodita all'interno della chiesa, \u00e8 una copia in legno di quella mutilata che si trova sul Monte Grappa, scolpita nel 1958 dall'artista Franz Senoner della val Gardena. Nel 1970 fu realizzato un busto in bronzo che rappresenta il fondatore Cesare Vergine."}
{"id": "1212225", "revid": "287204", "url": "https://it.wikipedia.org/wiki?curid=1212225", "title": "Cavo Benedettino", "text": "Il cavo Benedettino \u00e8 un canale di derivazione di 30\u00a0km, che collega il fiume Reno con il letto dell'antico Po di Primaro, nella regione Emilia-Romagna. \n\u00c8 difficile parlare separatamente del Cavo Benedettino, del Reno e del Po di Primaro, in quanto i rispettivi bacini idrografici sono strettamente correlati.\nIdrografia.\nIl cavo Benedettino.\n\u00c8 un canale artificiale di collegamento tra Reno e Po di Primaro. Inizia nel territorio di Sant'Agostino presso il bosco della Panfilia e termina nella localit\u00e0 di Saiarino nei pressi di Argenta, in provincia di Ferrara. Fu scavato nel XVIII secolo, sotto il pontificato di Benedetto XIV (il bolognese Prospero Lambertini, 1740-1758), da cui prende il nome. L'infrastruttura, della lunghezza di circa 30\u00a0km, svolge, oltre ai fini della navigazione, un'importante funzione idraulica, in quanto \u00e8 in grado di laminare parte della portata del fiume Reno verso il Po. La costruzione di questa importante opera ha profondamente modificato la morfologia della parte della pianura padana a sud del corso principale del fiume Po.\nDipartendosi alla \"Panfilia\" dall'antico corso del Reno piega bruscamente verso sud-est e mantiene questa direzione passando tra Galliera e Poggio Renatico. Dopo aver superato Malalbergo, a Passo Segni gli si affianca, sulla riva destra, il Canale della Botte. Presso Gandazzolo (Baricella) riceve le acque del Canale di Savena. Continuando il suo percorso divide i centri di Santa Maria Codifiume (lato ferrarese) da San Pietro Capofiume (lato bolognese) e Molinella da Traghetto, contenuto in un'imponente arginatura. Prosegue infine verso est e si immette nell'antico alveo del Primaro presso Argenta.\nIl Po di Primaro.\nIl \"Po morto di Primaro\" \u00e8 stato un ramo deltizio del fiume Po. Nasceva a Ferrara, poi costeggiava a sud le Valli di Comacchio e si immetteva nel mare Adriatico con un ampio estuario. Il suo corso d'acqua ha subito numerose modificazioni durante la sua storia. Fino all'epoca altomedievale fu il ramo principale del Po. Nel 1592 gli Este lo chiusero per conservare navigabile, con le acque del Reno, il ramo di Volano. Nel XVIII secolo gli ultimi 40\u00a0km del suo letto furono utilizzati per farvi confluire il fiume Reno, che non aveva uno sbocco al mare (si gettava nel vecchio Po di Primaro ad ovest di Ferrara).\nSu alcune mappe e citazioni la parte del fiume Reno da Argenta alla foce \u00e8 ancora denominata \"Po di Primaro\".\nIl Reno.\nIl Reno, da Argenta fino al mare, scorre nel letto dell'antico Po di Primaro.\nIn tempi recenti, il suo corso terminale fu deviato, nelle vicinanze di Sant'Alberto di Ravenna (non lontano dello sbarramento di Volta Scirocco), verso nord, per favorire la bonifica delle valli poste a nord di Ravenna."}
{"id": "1212230", "revid": "76963", "url": "https://it.wikipedia.org/wiki?curid=1212230", "title": "Robert Cochran", "text": "\u00c8 conosciuto anche come Bob Cochran e maggiormente noto come creatore delle serie tv \"Nikita\" e \"24\".\nCarriera.\nRobert Cochran inizi\u00f2 la sua carriera nel 1987 come scrittore di un episodio della serie tv \"L.A. Law\" e prosegu\u00ec nel 1988 con un successivo episodio della stessa. Nel 1981 poi lavor\u00f2 alla famosa serie tv \"Falcon Crest\".\nCochran, in qualit\u00e0 di consulente esecutivo e creativo, collabor\u00f2 assieme al creatore, Joel Surnow, alla serie tv \"Nikita\" per tutte le cinque stagioni.\nRecentemente ha avuto un grande successo nella creazione e produzione esecutiva, in collaborazione ancora con Joel Surnow, della serie tv \"24\" per la quale entrambi gli scrittori, Surnow e Cochran, sia nel 2002 che nel 2006, hanno vinto l\"'Emmy Awards\" ed \u00e8 inoltre il produttore esecutivo del film tv del 2007 \"The Madness of Jane\" a fianco sempre a Joel Surnow."}
{"id": "1212231", "revid": "1782831", "url": "https://it.wikipedia.org/wiki?curid=1212231", "title": "Reminiscenza (disambigua)", "text": "Per reminiscenza si pu\u00f2 intendere:"}
{"id": "1212234", "revid": "110157", "url": "https://it.wikipedia.org/wiki?curid=1212234", "title": "Cassadaga (album)", "text": "Cassadaga \u00e8 l'ottavo album dei Bright Eyes, pubblicato nel 2007.\nIl disco.\nL'album \u00e8 dedicato a Sabrina Duim, un'arpista morta all'inizio dell'anno che faceva parte della \"live band\", e prende il nome dalla zona urbana di Cassadaga, in Florida. La citt\u00e0 viene anche nominata in \"Four Winds\".\nIl primo singolo estratto dall'album, \"Four Winds, pubblicato\" il 6 marzo del 2007, \u00e8 stato utilizzato nella colonna sonora del film \"Cloverfield\", uscito del 2008."}
{"id": "1212245", "revid": "287204", "url": "https://it.wikipedia.org/wiki?curid=1212245", "title": "Visakhapatnam", "text": " \nVisakhapatnam (in telugu \u0c35\u0c3f\u0c36\u0c3e\u0c16\u0c2a\u0c1f\u0c4d\u0c28\u0c02, Vi\u015b\u0101khapattanamu o Vishakapatnam, Vizagapatam, abbreviata nell'inglese colloquiale in Vizag), \u00e8 una suddivisione dell'India, classificata come \"municipal corporation\", di 969.608 abitanti, capoluogo del distretto di Visakhapatnam, nello stato federato dell'Andhra Pradesh. In base al numero di abitanti la citt\u00e0 rientra nella classe I (da 100.000 persone in su).\nGeografia umana.\nVisakhapatnam \u00e8 il secondo centro urbano dell'Andhra Pradesh dopo la capitale Hyderabad e un importante porto marittimo, commerciale e militare sul Golfo del Bengala. Sviluppatasi enormemente nel corso del XX secolo, oggi \u00e8 sede di cantieri navali e di acciaierie, ed inoltre ospita la Andhra University, che \u00e8 un polo educativo di importanza statale.\nVisakhapatnam \u00e8 anche una localit\u00e0 turistica che pu\u00f2 offrire spiagge molto confortevoli e interessanti tesori artistici e naturalistici tutti entro un raggio di pochi chilometri dal centro della citt\u00e0.\nGeografia fisica.\nLa citt\u00e0 \u00e8 situata a 17\u00b0 41' 60 N e 83\u00b0 17' 60 E, al livello del mare.\nSociet\u00e0.\nEvoluzione demografica.\nAl censimento del 2001 la popolazione di Visakhapatnam assommava a 969.608 persone, delle quali 489.038 maschi e 480.570 femmine. I bambini di et\u00e0 inferiore o uguale ai sei anni assommavano a 97.049, dei quali 49.343 maschi e 47.706 femmine. Infine, coloro che erano in grado di saper almeno leggere e scrivere erano 666.265, dei quali 363.766 maschi e 302.499 femmine."}
{"id": "1212250", "revid": "122558964", "url": "https://it.wikipedia.org/wiki?curid=1212250", "title": "Zare Markovski", "text": "Ha ottenuto i principali successi in Svizzera, con il Lugano. Dal 2002 tornato in Italia e ha condotto la Virtus Bologna alle Finalissima Playoff, Coppa Italia ed il terzo posto nella FIBA EuroCup.\nCarriera.\nDa giocatore ha vestito le maglie di KK Rabotnicki e KK Skopje, ma ha smesso a ventitr\u00e9 anni per allenare le giovanili della sua prima squadra. Nel 1989 venne promosso capo allenatore della squadra che militava nella A2 che dopo la terza stagione (1990-91) vinse il campionato, con 23 vittorie su 25 incontri. Contemporaneamente, era il viceallenatore nella nazionale jugoslava juniores.\nNel 1991-92 passa alla Dinamo Sassari, in Serie A2, prima come supervisore delle giovanili, poi come allenatore, fermandosi fino alla stagione 1993-94.\nNel 1994-95 esordisce in Serie A1, sulla panchina della Pallacanestro Reggiana. Nel 1997 torna in Macedonia per allenare la Nazionale, qualificandosi per la prima volta al Campionato europeo nel 1999.\nNel 1998 passa ai turchi del Dar\u00fc\u015f\u015fafaka S.K., partecipando anche nella Coppa Saporta e raggiungendo ottimi risultati in campionato. Nel 2000 viene ingaggiato dal Lugano, con cui vince tre campionati consecutivi e due coppe della Svizzera. Nel 2002 torna in Italia: all'Air Avellino conquista tre salvezze di fila che gli valgono la chiamata della neopromossa Virtus Bologna.\nCon le\" V nere\" disputa due campionati, arrivando a disputare le finali di playoff, Coppa Italia e FIBA EuroCup Final Four, qualificandosi alla partecipazione in Eurolega, prima di passare nell'estate del 2007 all'Olimpia Milano. Nel 2008 Zare Markovski ritorna all'Air Avellino nelle duplici vesti di allenatore e general manager, disputando la Eurolega.\n. La stagione inizia con la sconfitta in SuperCoppa Italia contro la Montepaschi Siena e si conclude con l'undicesimo posto in classifica che taglia fuori gli irpini dai playoff. Nel mezzo la Scandone non supera la prima fase del campionato europeo e viene eliminata nei quarti di finale della Coppa Italia.\nIl 3 aprile 2018, Markovski firma fino al termine della stagione 2017-18 con la ."}
{"id": "1212252", "revid": "322321", "url": "https://it.wikipedia.org/wiki?curid=1212252", "title": "Pietro Colonna (cardinale XIII secolo)", "text": "Era figlio di Giovanni e di una delle contesse dell'Anguillara, e fratello di Giacomo, detto \"Sciarra\", e di Stefano, \"il Vecchio\", nipoti del cardinale Giacomo Colonna.\nBiografia.\nFu elevato al rango di cardinale della Chiesa cattolica da papa Niccol\u00f2 IV il 16 maggio 1288, assumendo il titolo di diacono di Sant'Eustachio che tenne sino al 10 maggio 1297 quando venne deposto da papa Bonifacio VIII, appartenente alla famiglia dei Caetani, e rivale dei Colonna, in seguito alla dichiarata nullit\u00e0 che Pietro, suo zio Giacomo e gli Spirituali Francescani, con il \"manifesto di Lunghezza\" fecero sulla sua elezione papale.\nLa reazione di Bonifacio VIII non si fece attendere i due cardinali furono destituiti e in una bolla definiti \"dannata stirpe e del loro dannato sangue\" e costretti a trovare rifugio presso la corte di Filippo IV di Francia detto \"il Bello\" anch'egli in cattivi rapporti con il papato.\nSi susseguirono il cosiddetto oltraggio di Anagni cui segui poco dopo la morte di Bonifacio VIII, e lo spostamento della sede papale ad Avignone, in Francia.\nQui Pietro Colonna fu reinstaurato il 2 febbraio 1306 da papa Clemente V e il 7 dicembre 1307 assunse il titolo cardinalizio di Sant'Angelo in Pescheria.\nMor\u00ec ad Avignone il 14 agosto del 1326 e la sua salma venne inumata nella Basilica Liberiana.\nNel suo testamento espresse la volont\u00e0 della fondazione di un ospedale a Roma, che divenne lo storico Ospedale di San Giacomo in Augusta (o degli Incurabili), in onore a suo zio Giacomo Colonna.\nConclavi.\nDurante il suo periodo di cardinalato Pietro Colonna partecip\u00f2 ai conclavi:\nManc\u00f2 invece ai conclavi:\nessendo stato deposto da papa Bonifacio VIII e non ancora titolare dei diritti elettivi nonostante la riabilitazione ricevuta da papa Benedetto XI."}
{"id": "1212255", "revid": "599013", "url": "https://it.wikipedia.org/wiki?curid=1212255", "title": "Empresa de Transportes Colectivos del Estado", "text": "La Empresa de Transportes Colectivos del Estado, spesso abbreviata con ETC del E, era l'azienda statale cilena incaricata di svolgere, tra il 1953 ed il 1981, il servizio di trasporto pubblico nelle citt\u00e0 di Santiago, Valpara\u00edso e Vi\u00f1a del Mar.\nStoria.\nCreata con Legge n. 54 del 2 maggio 1953, sostitu\u00ec nelle sue funzioni la precedente \"Empresa Nacional de Transportes Colectivos S.A.\" (ENT) istituita, a sua volta, con Legge n. 8.132 del 17 luglio 1945. Dall'anno di fondazione al 1974 l'\"ETC del E\" dipendeva dal Ministero dell'Economia, mentre successivamente e sino al 1981 fu controllata dal Ministero dei Trasporti e Telecomunicazioni.\nIn conseguenza del colpo di Stato militare dell'11 settembre 1973, vi furono limitazioni sulle linee e sui percorsi precedentemente approvati. La societ\u00e0 viene smantellata con Decreto legge n. 3.659 del 30 novembre 1981 e la flotta venduta all'asta.\nSuccessivamente il servizio fu svolto dalla \"Empresa de Transportes Colectivos El\u00e9ctricos\" (ETCE)\nEsercizio.\nL'azienda gestiva autolinee, tranvie e, unico caso in tutto il Cile,\nfilovie.\nAutobus.\nL'azienda eredit\u00f2 dalla gestione precedente autobus a marchio Twin Coach (1947), REO\n(1947), Leyland (1952) e Berliet (1953) a cui si aggiunsero le nuove commesse fatte dalla nuova societ\u00e0:\nFilobus.\nTutto il parco aziendale derivava dalla precedente gestione:\nTram.\nAl momento della costituzione dell'\"ECT del E\" solo Santiago disponeva ancora di tram: l'ultimo circol\u00f2 il 21 febbraio 1959, poich\u00e9 si era stabilita la sua sostituzione col filobus."}
{"id": "1212259", "revid": "848247", "url": "https://it.wikipedia.org/wiki?curid=1212259", "title": "Couvin", "text": "Couvin (in vallone \"Couv\u00e9n\") \u00e8 un comune e una citt\u00e0 belga di 13.449 abitanti situata nella provincia vallona di Namur."}
{"id": "1212261", "revid": "124567175", "url": "https://it.wikipedia.org/wiki?curid=1212261", "title": "Dolce notte santa notte", "text": "Dolce notte santa notte \u00e8 un album natalizio di Iva Zanicchi, Fred Bongusto, Franco Simone e Corrado Castellari, pubblicato nel 1973.\nL'album \u00e8 presente sulle piattaforme digitali e sui servizi di streaming."}
{"id": "1212269", "revid": "81103", "url": "https://it.wikipedia.org/wiki?curid=1212269", "title": "Chopper (utensile)", "text": "Con il termine chopper si intende un tipo di utensile usato dai primi ominidi tra la fine del Terziario e l'inizio del Quaternario. La prima specie del genere \"Homo\" in grado di fabbricare questi strumenti fu \"Homo habilis\", circa due milioni di anni fa. \nUn ciottolo, generalmente di selce, viene scheggiato su una sola faccia da un altro ciottolo che funge da percussore, con un colpo perpendicolare alla superficie. Si ottiene cos\u00ec un utensile con un bordo tagliente, che rappresenta uno dei primi prodotti noti e conservatisi fino ad oggi, dell'industria umana. \nIl chopper veniva probabilmente utilizzato impugnandolo nel palmo della mano per colpire oppure usato come strumento da taglio (per aprire un osso e nutrirsi di midollo oppure per tagliare la pelle degli animali)."}
{"id": "1212270", "revid": "121903332", "url": "https://it.wikipedia.org/wiki?curid=1212270", "title": "Guess?", "text": "Guess \u00e8 un marchio statunitense specializzato nella produzione di abbigliamento e accessori.\nStoria.\nGli inizi.\nGuess nasce nel 1981 in California dall'intraprendenza e genialit\u00e0 dei quattro fratelli Marciano: Georges, Armand, Paul, Maurice, ebrei di origine marocchina e cresciuti a Marsiglia La famiglia Marciano ha piccoli negozi di abbigliamento sparsi tra Marsiglia, Tolone, Aix-en-Provence e Saint-Tropez. Durante una vacanza negli Stati Uniti, Georges si accorge che in USA i pantaloni in denim si assomigliano un po' tutti (l'unica differenza consiste in una diversa decorazione nella tasca posteriore) e non esistono i jeans lavorati in \"stone-washing\", il processo che li rende opportunatamente usurati ma che rende anche il tessuto pi\u00f9 malleabile e quindi in grado di assecondare le forme femminili. Cos\u00ec nel 1981 i fratelli Marciano aprono a Los Angeles, a Beverly Hills, un negozio importando dall'Europa la lavorazione \"stone-washing\". Georges convince anche Bloomingdale's a mettere in vendita nel suo flagship store di New York la sua linea di jeans in denim che inizialmente \u00e8 chiamata Marylin e ha tre cerniere. Un successo.\nLa scelta del nome.\nNel 1982 \u00e8 Paul Marciano a indovinare la giusta campagna promozionale del marchio, cambiato in \"Guess\" con un interrogativo. Il punto di domanda (\"?\") nel logo richiama il significato in inglese della parola \"guess\", che letteralmente significa \"indovina?\"; Georges racconter\u00e0 di aver visto, senza ancora conoscere l'inglese, un cartellone pubblicitario in cui c'era scritto: \"Indovina, qual \u00e8 il miglior hamburger? Big Boy\". E aggiunger\u00e0: \"Guess? Non sapevo nemmeno cosa significasse ma pensavo che suonasse bene in tutte le lingue\".\nL'aspetto forte della campagna pubblicitaria \u00e8 l'utilizzo di fotografie in bianco e nero scattate, con la regia della tedesca Ellen von Unwerth, non in uno studio ma all'esterno, all'aperto. Campagne pubblicitarie particolarmente sensuali con testimonial che, all'inizio spesso sconosciute, diventano negli anni attrici o top model di fama mondiale come Claudia Schiffer, Drew Barrymore, Anna Nicole Smith, Naomi Campbell, Karen Mulder, Laetitia Casta, Adriana Lima, Ed\u00edlson Nascimento, Paris Hilton, Gigi Hadid, Amber Heard e la cantante Camila Cabello. Nel 1983 nasce la linea maschile, con lo stesso marchio sono messi in vendita nel tempo anche occhiali, borse, orologi, underwear, beachwear, scarpe, bigiotteria, profumi e accessori. Nel 1984 nasce anche la linea Guess Kids. I ricavi crescono: erano di 12 milioni di dollari nel 1982, toccano i 350 milioni nel 1987.\nRiassetto familiare.\nI Marciano hanno una lunga azione legale con un socio, nel 1993 anche i quattro fratelli non vanno pi\u00f9 d'accordo sulle strategie di vendita e Georges lascia: vende il suo 40% ai fratelli per circa 200 milioni di dollari, va a vivere in Canada e qualche anno pi\u00f9 tardi lancer\u00e0, insieme ad un altro fratello che ha preferito farsi anche lui da parte, Armand, e a una designer italiana, Cinzia Simone, una nuova attivit\u00e0 nel mondo dell'abbigliamento di lusso.\nIn Borsa a New York.\nNel 1996 la societ\u00e0 entra nella Borsa di New-York. Nel 2004, periodo in cui l'azienda ha qualche sofferenza dovuta alla crisi economica, le linee uomo e donna sono unite sotto il brand Guess by Marciano che nel 2013 cambier\u00e0 nome diventando Marciano Guess. Proprio quell'anno Guess decide di non rinnovare la licenza Guess by Marciano a Focus Europe di Crevalcore, scaduta a fine anno. Nel 2011 il fatturato dell'azienda \u00e8 pari a 2,7 miliardi di dollari, in aumento dell'8% rispetto ai 2,5 miliardi registrati l'anno precedente. A trainare le vendite \u00e8 il mercato asiatico, balzato del 25%. Gestisce direttamente 420 negozi negli Stati Uniti e in Canada e altri 360 in Europa (un negozio a Firenze), Asia e Sud America.\nNel 2015 Paul Marciano lascia l'incarico di CEO a Victor Herrero, assumendo l'incarico di presidente esecutivo e mantenendo il ruolo di direttore creativo. Il 2 febbraio 2019 l'incarico passa a Carlos Alberini, gi\u00e0 direttore operativo dell'azienda tra il 2000 e il 2010.\nDati economici.\nNel 2017 Guess? ha raggiunto i 2,3 miliardi di dollari di ricavi con un aumento dell'8% rispetto all'anno precedente. Ma ha chiuso i conti in rosso di 3,9 milioni di dollari.\nNel 2018 si \u00e8 registrato un aumento del 10% delle vendite rispetto al 2017, l'anno fiscale \u00e8 stato chiuso con un utile netto di 17,16 milioni di dollari\nGuess Foundation.\nNel 1994 \u00e8 stata fondata la Guess Foundation con lo scopo di raccogliere fondi per iniziative benefiche. Tra le iniziative: la ricerca contro il cancro, la raccolta di giocattoli per bambini svantaggiati, la lotta alla violenza contro le donne."}
{"id": "1212271", "revid": "80339", "url": "https://it.wikipedia.org/wiki?curid=1212271", "title": "Solonetz", "text": ""}
{"id": "1212276", "revid": "349054", "url": "https://it.wikipedia.org/wiki?curid=1212276", "title": "Coppa del mondo di mountain bike 2007", "text": "La Coppa del mondo di mountain bike 2007 organizzata dall'Unione Ciclistica Internazionale (UCI) e supportata da Nissan, si disput\u00f2 su quattro discipline: cross country (6 tappe), downhill e four-cross (5 tappe) e, in un circuito separato, marathon (3 tappe).\nLa coppa di cross country maschile venne vinta da Julien Absalon con una gara di anticipo. Anche Brian Lopes si aggiudic\u00f2 il titolo nel four-cross con una gara di anticipo."}
{"id": "1212284", "revid": "1861950", "url": "https://it.wikipedia.org/wiki?curid=1212284", "title": "ATRAN Cargo Airlines", "text": "Atran, LLC (in russo: \u041e\u041e\u041e \u00ab\u0410\u0442\u0440\u0430\u043d\u00bb) \u00e8 una compagnia aerea cargo con sede a Mosca, Russia. Opera voli charter cargo in Europa, Russia e CSI. La sua base principale \u00e8 l'aeroporto di Mosca-Domodedovo.\nStoria.\nLa compagnia venne fondata nel 1942 dal Ministero dell'Industria Aeronautica come una controllata di Aeroflot per favorire il trasporto di componenti verso le varie industrie aeronautiche utilizzando Polikarpov Po-2 e Lisunov Li-2. Nel 1962 inizi\u00f2 le operazioni di trasporto con i nuovi Antonov An-8 e An-12. Nel 1986 cambi\u00f2 denominazione in Transport Aviation Production Association, diventata Aviatrans nel 1990; nel 1997 assunse la denominazione attuale. All'epoca era di propriet\u00e0 dei suoi dipendenti (73%), dello stato della Russia (25%) e di partecipazioni pubbliche (2%).\nNel 2011, la compagnia aerea \u00e8 stata acquistata dalla russa Volga-Dnepr, divenendone una sua controllata.\nNel 2012 ha ricevuto il primo di 3 Boeing 737-400, convertiti per il trasporto di merci. Gli altri due esemplari sono stati consegnati nel 2013 e nel 2016. Nel 2019 \u00e8 divenuto il primo operatore russo ad accogliere nella flotta un Boeing 737-800(BCF), ovvero un esemplare versione passeggeri convertito per le operazioni cargo.\nFlotta.\nFlotta attuale.\nA dicembre 2021 la flotta di ATRAN Cargo Airlines \u00e8 cos\u00ec composta:\nFlotta storica.\nATRAN Cargo Airlines operava in precedenza con:"}
{"id": "1212293", "revid": "287204", "url": "https://it.wikipedia.org/wiki?curid=1212293", "title": "Richard Nelson", "text": ""}
{"id": "1212295", "revid": "287204", "url": "https://it.wikipedia.org/wiki?curid=1212295", "title": "Destiny", "text": ""}
{"id": "1212296", "revid": "119480591", "url": "https://it.wikipedia.org/wiki?curid=1212296", "title": "Trattato di Nyssa", "text": "Il trattato di Nyssa fu stipulato il 3 ottobre 1739 a Ni\u0161 (nell'odierna Serbia) fra l'Impero ottomano e l'Impero russo a conclusione della guerra russo-turca del 1735-1739.\nAntefatti.\nCon la guerra del 1735-1739 la Russia aveva cercato di occupare la fortezza di Azov e la Crimea come primo passo per ottenere la supremazia nel Mar Nero. Grazie ai successi militari conseguiti dalle sue truppe comandate dal maresciallo Burkhard Christoph von M\u00fcnnich (1683 \u2013 1767) contro i turchi, la Russia ruppe la resistenza del khanato di Crimea, le sue truppe attraversarono il Nistro ed entrarono in Moldavia, ove occuparono nel 1739 la capitale Ia\u0219i. Nel 1737 l'Austria, in forza di un trattato d'alleanza con la Russia stipulato nel 1726, entr\u00f2 in guerra a fianco di quest'ultima contro l'Impero ottomano, ma dopo la pesante sconfitta di Grocka del 22 luglio 1739 fu costretta a stipulare con i turchi un trattato di pace separata a Belgrado, con il quale cedette gran parte dei territori ottenuti vent'anni prima con la pace di Passarowitz. \nIn cambio il sultano Mahmud I riconosceva l'Austria come protettrice ufficiale dei cristiani sudditi dell'Impero ottomano, cosa che veniva da tempo richiesta anche dalla Russia almeno nei confronti dei correligionari ortodossi. \nLa pace con l'Austria liber\u00f2 considerevoli forze turche divenute quindi disponibili per il fronte russo. La resa austriaca ebbe inoltre un enorme effetto sullo zar e sulle alte gerarchie russe che cercarono immediatamente di accordarsi con il sultano. \nIl trattato.\nL'accordo fu raggiunto a Ni\u0161: la Russia rinunci\u00f2 sia alla Moldavia che alla Crimea ed ottenne in cambio di costruire un porto ad Azov, senza per\u00f2 poterlo fortificare n\u00e9 poter tenere una sua flotta militare nel mar Nero."}
{"id": "1212297", "revid": "228587", "url": "https://it.wikipedia.org/wiki?curid=1212297", "title": "Eccidio", "text": ""}
{"id": "1212299", "revid": "124566965", "url": "https://it.wikipedia.org/wiki?curid=1212299", "title": "Iva senza tempo", "text": "Iva senza tempo \u00e8 il quarto album della cantante italiana Iva Zanicchi, pubblicato nel maggio del 1970.\nIl disco.\nL\u2019etichetta discografica Ri-Fi decide di immettere nel mercato questo album a pi\u00f9 di un anno di distanza dalla pubblicazione di Unchained Melody, inciso e pubblicato nel novembre del 1968. \nIl motivo sembra essere il fatto che, nel frattempo, si assiste ad una svolta nella carriera e nella produzione artistica di Iva Zanicchi. La seconda vittoria al Festival di Sanremo del 1969 con \"Zingara\" (brano che scala le classifiche, arrivando a toccare la 5\u00aa posizione dell\u2019Hit parade) le porta certamente fama in termini di palmares e soddisfazioni personali, ma \u00e8 il 1970 l\u2019anno della svolta: prima il terzo posto al Festival di Sanremo con \"L\u2019arca di No\u00e8\" (presentato in coppia con Sergio Endrigo, autore del brano), poi \"Un uomo senza tempo\", brano di punta di questo nuovo album, quasi omonimo. \nIl singolo, malinconico e dall\u2019arrangiamento spagnoleggiante, \u00e8 la cover di \"Mi viejo\", un pezzo scritto dal duo argentino Piero e Jos\u00e9 (il primo si chiama, in realt\u00e0, Piero De Benedictis, nato a Gallipoli, ma \u00e8 emigrato con la famiglia in Argentina a pochi anni di vita) e poi tradotto in italiano per Iva Zanicchi da Ettore Lombardi (fratello del celebre direttore d\u2019orchestra Gianfranco). \nIl brano, di cui Iva gira il famoso video a Salsomaggiore Terme nel quale compare al fianco del poeta Giuseppe Ungaretti (ritiratosi proprio nella localit\u00e0 termale per sottoporsi ad alcune cure), diventa uno dei suoi maggiori successi, trainando l\u2019intero album, che, ancora una volta, raccoglie brani precedentemente incisi su 45 giri, arricchendosi anche di un inedito, l\u2019Ave Maria di Gounod, nella traduzione italiana di Ezio Leoni\nL'album \u00e8 presente sulle piattaforme digitali e sui servizi di streaming."}
{"id": "1212300", "revid": "62748", "url": "https://it.wikipedia.org/wiki?curid=1212300", "title": "Kharoshthi", "text": "Il kharoshthi (\"\" o anche \"g\u0101ndh\u0101r\u012b\") \u00e8 un tipo di scrittura utilizzata nel subcontinente indiano. Si tratta di un alfasillabario basato su consonanti con variazioni grafiche per esprimere le vocali cui sono legate, utilizzato nell'ambito della cultura del Gandh\u0101ra per la scrittura del sanscrito e del gandhari, tra il III secolo a.C. e il III secolo d.C.; venne anche utilizzato nel Kushan, nella Sogdiana e lungo la Via della Seta, dove qualche traccia del suo utilizzo fino al VII secolo \u00e8 rimasta nelle stazioni di Khotan e Niya. Il kharoshthi \u00e8 incluso nell'intervallo Unicode U+10A00\u2014U+10A5F, a partire dalla versione 4.1.0.\nIl kharoshthi fu decifrato da James Prinsep (1799\u20131840) per mezzo delle monete con legende bilingui, greco e pali con scrittura kharoshthi, tipiche dei re indo-greci.\nNon vi \u00e8 accordo tra gli studiosi sull'origine del kharoshthi, se sia il frutto di un'evoluzione graduale o se sia stato progettato da un unico inventore. Un'analisi di questa scrittura mostra una chiara dipendenza dall'alfabeto aramaico, ma notevoli modifiche sono state apportate per rappresentare suoni presenti nelle lingue indiche. Un'ipotesi \u00e8 che la scrittura aramaica sia giunta con la conquista degli Achemenidi nel V secolo a.C. e che si sia evoluta nei successivi due secoli per raggiungere la sua forma definitiva nel III secolo a.C., quando compare sugli Editti di Ashoka nella parte nord-occidentale del subcontinente indiano. Contro tale ipotesi \u00e8 la mancanza di forme intermedie: iscrizioni sulla roccia e legende delle monete a partire dal III secolo a.C. mostrano una scrittura unificata e standardizzata.\nLo studio del kharoshthi \u00e8 stato rinvigorito dalla recente scoperta dei Testi buddisti gandhariani, un insieme di manoscritti che utilizzano questa scrittura, scoperti nei pressi della citt\u00e0 di Hadda, Afghanistan e donati alla British Library nel 1994: tutti questi manoscritti risalgono al I secolo e sono quindi i pi\u00f9 antichi manoscritti buddisti pervenutici."}
{"id": "1212303", "revid": "1305772", "url": "https://it.wikipedia.org/wiki?curid=1212303", "title": "Information brokering", "text": "L'information brokering \u00e8 un servizio di intermediazione che comprende il recupero, l'interpretazione e l'organizzazione di informazioni e di documenti rivolto ad aziende o a privati.\nI settori in cui questa attivit\u00e0 \u00e8 maggiormente richiesta sono la ricerca di mercato e la ricerca sui brevetti.\nL'information broker \u00e8 l'intermediario tra le fonti di informazione, che oggi risiedono principalmente sulla rete Internet (in particolare le banche dati online), e i clienti che vi sono interessati. Il suo lavoro si svolge prevalentemente su commissione.\nOrigini della professione.\nL'infobrokering nacque negli anni settanta negli Stati Uniti.\nInizialmente venne visto come la possibilit\u00e0 di separare la funzione libraria-archivistica dall'edificio, la biblioteca, in cui tradizionalmente si svolgeva. I primi professionisti che esercitarono funzioni di IB furono infatti dei bibliotecari, che decisero di uscire dai confini della loro biblioteca per eseguire ricerche bibliografiche a pagamento come freelance.\nTra i pionieri della professione sono citate Darlene Waterstreet di Milwaukee, Susan Klement e Alice Sizer e Kelly Warnken.\nNel 1976 Susan Klement cre\u00f2 quello che \u00e8 considerato il primo manuale per specialisti dell'informazione. S'intitolava \"Bozza di un corso per mansioni bibliotecarie alternative\"\n(\"Draft Proposal for a Graduate Course on Alternatives in Librarianship\") e venne pubblicato sul Canadian Library Journal nel fascicolo di aprile del 1977.\nSempre nel 1977 Kelly Warnken pubblic\u00f2 il primo archivio di informazioni a pagamento, che da allora continua a essere pubblicato e si \u00e8 esteso ai fatti che accadono in tutto il mondo.\nSi pu\u00f2 per\u00f2 considerare il 1987 (anno di nascita della prima associazione professionale di infobroker, l\"'Association of Indipendent Information Professionals\", AIIP) come anno rappresentativo della fase pi\u00f9 significativa della storia di questa professione. Risalgono a questo periodo, infatti, la nascita dei grandi host e la costruzione dei primi database bibliografici remoti, caratterizzati da costi e complessit\u00e0 tali da essere inaccessibili agli utenti finali e a volte perfino alle stesse biblioteche.\nNella seconda met\u00e0 degli anni novanta l'esplosione del fenomeno Internet ha profondamente modificato la rilevanza e il ruolo di questa figura professionale, determinando un certo ridimensionamento delle prospettive che sembravano aprirsi tra la fine degli anni ottanta e gli inizi degli anni novanta.\nLa professione oggi.\nIl cuore dell'attivit\u00e0 di infobrokering consiste nell'esame delle informazioni richieste dal cliente (selezione, analisi e valutazione), in particolare nel comprendere i processi che richiedono tali informazioni.\nL'information broker organizza i dati secondo la richiesta, li confeziona in un abstract, una scheda, una relazione, una raccolta di link, e li fornisce al committente. Nel pi\u00f9 breve tempo possibile, il materiale \u00e8 reso fruibile anche a un non specialista.\nLe funzioni dell'information broker possono essere cos\u00ec riassunte:\nLe ditte di grandi dimensioni possiedono al proprio interno un reparto apposito per la ricerca di documentazione. Invece le aziende di medie dimensioni, come le case editrici, le agenzie pubblicitarie, ecc. possono usufruire dei servizi di infobroker indipendenti in outsourcing. \nNel mercato anglosassone molti infobroker si sono organizzati in veri e propri studi professionali.\nNel mercato dell'informazione, la \u201cmerce\u201d pi\u00f9 richiesta \u00e8 quella economica e finanziaria. La specializzazione tecnica degli infobroker si \u00e8 resa ormai imprescindibile (es. industria chimica, industria dei brevetti).\nD'altra parte l'informazione che si pu\u00f2 trovare liberamente in rete \u00e8 ormai disponibile a tutti, grazie ai motori di ricerca che utilizzano algoritmi sempre pi\u00f9 potenti. In questo contesto, gli information broker possono conservare un vantaggio concorrenziale se aggiungono alle informazioni recuperate altri servizi, di elevato valore aggiunto (es. consulenza di mercato, corsi di formazione, controllo dei contenuti, ecc.).\nEcco un esempio di attivit\u00e0 di IB online, nel settore dell'e-commerce. Il committente \u00e8 una banca che deve valutare un'operazione con una societ\u00e0 che produce macchine agricole. Il lavoro dell'IB sar\u00e0 di reperire informazioni relative alla societ\u00e0 (bilancio, forma societaria, credenziali), relative al mercato (come e dove si posiziona nel mercato italiano ed europeo), relative alle societ\u00e0 che svolgono la stessa attivit\u00e0 in Italia, in Europa, nel mondo. Infine all'IB potrebbe anche essere richiesto di aggregare queste informazioni in un documento contenente tutti gli elementi richiesti sotto forma di testo e tabelle. Quello che alla fine consegna un Infobroker non \u00e8 altro che uno studio di settore. \u00c8 in tutto questo che l'IB dimostra la sua diversit\u00e0 rispetto alle professioni che si fanno sul Web, come per esempio il Websurfer.\nUso delle banche dati online.\nLe banche dati utilizzate dagli information broker possono essere distinte, in base al contenuto, in quattro tipologie:\nDal punto di vista del copyright, l'information broker \u00e8 esclusivamente un mediatore, un veicolo per la richiesta dell'utente e in nessun caso pu\u00f2 assumersi alcuna responsabilit\u00e0 nei confronti del diritto di copia."}
{"id": "1212306", "revid": "3732", "url": "https://it.wikipedia.org/wiki?curid=1212306", "title": "Information Retrieval", "text": ""}
{"id": "1212310", "revid": "186283", "url": "https://it.wikipedia.org/wiki?curid=1212310", "title": "Shonen Gangan", "text": ""}
{"id": "1212320", "revid": "186283", "url": "https://it.wikipedia.org/wiki?curid=1212320", "title": "Monthly Sh\u014dnen Gangan", "text": ""}
{"id": "1212322", "revid": "78273", "url": "https://it.wikipedia.org/wiki?curid=1212322", "title": "Sh\u014dnen Gangan", "text": ""}
{"id": "1212323", "revid": "125473667", "url": "https://it.wikipedia.org/wiki?curid=1212323", "title": "Frank Grillo", "text": "Biografia.\nNato e cresciuto a New York da una famiglia di origine italiana. Debutta nel 1993 nel film \"Rivalit\u00e0 mortale\", in seguito partecipa ad alcune produzioni televisive come \"Due poliziotti a Palm Beach\" e \"Wasteland\". Nel 1996 entra nel cast della soap opera \"Sentieri\", dove rimarr\u00e0 fino al 1999 interpretando il ruolo di Hart Jessup. Nel 2002 prende parte alla commedia \"La cosa pi\u00f9 dolce...\" e nel ruolo di un poliziotto precrimine a \"Minority Report\".\nVeste i panni del detective Terence Gillette in due film tv intitolati \"Hunter - Ritorno alla giustizia\" e \"Hunter - Ritorno in polizia\". Partecipa ad alcuni episodi della serie \"The Shield\" e nel 2005 interpreta il detective Marty Russo nella serie TV \"Blind Justice\", in seguito prende parte alla prima stagione della serie tv \"Prison Break\", dove interpreta Nick Savrinn.\nRecita nel film di Gavin O'Connor \"Pride and Glory - Il prezzo dell'onore\" del 2008, nello stesso anno fa parte del cast della mini-serie thriller \"The Kill Point\", dove interpreta uno dei rapinatori, Mr. Pig, con John Leguizamo e Donnie Wahlberg. Dopo essere apparso al fianco di Mel Gibson nel film \"Fuori controllo\", nel 2010 recita in due film horror, \"Mother's Day\" di Darren Lynn Bousman e \"My Soul to Take - Il cacciatore di anime\" di Wes Craven. Sempre nel 2010 diventa uno degli interpreti principali della serie televisiva sovrannaturale della ABC \"The Gates - Dietro il cancello\".\nNei film ' (2014) e ' (2016) del Marvel Cinematic Universe interpreta il \"villain\" Crossbones, ruolo che riprender\u00e0 nel film ' (2019), il sequel di '. \u00c8 il personaggio di Leo Barnes in \"Anarchia\" del 2014 e in \"La notte del giudizio - Election Year\" del 2016. Nel 2019 partecipa al film \"La legge dei pi\u00f9 forti\". Nel 2020 \u00e8 protagonista della pellicola Boss Level.\nVita privata.\nDalla ex moglie Kathy (con cui \u00e8 stato sposato dal 1991 al 1998) ha avuto un figlio, Remy (1997). Dal 2000 al 2020 \u00e8 stato sposato con l'attrice Wendy Moniz da cui ha avuto due figli: Liam (2004) e Rio Joseph (2008). \u00c8 testimonial di \"Love Our Children USA's\", un'organizzazione non profit contro la violenza sui bambini.\nDoppiatori italiani.\nNelle versioni in italiano delle opere in cui ha recitato, Frank Grillo \u00e8 stato doppiato da:\nDa doppiatore \u00e8 sostituito da:"}
{"id": "1212325", "revid": "767487", "url": "https://it.wikipedia.org/wiki?curid=1212325", "title": "Arbe Garbe", "text": "Gli Arbe Garbe (\"erba cattiva\") sono una formazione musicale friulana. Il gruppo \u00e8 nato nel 1994, il loro stile mescola musica folk punk e rock.\nLa formazione \u00e8 coinvolta in diversi progetti musicali e non: Bande Garbe, Croz Sclizz\u00e2z (assieme al poeta Fabian Riz), Trio Bestie, Snait! (laboratorio permanente di arti e mestieri per i bambini di Ferrari, Buenos Aires, Argentina).\nBiografia.\nNascono nel 1994 con l'intento di infrangere la barriera folkloristica che circonda la musica popolare per ricreare un'identit\u00e0 spuria, che assecondi l'evoluzione che da millenni porta al mescolamento delle tradizioni e dei popoli.\nIl loro folk ha le radici piantate nei distretti industrializzati della provincia di Udine; contaminato dal punk, che ha cresciuto e fortemente influenzato i componenti del gruppo, e da tutte le sonorit\u00e0 scoperte e nate durante la loro attivit\u00e0 concertistica.\nLe lingue dei testi sono prevalentemente in lingua friulana e beneciana (minoranza slovena del Friuli orientale) ma anche italiana e spagnola e si rifanno all'immaginario crudo, poetico, acido, e antiautoritario della band.\n, esibendosi in svariate centinaia di concerti in Friuli, in tutta Italia; all'estero, fra Austria, Svizzera, Slovenia, Croazia, Spagna, Svezia e due indimenticabili tourn\u00e9e in Serbia, e altre due in Argentina-Uruguay(una delle quali insieme a Jabberwocky, Kosovni Odpadki, Tre Allegri Ragazzi Morti e Kraski Ovcari) e Australia.\nVincitori nel 1998 del Premi Fri\u00fbl, festival friulano per le nuove tendenze musicali, con il progetto blues-maudit \"Croz Sclizz\u00e2z\" assieme al poeta Fabian Riz, nel 2004 il loro album autoprodotto \"Jubilaeum\" vince la \"Targa Deganutti\" come miglior disco friulano dell'anno, nel 2006 sono tra gli 11 finalisti del \"Liet International\" la kermesse europea pi\u00f9 importante di gruppi rappresentanti delle lingue minoritarie, sempre nel 2006 con il video \"Puar Beppin\" vincono la \"Mostre dal Cine Furlan\" e \"Anteprima Zone di Cinema\" all'interno del \"Trieste Film Festival\".\nHanno al loro attivo diverse programmazioni alle trasmissioni radiofoniche Caterpillar e \"Fuori giri\" di Radio Due, alcune apparizioni televisive Rai 2 \"Follie rotolanti\" e \"Nu Roads\" Rai 3 La Storia siamo noi nonch\u00e9 svariati passaggi televisivi e radiofonici su radio ed emittenti locali."}
{"id": "1212334", "revid": "301156", "url": "https://it.wikipedia.org/wiki?curid=1212334", "title": "Burkhard Christoph von M\u00fcnnich", "text": "Di origine tedesca, serv\u00ec nell'esercito francese e poi in quello russo.\nEgli era figlio del nobile alto ufficiale danese di Neuenhuntorf, Anton G\u00fcnther von M\u00fcnnich, ed entr\u00f2 nel 1699 come ingegnere nell'esercito francese a Strasburgo. Con lo scoppio della Guerra di successione spagnola nel 1701 si trasfer\u00ec come capitano nell'esercito del Granducato d'Assia e nel 1705 in quello dell'Assia-Kassel. Partecip\u00f2 alle campagne militari in Italia e nei Paesi Bassi e nella battaglia di Malplaquet (1709) fu promosso tenente colonnello, rimase gravemente ferito e fu preso prigioniero dai francesi presso Denain.\nDopo la sua liberazione, avvenuta nel 1713, realizz\u00f2 i piani di costruzione dei canali per il langravio del Assia-Kassel Carlo d'Assia-Kassel. Nel 1716 entr\u00f2 come colonnello nell'esercito sassone quindi nel 1721 come generale ingegnere nell'armata russa, nella quale diresse i lavori del canale Ladoga, del porto di Kron\u0161tadt e delle fortificazioni della citt\u00e0 di Riga.\nDopo che lo zar Pietro il Grande lo aveva gi\u00e0 nominato tenente generale, lo zar Pietro II lo nomin\u00f2 generale nel 1727 e l'anno successivo la zarina Anna I gli confer\u00ec il titolo comitale russo. Dal 1731 al 1740 ricopr\u00ec la carica di ministro di governo. Inoltre nel 1731 divenne Comandante dell'esercito e nell'anno seguente feldmaresciallo e capo del Consiglio di guerra. Egli riform\u00f2 l'esercito russo e fond\u00f2 il corpo nobiliare dei cadetti.\nNel 1734 conquist\u00f2 Danzica, soffoc\u00f2 la rivolta a Varsavia, e subentr\u00f2 nel comando supremo dell'esercito contro l'Impero ottomano in Ucraina. Durante la guerra russo-turca del 1736-1739, sconvolse la Crimea, prese O\u010dakiv (nell'oblast' di Mykola\u00efv) nel 1737 dopo un famoso assedio, sconfisse i turchi a Stavu\u010dany (, presso Chotyn, nell'oblast' di \u010cernivci) nel 1739, ma non riusc\u00ec ad impadronirsi della fortezza di Bender. Dopo la presa della fortezza di Chotyn, il 18 settembre 1739 l'Austria, sconfitta dall'esercito ottomano a Grocka, concluse una pace separata con i turchi (trattato di Belgrado). La pace con l'Austria liber\u00f2 considerevoli forze turche divenute quindi disponibili per il fronte russo. La resa austriaca ebbe inoltre un enorme effetto sullo zar e sulle alte gerarchie russe che cercarono immediatamente di accordarsi con il sultano. L'accordo fu raggiunto a Nyssa il 3 ottobre 1739.\nNel 1740 M\u00fcnnich sostenne il reggente al trono del pretendente Ivan VI, Ernst Johann Biron, duca di Curlandia. Si fece nominare Primo Ministro e si prodig\u00f2 per un'alleanza con la Prussia. Poich\u00e9 la Reggente preferiva l'alleanza con l'Austria e la Sassonia, fu congedato nel maggio 1741. Nel dicembre del medesimo anno, con l'ascesa al trono della zarina Elisabetta I, fu arrestato e condannato a morte. Graziato sul patibolo, fu spogliato dei suoi beni e bandito in Siberia. Nel 1762 lo zar Pietro III lo riabilit\u00f2. Dopo la sua caduta la Grande Caterina lo nomin\u00f2 direttore generale dei porti baltici."}
{"id": "1212343", "revid": "1372005", "url": "https://it.wikipedia.org/wiki?curid=1212343", "title": "Victor Moritz Goldschmidt", "text": "Il suo nome \u00e8 legato a una classificazione degli elementi chimici che rende conto della diversa distribuzione terrestre di questi e delle relative forme in cui vengono comunemente rinvenuti, classificazione nota appunto come classificazione Goldschmidt.\nBiografia.\nFiglio del chimico Heinrich J. Goldschmidt, ebreo austroungarico di Praga, e Amelie Koehne, tra i cui avi di entrambi si annoverano grandi scienziati e filosofi, il nome Victor \u00e8 dovuto al collega di Heinrich, Victor Meyer. La famiglia Goldschmidt si trasfer\u00ec dalla Svizzera alla Norvegia nel 1901, quando Heinrich Goldschmidt ottenne una cattedra a Kristiania (chiamata oggi Oslo).\nLa carriera universitaria norvegese di Victor Goldschmidt segu\u00ec una rapida ascesa. All'et\u00e0 di 21 anni, e senza avere nemmeno sostenuto gli esami necessari o posseduto i normali titoli di studio richiesti, ottenne una borsa di studio post-dottorato. Consegu\u00ec il dottorato nel 1911, all'et\u00e0 di 23 anni. L'anno successivo, dopo avere ottenuto importanti riconoscimenti scientifici per la sua tesi di dottorato \"Die Kontaktmetamorphose im Kristianiagebiet\", divenne professore associato di mineralogia e petrografia all'Universit\u00e0 di Oslo. Nel 1929 Goldschmidt insegn\u00f2 mineralogia a Gottinga, ma torn\u00f2 a Oslo nel 1935.\nDurante l'occupazione nazista Victor Goldschmidt, a causa delle sue origini ebraiche, venne arrestato. Venne comunque liberato per iniziativa dei suoi colleghi e della resistenza norvegese, prima della programmata deportazione in un campo di concentramento tedesco. Successivamente Goldschmidt fugg\u00ec in Svezia e si trasfer\u00ec poi in Inghilterra, ove aveva residenza anche una parte della famiglia di sua madre Amelie Koehne.\nDopo la guerra torn\u00f2 a Oslo, dove mor\u00ec all'et\u00e0 di soli 59 anni.\nContributo scientifico.\nI primi importanti contributi di Goldschmidt riguardarono i campi della geologia e della mineralogia. I suoi primi maggiori lavori furono la sua tesi di dottorato \"Die Kontaktmetamorphose im Kristianiagebiet\" e \"Geologisch-petrographische Studien im Hochgebirge des s\u00fcdlichen Norwegens\".\nUna serie di pubblicazioni dal titolo \"Geochemische Verteilungsgesetze der Elemente\" sono comunemente ritenute le basi della moderna geochimica, la scienza che si occupa dello studio della distribuzione degli elementi chimici in natura. La geochimica non ha solamente influenzato fortemente i campi della mineralogia e della geologia, ma anche quelli della chimica teorica e della cristallografia. Il lavoro di Goldschmidt sui raggi atomici e ionici \u00e8 stato di grande importanza sia in ambito chimico che cristallografico. Il suo lavoro in questo campo ha indubbiamente ispirato l'introduzione del raggio covalente di Pauling e del raggio di Van der Waals.\nVictor Goldschmidt ebbe anche grande interesse nelle applicazioni pratiche riguardanti il suo ambito di studio; l'utilizzazione della olivina quale materiale refrattario si deve a lui. Per molti anni fu a capo della commissione norvegese per le materie prime.\nOnorificenze.\nIn suo onore \u00e8 stata denominato il Goldschmidt Cirque, un circo glaciale che si trova nella parte orientale dei Monti Read, che fanno parte della Catena di Shackleton, nella Terra di Coats in Antartide."}
{"id": "1212349", "revid": "124123", "url": "https://it.wikipedia.org/wiki?curid=1212349", "title": "Ivo Illuminati", "text": "Biografia.\nPioniere del cinema muto, Illuminati \u00e8 una figura riscoperta nel tardo Novecento.\nNato a Ripatransone nel 1882, si trasfer\u00ec a Roma con i genitori e i due fratelli al seguito del padre funzionario statale il 26 febbraio 1887. Nella capitale Illuminati entr\u00f2 in contatto con gli operatori della \"Lumi\u00e8re\", che importavano dalla Francia le tecniche della neonata arte cinematografica e le insegnavano ai giovani. Il giovane Ivo divenne allievo di Gaston Velle, direttore della societ\u00e0 di produzione Cines, imparando l'uso della scatola nera a manovella e il dosaggio delle luci.\nFra il 1902 e il 1913 fu autore di molti \"lever de rideau\" di durata compresa fra i 2 e i 5 minuti. Questa vasta produzione di corti, pur di rilievo marginale, rappresent\u00f2 il lancio sulla scena di numerose artiste del muto: Matilde Di Marzio, Hesperia, Leda Gys, Diomira Jacobini, Maria Jacobini, Fulvia Perini, Elvira Radaelli. A sua volta, Illuminati fu lanciato come attore nel 1914 da Emilio Ghione per \"Gespay, fantino e gentiluomo\".\nAl contempo debuttava come regista. Lo stesso anno diresse infatti \"La fanciulla di Capri\", \"Una donna\" e \"Mamma perdona\". Tra il 1915 e il 1917 Illuminati si impose definitivamente girando fra gli altri \"Leda innamorata\", \"Quando la primavera ritorn\u00f2\", \"Sotto l'ala della morte\", \"Dopo la raffica\" (1915), \"I re, le torri, gli alfieri\" (1916), \"Emir, cavallo da circo\" (1917). Questi ultimi sono considerati due fra le sue opere migliori. Decisivo fu l'incontro con Lucio D'Ambra e con la casa di produzione Medusa nel 1916.\nIl sodalizio ebbe per\u00f2 vita breve, e nel 1917 Illuminati diresse \"La nemica\" per la Silentium Film di Milano. Dopo il grande successo di \"Automartirio\", lo stesso anno, per il regista inizi\u00f2 un periodo molto intenso ma alquanto frustrante, per le sistematiche stroncature ricevute da parte di una critica ormai pi\u00f9 attenta al cinema d'importazione statunitense. Spesso incorreva nella censura del regime fascista, come nel caso clamoroso di \"La vita \u00e8 fumo\", pellicola tagliata di circa 600 metri. Nuove stroncature colpirono gli altri lavori del 1918, \"Tombola\" e \"La stirpe\", sebbene il primo riveli un'interessante venatura neorealista \"ante litteram\" (grazie anche alla scelta di attori non professionisti per i ruoli di secondo piano) e abbia fatto breccia in un pubblico anch'esso rivolto alla cinematografia d'oltreoceano.\nGli anni 1920 segnarono il momento della decadenza nella carriera di Illuminati, sia per l'avvento del sonoro che lo prese in contropiede, sia per la scomparsa prematura di Margherita Soave, attrice per la quale aveva girato tre film (tornando anche davanti alla macchina da presa in \"Alba rossa\") e di cui era profondamente innamorato.\nDiresse nel 1921 ancora tre film, l'ultimo dei quali, \"Selika\", miracolosamente ritrovato presso la Cineteca Nazionale di Roma (al contrario della maggior parte della produzione di Illuminati, andata perduta). Ormai emarginato dal Minculpop e spiazzato dal sonoro, Ivo Illuminati si adatt\u00f2 a lavorare come aiuto regista, emergendo alla fine degli anni 1930 con \"Giuseppe Verdi\" di Carmine Gallone, che fu premiato alla Mostra del Cinema di Venezia. Nel 1941 gir\u00f2 il suo ultimo film, anche se il Ministero della Cultura Popolare gli impose la collaborazione del tedesco Hans Hinrich.\nDi Ivo Illuminati, la Cineteca Nazionale conserva la copia restaurata di \"Selika\" (1921) e del \"Vetturale del San Gottardo,\" presentato ufficialmente alla Mostra del Cinema di Venezia del 2011. Recentissima, invece, la riscoperta di \"Tragico convegno (\"di cui \u00e8 andato per\u00f2 perduto il terzo rullo) conservato presso l'EYE, il Nederlands Filmmuseum di Amsterdam, proiettato per la prima volta in Italia al Festival del Cinema ritrovato di Bologna nel 2013.\nIvo Illuminati mor\u00ec dimenticato a Roma nel 1963."}
{"id": "1212350", "revid": "6923", "url": "https://it.wikipedia.org/wiki?curid=1212350", "title": "Franco Battaini", "text": "Carriera.\nI primi risultati di Battaini in competizioni di rilievo arrivano nel 1993, quando conclude al 4\u00ba posto il campionato Italiano Sport Production 125 under 21 a bordo di una Cagiva Mito. L'anno successivo \u00e8 secondo e gli ottimi risultati lo convincono a passare al campionato Italiano Velocit\u00e0 e, contemporaneamente, al campionato Europeo.\nNel 1996 abbandona le 125 per le 250, giungendo 3\u00ba nel campionato italiano e nel campionato europeo di categoria, debuttando inoltre come wild-card nel motomondiale nella classe 250. Passato stabilmente nel mondiale, corre le stagioni 1997 e 1998 con la Yamaha TZ 250 del team Edo Racing.\nNel 1999 fonda una squadra di sua propriet\u00e0 il team Battaini Racing, con la quale corre passando ad una Aprilia RSW 250, moto che lo accompagna per quasi tutta la sua carriera. A fine stagione chiude 8\u00ba ma ha all'attivo due podi e una pole position. Si conferma all'ottavo posto nella generale anche l'anno successivo.\nLe stagioni migliori di Battaini sono quelle del 2002 corso con il team Imola Circuit Exalt Cycle Racing e del 2003 corso con il team Campetella Racing, quando chiude il mondiale 250 al 6\u00ba posto con 3 pole e 5 podi complessivi.\nNel 2005 passa in MotoGP dove corre con una Blata del team WCM, lasciando il team Campetella Racing dove ha corso nelle ultime due stagioni. I risultati a fine stagione lo vedono raccogliere 7 punti. Cade inoltre a Donington sul bagnato, quando era dodicesimo a pochi giri dal traguardo.\nNel 2006, dopo aver iniziato la stagione nel campionato mondiale Superbike a bordo di una Kawasaki ZX10R del team Kawasaki Bertocchi, con la quale corre 8 gare senza mai andare a punti, decide di chiudere l'annata tornando a gareggiare nella classe 250 del motomondiale 2006, ritornando a correre con il team Campetella e con moto della casa di Noale.\nDal 2007 al 2009 \u00e8 stato impegnato nel campionato Italiano Supersport con una Yamaha R6 con la quale \u00e8 giunto rispettivamente 18\u00ba nel 2007, 5\u00ba nel 2008 e 4\u00ba nel 2009, anno in cui ha preso parte come wild-card al round di Monza del mondiale Supersport, finendo la gara in zona punti.\nA partire dal 2010 \u00e8 collaudatore ufficiale del team Ducati Corse per quel che concerne i test di sviluppo della Desmosedici per la MotoGP. Continuando il suo ruolo di collaudatore, nel 2012 partecipa al GP di Germania con la Ducati Desmosedici del team Cardion AB Motoracing in sostituzione dell'infortunato Karel Abraham."}
{"id": "1212351", "revid": "110157", "url": "https://it.wikipedia.org/wiki?curid=1212351", "title": "H\u00f6fu\u00f0borgarsv\u00e6\u00f0i\u00f0", "text": "L'H\u00f6fu\u00f0borgarsv\u00e6\u00f0i\u00f0 (in islandese \"Regione della Capitale\"), o Grande Reykjav\u00edk, \u00e8 una delle otto regioni islandesi. Occupa l'area metropolitana di Reykjav\u00edk. La regione coincide con la contea di Kj\u00f3sars\u00fdsla.\nGeografia fisica.\nLa regione di H\u00f6fu\u00f0borgarsv\u00e6\u00f0i\u00f0 occupa una superficie di 1.062\u00a0km\u00b2, \u00e8 collocata nel versante occidentale dell'Islanda e affaccia sull'Oceano Atlantico.\nSpesso con questo nome si intende l'intero agglomerato urbano che comprende la capitale Reykjav\u00edk e altre sette municipalit\u00e0 limitrofe, con una popolazione totale di circa 200.000 abitanti rappresenta solamente l'1% dell'intero territorio e il 60% della popolazione islandese.\nDi tutte le municipalit\u00e0 Reykjav\u00edk rappresenta la maggiore per popolazione con i suoi circa 110.000 abitanti, mentre la pi\u00f9 estesa \u00e8 quella di Kj\u00f3s di circa 288\u00a0km\u00b2 bench\u00e9 abbia una popolazione totale di 210 abitanti. La municipalit\u00e0 con la superficie pi\u00f9 piccola \u00e8 quella di Seltjarnarnes con 2.3\u00a0km\u00b2 (dati del 2010).\nIl clima della regione clima oceanico \u00e8 mitigato dalla corrente del Golfo che impediscono quindi alla temperatura di scendere al di sotto di -15\u00a0\u00b0C di inverno, ed arriva a sfiorare i +20\u00a0\u00b0C durante l'estate.\nStoria.\nSecondo il Landn\u00e1mab\u00f3k (il \"libro della colonizzazione\") i primi ritrovamenti in questa zona si devono ad opera di Ing\u00f3lfur Arnarson, che nell'874 secondo la saga gett\u00f2 in mare le palificazioni delle vecchie case per edificare la nuova citt\u00e0.\nEconomia.\nIl fattore di sviluppo economico della regione si deve alla pesca e all'alta tecnologia: ricerca genetica e laboratori di biologia. Le municipalit\u00e0 ospitano le pi\u00f9 grandi industrie e banche del Paese, e sono collegate tra di loro e con il resto dell'isola da infrastrutture snelle e veloci. \nLa regione \u00e8 anche servita dall'aeroporto internazionale di Keflav\u00edk, e la capitale da un aeroporto di minori dimensioni per il collegamento interno dell'isola, per i voli verso la Groenlandia e le isole F\u00e6r \u00d8er.\nPolitica.\nOgni municipalit\u00e0 presente nella regione, anche se confinante, ha una proprio sistema elettorale per la sua amministrazione, ma cooperano per la gestione di diverse problematiche quali lo smaltimento dei rifiuti, la rete di trasporti pubblici, la prevenzione degli incendi e le forze di polizia.\nL'unificazione di tutte le municipalit\u00e0 sotto un'unica amministrazione \u00e8 un problema sentito e che viene affrontato quotidianamente dalla politica ma di difficile soluzione.\nNella capitale ha sede anche il presidente della repubblica e il Parlamento Althingi."}
{"id": "1212353", "revid": "287204", "url": "https://it.wikipedia.org/wiki?curid=1212353", "title": "Hofudborgarsvaedid", "text": ""}
{"id": "1212356", "revid": "767487", "url": "https://it.wikipedia.org/wiki?curid=1212356", "title": "Piccola posta", "text": "Piccola posta \u00e8 un film di Steno del 1955 con Franca Valeri e Alberto Sordi.\nTrama.\nLa contessa polacca Eva Bolasky da Varsavia, in arte Lady Eva, cura la rubrica della corrispondenza della rivista femminile \"Adamo ed Eva\" riscuotendo molto successo tra le sue lettrici che vanno dalle signore dell'alta aristocrazia fino alle sartine. In realt\u00e0, dietro i panni dell'aristocratica si nasconde una donna qualunque: Lady Eva, infatti, altro non \u00e8 che lo pseudonimo di Filumena Cangiullo, romana, la cui conoscenza pi\u00f9 altolocata \u00e8 sua madre, che l'aiuta nel redigere la sua rubrica.\nI consigli di Lady Eva raggiungono tante lettrici: la moglie di un vigile urbano che decide di fare un'originale quanto disastrosa sorpresa a suo marito per ravvivare il loro rapporto; un'aspirante attrice, che, incitata dalle parole di Lady Eva, finisce nei guai pur di rincorrere il sogno del cinema; ed un finto barone dal nome altisonante, tal Rodolfo Vanzino di Castelfusano d'Arezzo, losco direttore d'un ospizio-lager per anziane, che ne approfitta per estorcere denaro alle ricche donne. Tra queste, una anziana milionaria, trasferitasi nella casa di riposo su consiglio di Lady Eva e della quale il perfido finto barone cercher\u00e0 di procurare un decesso pur d'impossessarsi del suo patrimonio.\nPer conquistare il veterinario, Lady Eva, ottenuti i contributi della nonnina milionaria, apre un salone di bellezza per animali, che, nel trambusto finale, causato dalla fuga di alcuni cani, fa finire tutti al commissariato.\nCritica.\n\u00abFranca Valeri, che costruisce i suoi personaggi osservandoli dal vivo e isolandone con molta efficacia i tic, coniuga, in \"Piccola posta\", coppie di sostantivi inglesi creando neoformazioni linguistiche: \"A noi donne intellettuali piacciono questi Brando-Type, questi Muscle-Boys\"\u00bb.\nIncassi.\nIncasso accertato al 31 marzo 1959: 161.456.130 lire."}
{"id": "1212363", "revid": "767487", "url": "https://it.wikipedia.org/wiki?curid=1212363", "title": "Charles-Louis Huguet de S\u00e9monville", "text": "Il giovane rivoluzionario.\nEra figlio di Huguet de Montaran che era un funzionario del governo sotto il regno di Luigi XV.\nConsigliere al parlamento di Parigi all'et\u00e0 di 19 anni, si oppose energicamente alla riforma di Lom\u00e9nie de Brienne nel luglio 1787 e fu uno dei parlamentari che reclamarono la riunione degli Stati generali Con molti dei suoi colleghi fu inviato a Troyes dopo il \"lit de justice\" dell'agosto 1787, seguito a questa fronda del Parlamento.\nDeputato supplente di Parigi agli Stati generali del 1789, era molto legato al conte Mirabeau e prepar\u00f2 la sua defezione in favore della corte. Frequentava anche attivamente il principe Talleyrand, La Fayette e il Conte di Provenza, futuro LuigiVIII.\nNel 1790 spos\u00f2 la vedova di un colonnello dei dragoni di Penthi\u00e8vre con quattro figli a carico, che lui adott\u00f2.\nIl diplomatico.\nVicino al Montmorin, ministro francese degli Esteri, fu incaricato nel 1790 di compiere una missione segreta nel Belgio insorto contro l'imperatore Giuseppe II.\nLe sue numerose e utili relazioni gli permisero di ottenere il posto di ministro plenipotenziario di Francia presso la Repubblica di Genova dal 20 novembre 1790 all'11 agosto 1792. La sua reputazione di giacobino gli procur\u00f2 molte difficolt\u00e0, al punto che quando la sua legazione fu unita a quella presso il Regno di Sardegna in Torino, si vide interdetto l'ingresso in Piemonte e allorch\u00e9 fu nominato ambasciatore di Francia a Costantinopoli, non pot\u00e9 raggiungere la sede per gli stessi motivi. S\u00e9monville fu quindi inviato in Corsica ove incontr\u00f2 Napoleone Bonaparte. Oggetto di denuncia, rientr\u00f2 a Parigi per discolparsi.Incaricato di una nuova missione a Costantinopoli, intraprese il tragitto con l'amico Hugues-Bernard Maret, inviato presso il Regno di Napoli, ma i due furono fatti prigionieri dagli austriaci il 25 luglio 1793 presso Novate Mezzola (allora ancora facente parte del cantone Cantone dei Grigioni), tradotti prima a Mantova e poi a Kufstein, in Austria. Dopo ventinove mesi di cattivit\u00e0 essi furono liberati dagli austriaci in cambio di Maria Teresa Carlotta di Borbone-Francia, figlia di Luigi XVI.\nDi ritorno a Parigi, si preoccup\u00f2 di ottenere le indennit\u00e0 alle quali riteneva di aver diritto per la sua lunga detenzione in Austria. Paul Barras, l'uomo forte del Direttorio, lo incaric\u00f2 di numerose missioni speciali.\nDopo il colpo di Stato del 18 brumaio (9 novembre 1799), nel quale ebbe un ruolo occulto, fu nominato da Napoleone ministro plenipotenziario e poi ambasciatore straordinario all'Aia. Questa fu una missione difficile, poich\u00e9 gli olandesi della Repubblica Batava fecero di tutto per scontentarlo ma la sua abilit\u00e0 diplomatica ebbe ragione della cattiva volont\u00e0 olandese e, a dispetto delle divergenze di interessi dei due paesi, Francia ed Olanda rimasero alleati.\nIl Parlamentare.\nIl Primo Impero.\nNominato senatore il 1\u00ba febbraio 1805, rientr\u00f2 a Parigi per occuparsi di altri problemi diplomatici. Fu fatto conte dell'Impero l'8 maggio 1808.Dopo il divorzio di Napoleone da Giuseppina, gioc\u00f2 un importante ruolo nella scelta di Maria Luisa quale consorte dell'imperatore francese, tanto che l'imperatore austriaco Francesco I lo decor\u00f2 dell'Ordine imperiale di Leopoldo. Avvertendo che la campagna di Russia del 1812 sarebbe stata foriera di parecchi disastri, incominci\u00f2 a prendere le opportune distanze dal potere napoleonico. Napoleone lo nomin\u00f2, per l'ultima volta, commissario straordinario a Bourges con l'incarico di mobilitare tutte le energie disponibili, cio\u00e8 accelerare la coscrizione e far tacere le opposizioni. Qui S\u00e9monville gioc\u00f2 un ruolo ambiguo e rientr\u00f2 a Parigi dopo l'abdicazione di Napoleone del 6 aprile 1814 a Fontainebleau.\nLa Restaurazione.\nPrese parte non secondaria alla redazione della Carta del 1814. Consentitogli di evitare le accuse portategli contro per l'affare Favras del 1789, Luigi XVIII lo fece Pari di Francia e \"gran referendario\", una carica creata appositamente per lui e in qualche modo assimilabile ad una presidenza della camera. Il suo ruolo era quello di intermediario fra il re e la Camera di Parigi.\nDa buon calcolatore, durante i Cento giorni si tenne in disparte nel suo castello di Pirou, presso Coutances nella Manche. Tuttavia due dei suoi figli adottivi fecero scelte opposte: il generale Carlo Tristano di Montholon si un\u00ec a Napoleone ma Louis-D\u00e9sir\u00e9 de Montholon fugg\u00ec a Gand con il re.\nDopo Waterloo, e nonostante che il figlio Carlo Tristano di Montholon avesse seguito Napoleone nell'esilio dell'isola di Sant'Elena, Luigi XVIII lo conferm\u00f2 nella sua carica di Pari di Francia e di \"gran referendario\".\nEgli si mostrava poco alla tribuna della Camera Alta, preferendo, conformemente alla sua carica e al suo temperamento, agire dietro le quinte. Egli rappresentava la Camera Alta a tutte le cerimonie ufficiali e nel 1817 ricevette il titolo nobiliare di marchese.\nAl ritorno in Francia del figlio adottivo dopo la morte di Napoleone nel 1821, S\u00e9monville fece valere il suo ruolo per accelerare l'esecuzione del testamento dell'ex imperatore francese del quale Carlo Tristano di Montholon era il principale beneficiario. Questo legame non evit\u00f2 al Montholon il fallimento, ci\u00f2 che afflisse molto l'anziano S\u00e9monville.\nLa Rivoluzione di Luglio.\nIl ruolo del S\u00e9monville durante i \"Tre giorni gloriosi\" \u00e8 ben noto. Avendo come tutti appreso il contenuto della pubblicazione delle Ordinanze di Saint-Cloud e percependo il pericolo che esse rappresentavano per la monarchia francese, egli si rec\u00f2 a Saint-Cloud per tentare di mitigare l'intransigenza del re Carlo X ma inutilmente. Fu lui che annunci\u00f2 alla Camera dei Pari il 2 agosto l'abdicazione del re e Luigi Filippo lo conferm\u00f2 nelle sue funzioni. Riguardo al suo ruolo nella rivoluzione del 1830 egli fu un testimone oculare del processo ai ministri di Carlo X: riusc\u00ec a commuovere l'uditorio, bench\u00e9 a lui ostile, riferendo della sua conversazione con l'ex re.\nLa Monarchia di Luglio.\nS\u00e9monville lasci\u00f2 la carica di \"gran referendario\" il 21 novembre 1834, sostituito dal duca di Decazes, e si ritir\u00f2 a Versailles, comparendo poi solo molto eccezionalmente alla Camera. Mor\u00ec cadendo dalle scale del suo palazzo.\nCon Talleyrand e Fouch\u00e9 fu l'uomo che prest\u00f2 il maggior numero di giuramenti di fedelt\u00e0 nella sua carriera: ben 17."}
{"id": "1212369", "revid": "767487", "url": "https://it.wikipedia.org/wiki?curid=1212369", "title": "Full Force", "text": "I Full Force sono un gruppo musicale e di produttori discografici R&amp;B e hip hop statunitensi, in attivit\u00e0 a partire dalla seconda met\u00e0 degli anni ottanta.\nStoria.\nI Full Force hanno prodotto e scritto musica per molti gruppi e artisti come UTFO, Doctor Ice, Samantha Fox, Jasmine Guy, Britney Spears, James Brown, Lisa Lisa and Cult Jam, Backstreet Boys, La Toya Jackson e Selena. Il gruppo ottenne il primo contratto grazie alla collaborazione con gli UTFO nella hit \"Roxanne Roxanne\" (1985). Hanno anche prodotto il successo di Rihanna \"Let Me\", presente nell'album di debutto della cantante \"Music of the Sun\", oltre ad aver co-scritto \"Don't Phunk with My Heart\" dei Black Eyed Peas.\nFull Force hanno collaborato anche con Bob Dylan, facendo da coristi in due canzoni durante le sessioni dell'album \"Infidels\", \"\"Death Is Not the End\" (pubblicata poi su \"Down in the Groove\" del 1988) e \"Tell Me\"\" (presente in \"The Bootleg Series Volumes 1-3 (Rare &amp; Unreleased) 1961-1991\").\nHol Horse, personaggio fittizio della terza parte del manga di Hirohiko Araki Le Bizzarre Avventure Di JoJo, \u00e8 un riferimento ai Full Force."}
{"id": "1212371", "revid": "266508", "url": "https://it.wikipedia.org/wiki?curid=1212371", "title": "Gamma-camera", "text": "La gamma camera \u00e8 l'apparecchiatura utilizzata in medicina nucleare per l'acquisizione delle immagini scintigrafiche. Queste ultime rappresentano visivamente la distribuzione nel corpo umano della radioattivit\u00e0 emessa dai radiofarmaci iniettati nel paziente a scopo diagnostico o terapeutico.\nDescrizione.\n\u00c8 costituita da due elementi fondamentali: il collimatore e un sistema di localizzazione fotonica.\nIl collimatore \u00e8 costituito da una lastra di materiale assorbente (solitamente piombo) in cui sono praticati dei fori. In tal modo, possono passare attraverso i fori esclusivamente i raggi che si muovono nella direzione scelta, mentre i restanti verranno assorbiti. Esistono collimatori con diverse geometrie di fori (vedi sotto).\nLo spessore dei setti fra i fori e la lunghezza degli stessi determina da un lato la definizione spaziale del sistema e dall'altro l'efficienza di rilevazione (quanti fotoni del totale che raggiunge il collimatore sono rilevati dalla gamma camera). Differenti spessori e lunghezze sono quindi necessarie, a seconda dell'energia dei fotoni incidenti (fotoni pi\u00f9 energetici attraversano un maggiore spessore di piombo), per raggiungere il miglior compromesso fra quantit\u00e0 di \"rumore\" presente nell'immagine finale (dovuta ad interazioni con fotoni non voluti, ad esempio che hanno sub\u00ecto \"scatter compton\") e intensit\u00e0 di segnale rilevata.\nGeometrie dei collimatori:\nLe immagini acquisite con questi ultimi 2 tipi di collimatori sono quindi distorte e vanno corrette con apposito software dopo acquisizione (specie se si utilizza la metodica SPECT).\nDopo il collimatore, vi \u00e8 un cristallo scintillatore \u2014 solitamente di ioduro di sodio attivato al tallio: NaI(Tl) \u2014 che converte i raggi in scintille di luce di bassa intensit\u00e0; queste scintille sono rilevate poi da sensori ad alta sensibilit\u00e0, detti fotomoltiplicatori, che costituiscono il sistema di localizzazione fotonica e che restituiscono in uscita un fascio di elettroni il cui numero dipende dalla quantit\u00e0 di luce che li colpisce. Anche lo spessore del cristallo influisce sull'efficienza di rilevazione. Un cristallo pi\u00f9 spesso permetter\u00e0 infatti di rilevare meglio fotoni pi\u00f9 energetici, ma porter\u00e0 a una maggiore presenza di rumore nelle immagini ottenute con fotoni a bassa energia per \"scatter\" di questi ultimi all'interno del cristallo stesso. Oltre allo spessore, anche numero atomico e densit\u00e0 del cristallo influiscono su questo fenomeno. Il cristallo \u00e8 molto sensibile all'umidit\u00e0 e dev'essere per tal motivo protetto da uno strato di alluminio. Sono inoltre presenti delle \"finestre di luce\" in vetro o quarzo. Nel processo di scintillazione il raggio gamma incidente sul cristallo fa passare un elettrone esterno dello stesso dalla banda di valenza alla banda di conduzione. Il successivo ritorno dell'elettrone allo stato originario porta quindi all'emissione di energia sotto forma di luce visibile [processo questo svolto dal tallio nel cristallo NaI(Tl)].\nIl fotomoltiplicatore \u00e8 essenzialmente costituito da un tubo a vuoto la cui parte a contatto con la finestra di luce (fotocatodo) \u00e8 rivestita di una sostanza che libera elettroni se colpita dalla radiazione luminosa. Il numero di questi elettroni \u00e8 poi incrementato in maniera esponenziale ogni volta che questi colpiscono un dinodo all'interno del tubo stesso. Il segnale elettrico in uscita da tutti i fotomoltiplicatori \u00e8 proporzionale all'energia del fotone incidente sul cristallo. Complessi sistemi hardware e software si occupano poi di stimare posizione ed energia del segnale rilevato creando l'immagine vera e propria. L'energia del fotone incidente \u00e8 come gi\u00e0 visto importante per ottenere un'immagine senza rumore; il sistema quindi, eliminando dall'acquisizione i segnali con energia molto diversa da quella di interesse, permette di eliminare sia la radiazione di fondo naturale sia ad esempio tutti i fotoni che hanno sub\u00ecto \"scatter\". La capacit\u00e0 del sistema di discriminare le energie dei fotoni \u00e8 detta \"risoluzione energetica\", \u00e8 espressa come \u0394E/E (intervallo di energia di errore rispetto all'energia di picco considerata) ed \u00e8 pari al FWHM (\"Full Width Half Maximum\" cio\u00e8 larghezza del picco a met\u00e0 della sua altezza) del picco stesso fratto l'energia di riferimento. La risoluzione \"spaziale\" del sistema \u00e8 invece definita come il FWHM dell'immagine ricostruita di una sorgente puntiforme (la sorgente puntiforme non avr\u00e0 l'aspetto di un punto nell'immagine finale ma i suoi conteggi saranno dispersi attorno al suo centro a formare un picco). Tale valore dipende dall'energia dei fotoni incidenti, dallo spessore del cristallo, dal numero di fotomoltiplicatori e anche dal complesso sistema di elaborazione a valle del sensore.\nUn'altra tipologia di rilevatori \u00e8 quella a semiconduttore. Questi, quando vengono colpiti da un fotone gamma di energia inferiore a 1MeV, generano al loro interno una coppia elettrone-lacuna e quindi un segnale elettrico misurabile (avviene anche una \"moltiplicazione\" di queste coppie in quanto il primo elettrone prodotto ionizza il materiale in cui si trova, ionizzazione che \u00e8 pi\u00f9 intensa per fotoni di energia pi\u00f9 alta). Questi rilevatori mostrano una maggiore risoluzione spaziale ed energetica con pari efficienza di rilevazione. Questo sistema consente quindi di rilevare direttamente l'interazione gamma senza produrre fotoni ad energia minore come nei vecchi sistemi che degradano il segnale. Inoltre la risoluzione spaziale in questo caso \u00e8 limitata solo dalla grandezza dei singoli elementi di cui \u00e8 costituito il rilevatore. I principali materiali utilizzati sono il CdTe (Cadmio-Tellurio) ed il CdZnTe (Cadmio-Zinco-Tellurio)\nProcedimento.\nIl paziente radioattivo viene posto sul lettino al di sotto della gamma camera. I fotoni gamma in uscita dopo aver attraversato il collimatore sono convertiti in scintille di luce rilevate dal fotomoltiplicatore. Un insieme di circuiti permette di rigettare i segnali che non sono all'interno della finestra energetica prescelta, eliminando cos\u00ec i fotoni Compton che provocherebbero un peggioramento della qualit\u00e0 dell'immagine.\nTale strumento permette inoltre l'acquisizione di immagini 3D mediante la metodica SPECT (Single Photon Emission Computed Tomography) a cui pu\u00f2 essere anche abbinata un'acquisizione TC nei tomografi pi\u00f9 moderni (SPECT-TC) in modo da garantire una migliore localizzazione anatomica dei reperti e permettere la correzione per l'attenuazione delle immagini.\nTale correzione consente di migliorare la qualit\u00e0 delle immagini ottenute stimando l'attenuazione dei fotoni emessi dai reperti da parte del corpo stesso del paziente.\nModalit\u00e0 di acquisizione con gamma camera.\nLa gamma camera \u00e8 in grado di acquisire immagini sia 2D (planari) sia 3D (utilizzando la metodica SPECT, anche eventualmente ricorrendo alla sincronizzazione con un segnale esterno; in tali casi l'acquisizione \u00e8 detta \"gated\". Le acquisizioni 3D sono trattate nella voce SPECT). Le immagini planari possono essere acquisite come \"statiche\" (\"segmentarie\" e \"total body\"), \"dinamiche\" o anch'esse \"gated\".\nI modelli di gamma camera dedicati allo studio del cuore (gamma camere cardiodedicate) acquisiscono le immagini gi\u00e0 in modalit\u00e0 3D utilizzando collimatori specifici e rilevatori a semiconduttore. Rispetto alle gamma camere tradizionali sono in grado di produrre immagini di migliore qualit\u00e0, somministrando un'attivit\u00e0 minore al paziente ed in minor tempo. Altro vantaggio \u00e8 la migliore risoluzione energetica, che facilita gli studi con doppio tracciante.\nAcquisizione statica segmentaria.\n\u00c8 utilizzata per acquisire immagini di specifici organi (es. tiroide) oppure per acquisire immagini di segmenti corporei dopo un'indagine \"total body\" (ad esempio per sproiettare strutture poco discindibili alle immagini 2D o per eseguire acquisizioni tardive). Con questo protocollo di acquisizione la testata della gamma camera ed il lettino sono fermi e la testata acquisisce quindi i fotoni provenienti da una precisa zona dell'organismo, senza poterne definire la profondit\u00e0. La durata dell'acquisizione pu\u00f2 essere definita sia come un tempo in secondi sia come un numero preciso di conteggi da acquisire, l'immagine inoltre pu\u00f2 essere specchiata o ruotata ed \u00e8 possibile definire a priori anche il Campo di Vista (FOV) incluso nell'immagine e la \"matrice\" (che ne definisce la risoluzione spaziale).\nAcquisizione \"total body\".\nQuesto protocollo si utilizza per acquisire immagini di tutto il corpo (come anche per acquisire immagini da regioni pi\u00f9 estese del FOV della gamma camera). Utilizzando gamma camere a doppia testa ed un lettino che si muove a velocit\u00e0 costante \u00e8 possibile acquisire rapidamente in questo modo un'immagine anteriore ed una posteriore di tutto l'organismo in contemporanea. Come per l'acquisizione segmentaria anche qui \u00e8 possibile definire una \"matrice\", un FOV, una rotazione ed un ribaltamento su un asse dell'immagine; mentre il tempo di acquisizione \u00e8 definito dalla velocit\u00e0 di movimento del lettino e dalla distanza che questo deve percorrere. Un'immagine \"total body\" pu\u00f2 essere acquisita sia con un movimento continuo del lettino sia acquisendo separatamente diversi segmenti (frapponendo fra essi un minimo di sovrapposizione) che vengono poi \"montati\" assieme dalla workstation di elaborazione.\nAcquisizione dinamica.\nCome l'acquisizione statica permette di studiare un solo segmento del corpo, ma osservando come il radiofarmaco, una volta iniettato, si distribuisce nel tempo (un utilizzo molto frequente \u00e8 nella scintigrafia ossea trifasica). Con questo protocollo il singolo esame \u00e8 diviso in fotogrammi (\"frame\") e la sua durata \u00e8 definita dal numero di \"frame\" moltiplicato per la durata del singolo fotogramma. Come per l'acquisizione statica segmentaria \u00e8 possibile definire una \"matrice\", un FOV, un asse di ribaltamento ed una rotazione dell'immagine.\nAcquisizione gated planare.\n\u00c8 utilizzata per studiare la funzionalit\u00e0 cardiaca mediante l'angiocardioscintigrafia all'equilibrio. Anche con questo protocollo di acquisizione l'immagine \u00e8 suddivisa in \"frame\", ma a differenza del protocollo di acquisizione dinamica, le immagini sono sincronizzate col ciclo cardiaco (rilevato mediante l'esecuzione di un elettrocardiogramma durante l'acquisizione delle immagini). Con tale protocollo i \"frame\" relativi all'acquisizione delle medesime porzioni del ciclo cardiaco sono sommati assieme (acquisizione MUGA, \"MUltiGAted acquisition\") permettendo quindi di ottenere a fine elaborazione un'immagine del cuore in movimento. Con questo protocollo la durata dell'acquisizione pu\u00f2 essere definita in modo esplicito oppure espressa come numero di cicli cardiaci, mentre come negli altri casi \u00e8 possibile definire una \"matrice\", un FOV, un asse di ribaltamento ed una rotazione delle immagini. La presenza di un ritmo cardiaco irregolare pu\u00f2 compromettere la qualit\u00e0 di questo tipo di acquisizione; per ovviare a questo problema \u00e8 possibile utilizzare protocolli \"frame mode\" dedicati oppure protocolli \"list mode\" in cui i dati della gamma camera sono acquisiti indipendentemente dal dato ECG (in modo che sia possibile ricostruire i dati anche senza \"gated\" se necessario). I dati memorizzati in \"list mode\" hanno lo svantaggio di occupare molta memoria fisica della macchina.\nMappe di correzione.\nUn'irradiazione uniforme delle testate delle gamma camere non fornisce, come ci si aspetterebbe teoricamente, un'immagine uniforme. Per correggere questi errori, dovuti ai limiti fisici delle apparecchiature, \u00e8 quindi necessario acquisire delle mappe di correzione che per ogni pixel dell'immagine e per ogni parametro misurato correggono l'output della macchina. Queste mappe riguardano principalmente tre parametri:\nMappa di correzione per l'uniformit\u00e0.\nMediante questa mappa \u00e8 possibile correggere le immagini per le variazioni locali nel numero di conteggi dovute ad una differente sensibilit\u00e0 dello strumento presente a livello locale. Questa mappa \u00e8 detta \"intrinseca\" se acquisita non usando un collimatore, mentre \u00e8 detta \"di sistema\" se questo viene montato sulla macchina. Questo tipo di mappe si acquisisce irraggiando le testate con una sorgente uniforme e deve essere differente per ogni radioisotopo utilizzato.\nMappa di correzione per l'energia.\nQuesta mappa permette di correggere localmente le differenze nella rilevazione dell'energia dei fotoni incidenti (dovute ad esempio ad impurit\u00e0 del cristallo scintillatore). \u00c8 possibile acquisire questa mappa irraggiando la testata con i fotoni di un solo radioisotopo o anche utilizzando una sorgente di fotoni ad alta energia ed una di fotoni a bassa energia.\nMappa di correzione per la linearit\u00e0.\nIl fotomoltiplicatore che riceve input luminosi dal cristallo sovrastante non risponde di norma con intensit\u00e0 uniforme ad un segnale che colpisce il cristallo in punti diversi. L'intensit\u00e0 del suo output sar\u00e0 infatti maggiore se il segnale viene rilevato nella porzione di cristallo che sta sotto il centro del fotomoltiplicatore per poi diminuire avvicinandosi al bordo; un fotone che colpisce lo spazio fra due fotomoltiplicatori sar\u00e0 quindi mal rilevato, provocando distorsioni e perdita di conteggi nelle immagini. La mappa di correzione per la linearit\u00e0 serve a correggere per questo tipo di errore e viene di norma acquisita con fantocci a barre o multiforo, a geometria nota, riempiti con una specifica attivit\u00e0 di uno o pi\u00f9 isotopi da testare. La differenza fra il segnale \"ideale\" che si dovrebbe ottenere dal fantoccio e quello \"reale\" dato dalla gamma camera permette di correggere l'output della macchina.\nControlli di qualit\u00e0 della gamma camera.\nPer poter essere utilizzate per uso clinico le gamma camere devono superare determinati controlli. Questi sono di tre tipi:\nIl Decreto Legislativo 187/2000 stabilisce i limiti di tollerabilit\u00e0 per i parametri controllati, questi sono:\nControlli per acquisizioni planari.\nUniformit\u00e0.\nQuesto parametro rappresenta l'uniformit\u00e0 di risposta della gamma camera quando viene irraggiata da una sorgente uniforme di fotoni (\"flood-field\"). Se tale parametro \u00e8 riferito al solo rilevatore si parla di uniformit\u00e0 \"intriseca\". L'uniformit\u00e0 \"di sistema\" \u00e8 invece riferita all'insieme rivelatore + collimatore.\nQuesto parametro pu\u00f2 decrementare in seguito a malfunzionamenti/guasti a carico dei fotomoltiplicatori e a difetti nella struttura del cristallo di scintillazione. Anche l'utilizzo di una finestra energetica errata o di una sorgente di taratura con attivit\u00e0 molto alta possono alterare questo parametro. Difetti o danni al collimatore possono invece influenzare solo l'uniformit\u00e0 di sistema. Questo parametro pu\u00f2 essere misurato nell'ambito del campo di vista (FOV, \"Field Of View\") \"utile\" (95% del FOV complessivo, UFOV) o \"centrale\" (75% del FOV complessivo, CFOV).\nVari parametri numerici sono utilizzati per quantificare l'uniformit\u00e0; alcuni sono pi\u00f9 sensibili a variazioni globali su tutto il rilevatore, altri rispetto a variazioni locali. La \"National Electronic Manifactures Association\" propone a tal fine la seguente definizione:\nformula_1\nDove formula_2 e formula_3 sono il numero di conteggi massimo e minimo rilevati nell'ambito della stessa misurazione fra tutti i pixel considerati. Se formula_4, l'uniformit\u00e0 misurata \u00e8 massima (formula_5). Questo parametro misurato in UFOV o in CFOV \u00e8 indice della risposta globale del rilevatore, mentre il valore pi\u00f9 alto misurato per ogni pixel al confronto fino ai suoi 5 adiacenti \u00e8 un indice dell'uniformit\u00e0 locale (il pixel peggiore di tutta l'immagine definisce il valore di uniformit\u00e0).\nL'uniformit\u00e0 intrinseca viene misurata ponendo una sorgente puntiforme di 99mTc ad una distanza pari almeno a 5 FOV dalla testata della gamma camera ed effettuando una misurazione dei conteggi. Per misurare l'uniformit\u00e0 di sistema sono invece impiegate sorgenti piane (\"flood\") di 57Co o piene di pertecnetato che vengono appoggiate di fronte al sistema rilevatore-collimatore. I \"flood\" a base di pertecnetato sono meno costosi, ma vanno riempiti ogni volta (con maggiori rischi di tipo radioprotezionistico). D'altro canto i \"flood\" di cobalto durano circa 1-2 anni, ma poi vanno smaltiti come rifiuti radioattivi (devono inoltre essere conservati in appositi contenitori schermati). Va usata una matrice di acquisizione pari almeno a 64\u00d764 pixel.\nSensibilit\u00e0.\nLa sensibilit\u00e0 di una gamma camera \u00e8 il rapporto fra il rateo di conteggi (conteggi/secondo) misurato e corretto per il fondo ambientale rispetto all'attivit\u00e0 della sorgente utilizzata per la taratura. Se si utilizza una sorgente con una superficie maggiore del FOV della macchina, il valore va corretto facendo il rapporto fra le due superfici. Si parla di sensibilit\u00e0 \"intrinseca\" se ci si riferisce al solo rilevatore. La sensibilit\u00e0 \"di sistema\" (quella poi utile a fini pratici, visto che la gamma camera monta sempre i collimatori quando \u00e8 utilizzata per scopi clinici) \u00e8 invece riferita all'insieme rilevatore + collimatore. La sensibilit\u00e0 intrinseca pu\u00f2 essere alterata da disuniformit\u00e0 del cristallo, cos\u00ec come da guasti o malfunzionamenti dei fotomoltiplicatori. All'aumentare dello spessore e della superficie del cristallo la sensibilit\u00e0 intrinseca aumenta, cos\u00ec come aumentando l'ampiezza della finestra energetica di rilevazione. Il valore si riduce invece utilizzando una finestra energetica sbagliata o fotoni gamma pi\u00f9 energetici. La sensibilit\u00e0 di sistema diminuisce utilizzando collimatori danneggiati, o anche pi\u00f9 spessi o che coprono una maggiore area del cristallo. La sensibilit\u00e0 di sistema \u00e8 sempre pi\u00f9 bassa di quella intrinseca (in quanti i collimatori assorbono parte dei fotoni incidenti).\nLa sensibilit\u00e0 di sistema viene misurata utilizzando appositi fantocci (con pareti in plastica sottili solo 3\u00a0mm, per evitare il pi\u00f9 possibile l'attenuazione) che vengono montati sopra al collimatore e riempiti con un'attivit\u00e0 nota di pertecnetato (misurata ad un certo orario con un calibratore di dose ed inserita quindi nel fantoccio). L'attivit\u00e0 rimasta in siringa viene sottratta a quella misurata col calibratore prima del controllo. Devono essere acquisiti almeno diecimila conteggi per ogni misurazione. Successivamente va fatta una misura del fondo.\nControlli per acquisizioni SPECT.\n\"Offset\" del centro di rotazione.\nLa gamma camera, durante le acquisizioni SPECT, ruota le testate attorno ad un asse (dove \u00e8 posizionato il paziente). L'angolo esistente fra l'asse di rotazione \"ideale\" e quello \"reale\" descritto dalle testate (\"angolo di tilt\") in condizioni normali deve essere nullo per evitare artefatti nelle immagini (questi artefatti, se presenti, portano a descrivere un punto come un \"anello\" nelle immagini ricostruite, facendo perdere risoluzione spaziale); tuttavia nel tempo, per motivi ad esempio di usura meccanica, il centro di rotazione \"reale\" (centro di rotazione \"geometrico\" COR) pu\u00f2 differire da quello impostato dal software. \u00c8 possibile tuttavia correggere le immagini ricostruite se questo \"offset\" (distanza fra il valore \"reale\" e quello \"ideale\" dell'angolo di tilt) \u00e8 noto prima delle acquisizioni. Tale valore tuttavia non \u00e8 costante per ogni angolo di rotazione, ma \u00e8 funzione di questo. Per tale ragione, per ottenere una correzione del COR ottimale \u00e8 necessario acquisire almeno 32 proiezioni attorno ad una sorgente puntiforme di taratura. L'immagine ottenuta mettendo insieme tutte le proiezioni \u00e8 denominata \"sinogramma\" (in quanto ha la forma di una sinusoide). Confrontando il sinogramma acquisito con la funzione sinusoidale \"ideale\" della sorgente puntiforme \u00e8 possibile fare un \"fitting\" dei dati atto a ricavare l\"'offset\" fra il COR ed il centro di rotazione ideale per ogni angolo di rotazione delle testate. Questo controllo va effettuato utilizzando una matrice di acquisizione pari almeno a 128\u00d7128 ed almeno ventimila conteggi per proiezione.\nSensibilit\u00e0 fra testate e geometria fra testate.\nSi verificano eseguendo controlli della sensibilit\u00e0 per ogni testata e confrontando diverse viste con diverse testate per verificare che coincidano."}
{"id": "1212372", "revid": "599013", "url": "https://it.wikipedia.org/wiki?curid=1212372", "title": "Victor Goldschmidt", "text": "Victor Goldschmidt pu\u00f2 riferirsi ai seguenti omonimi:"}
{"id": "1212373", "revid": "113992173", "url": "https://it.wikipedia.org/wiki?curid=1212373", "title": "Circondario di Smalcalda-Meiningen", "text": "Il circondario di Smalcalda-Meiningen (in tedesco \"Landkreis Schmalkalden-Meiningen\") \u00e8 un circondario della Turingia, in Germania.\nComprende 7 citt\u00e0 e 60 comuni.\nCapoluogo e centro maggiore \u00e8 Meiningen."}
{"id": "1212380", "revid": "287204", "url": "https://it.wikipedia.org/wiki?curid=1212380", "title": "Ma\u2019rib", "text": ""}
{"id": "1212381", "revid": "399", "url": "https://it.wikipedia.org/wiki?curid=1212381", "title": "John Grogan", "text": "Biografia.\nNacque in una famiglia cattolica di origine irlandese a Motor City, nei pressi di Detroit, Michigan. Era il minore di quattro fratelli. Sua madre era casalinga, mentre il padre lavorava nella General Motors.\nLavor\u00f2 in un piccolo giornale nella citt\u00e0 portuale di S. Joseph, nel Michigan, dove incontr\u00f2 Jenny, la sua futura moglie. Successivamente, trov\u00f2 impiego in giornali pi\u00f9 importanti anche in Florida.\nIl suo libro pi\u00f9 famoso \u00e8 \"Io &amp; Marley\" (2005) che tratta la vita della sua famiglia e soprattutto la vita del suo cane Marley. Negli Stati Uniti il libro, che ha commosso i lettori, ha venduto oltre quindici milioni di copie ed ha ricevuto commenti di elogio anche dal \"New York Times\", dal \"Philadelphia Inquirer\", dal \"USA Today\" e dal \"People\". Grogan \u00e8 stato anche un reporter per diversi giornali del Michigan e della Florida prima di diventare il capo-redattore del \"Philadelphia Inquirer\".\nVive con sua moglie Jenny e i loro tre figli in Pennsylvania.\nNel film diretto da David Frankel \u00e8 interpretato da Owen Wilson; Jennifer Aniston veste invece i panni della moglie Jenny."}
{"id": "1212385", "revid": "287204", "url": "https://it.wikipedia.org/wiki?curid=1212385", "title": "Meiningen", "text": ""}
{"id": "1212390", "revid": "124123", "url": "https://it.wikipedia.org/wiki?curid=1212390", "title": "Geremia da Montagnone", "text": "Apparteneva allo stesso circolo letterario del pi\u00f9 illustre collega Lovato Lovati, ma non si ciment\u00f2 con la scrittura; compil\u00f2 invece un florilegio didattico, il compendio \"Compendium moralium notabilium\", raccolto nei primi anni del XIV secolo e stampato poi a Venezia nel 1505, grazie alla vasta diffusione di cui godette; con citazioni ben ordinate e corredate di versetti e capitoli, tratte da Catullo, Marziale, Orazio, Seneca e Ovidio, l'opera dimostra la chiara influenza dell'umanesimo patavino dell'epoca."}
{"id": "1212393", "revid": "34119", "url": "https://it.wikipedia.org/wiki?curid=1212393", "title": "Protosincrotrone", "text": ""}
{"id": "1212396", "revid": "287204", "url": "https://it.wikipedia.org/wiki?curid=1212396", "title": "Zona abitabile", "text": "In astronomia e astrobiologia, zona abitabile, e pi\u00f9 precisamente, zona abitabile circumstellare o CHZ, \u00e8 il termine scientifico per indicare la regione intorno ad una stella dove \u00e8 teoricamente possibile per un pianeta mantenere acqua liquida sulla sua superficie.\nIl concetto \u00e8 basato sulle condizioni favorevoli per la vita per come noi la conosciamo sulla Terra, dove l'acqua liquida \u00e8 essenziale per tutte le forme di vita conosciute; quindi i pianeti in grado di avere acqua liquida in superficie sono considerati tra i pi\u00f9 favorevoli per ospitare vita extraterrestre.\n\"Zona abitabile\" \u00e8 talvolta usato pi\u00f9 generalmente per indicare diverse regioni che sono considerate favorevoli alla vita, come ad esempio la zona galattica abitabile, termine coniato da Guillermo Gonzalez nel 1995, e che rappresenta la distanza di un pianeta dal centro galattico.\nLa posizione dei pianeti e dei satelliti naturali all'interno della zona abitabile della propria stella madre (e un'orbita quasi circolare) non \u00e8 che uno dei tanti criteri da prendere in considerazione circa l'abitabilit\u00e0 planetaria ed \u00e8 teoricamente possibile che esistano pianeti abitabili al di fuori della suddetta zona. Il termine inglese \"Goldilocks planet\" \u00e8 usato per ogni pianeta che si trova all'interno della zona abitabile circumstellare (CHZ), mentre il termine abitabilit\u00e0 planetaria implica che i pianeti abbiano certe similitudini con la Terra e che siano pianeti rocciosi.\nSono state scoperte decine di pianeti nella zona abitabile, anche se la maggior parte di essi sembrano significativamente pi\u00f9 grandi della Terra; probabilmente ci\u00f2 \u00e8 dovuto al fatto che date le grandi distanze coinvolte, \u00e8 pi\u00f9 facile rilevare pianeti di maggiori dimensioni. Le stime attuali indicano che esistono almeno 500 milioni di pianeti all'interno della zona abitabile in tutta la Via Lattea.\nAlcuni scienziati hanno suggerito che la teoria della zona abitabile sia troppo semplicistica in quanto viene presa in considerazione solo la vita presente sulla Terra, mentre potrebbero esistere zone abitabili in cui altri composti diversi dall'acqua, come l'ammoniaca e il metano, possono esistere in forme liquide stabili. Alcuni astrobiologi ipotizzano che questi ambienti potrebbero permettere di raggiungere biochimiche alternative. Inoltre potrebbe esistere una grande variet\u00e0 di habitat potenziali al di fuori della zona abitabile, come in oceani d'acqua sotto la superficie di qualche esopianeta, cos\u00ec come abitabili potrebbero essere oceani costituiti da ammoniaca o metano.\nIl termine \"zona abitabile\" pu\u00f2 anche riferirsi alla fascia del nostro sistema Solare, che comprende, ovviamente, anche la Terra, estendendosi, a seconda degli autori a distanze leggermente differenti: una delle pi\u00f9 citate \u00e8 la stima di Kasting \"et al.\" del 1993, che pone la zona abitabile compresa da una estensione minima di 0,95 UA a una di 1,37 UA dal Sole.\nNel gennaio 2013, una nuova stima della zona abitabile \u00e8 stata fatta da un \"team\" guidato da Kopparapu. La conclusione del loro studio \u00e8 che le zone abitabili sono in realt\u00e0 pi\u00f9 lontane dalle stelle di quanto si pensasse in precedenza e che alcuni pianeti extrasolari precedentemente creduti essere nella zona abitabile potrebbero non esserlo pi\u00f9. In questo studio la Terra sarebbe situata vicino al bordo interno della zona abitabile.\nStoria.\nIl concetto fu menzionato per la prima volta nel 1853, quando William Whewell la menzion\u00f2 come \"zona temperata del sistema solare\". Un secolo dopo, nel 1953, Harlow Shapley e Hubertus Strughold approfondirono l'importanza dell'acqua liquida per lo sviluppo della vita, coniando termini come \"cintura dell'acqua liquida\" ed \"ecosfera\", ossia la regione intorno a una stella in cui il flusso stellare ne consentirebbe la presenza in questo stato. Nel 1959, Su-Shu Huang port\u00f2 un'analisi pi\u00f9 esaustiva della zona abitabile, considerando l'evoluzione stellare, i limiti dinamici in pi\u00f9 sistemi e l'orbita attorno al piano galattico. Poco dopo, nel 1964, Stephen H. Dole svilupp\u00f2 un concetto meno antropocentrico di questa regione, stimando in 600 milioni il numero di pianeti abitabili nella Via Lattea. Gi\u00e0 nel 1993, Kasting, Whitmire e Reynolds svilupparono il concetto di zona abitabile circumstellare, diffuso nel XXI secolo, sviluppando diversi modelli climatici per delimitare con precisione il confine interno ed esterno della zona abitabile.\nPi\u00f9 tardi, nel 2000, gli astronomi Peter Ward e Donald Brownlee introdussero il concetto di \"Zona galattica abitabile\", poi sviluppato da Guillermo Gonzalez. La zona galattica abitabile viene definita come quella regione in cui \u00e8 pi\u00f9 probabile che la vita emerga in una galassia, relativamente vicina al centro galattico dove le stelle sono ricche di elementi pesanti, ma non troppo per non essere esposte alle enormi forze gravitazionali presenti nei dintorni del centro galattico.\nZona circumstellare abitabile.\nIn un sistema solare, si pensa che un pianeta debba trovarsi a una certa distanza dalla propria stella per poter supportare la vita. La zona circumstellare abitabile (o ecosfera) \u00e8 una sfera immaginaria circondante una stella: nello spazio delimitato da questa sfera, qualunque pianeta terrestre potrebbe essere in grado di mantenere la presenza di acqua liquida. La presenza di questo elemento sarebbe fondamentale per la vita, a causa dell'importante ruolo di solvente svolto in molte reazioni biochimiche.\nNel 1959 i fisici Philip Morrison e Giuseppe Cocconi descrissero la zona circumstellare abitabile in una ricerca del SETI. Due anni dopo, Frank Drake rese popolare il concetto grazie ad una sua equazione (l'equazione di Drake).\nLa distanza da una stella alla quale un pianeta potrebbe sostenere forme di vita pu\u00f2 essere calcolata conoscendo la dimensione e la luminosit\u00e0 della stella stessa. L'equazione \u00e8 la seguente:\nAd esempio: una stella avente il 25% della luminosit\u00e0 del Sole avr\u00e0 la sua zona abitabile a circa 0,50 UA di distanza, mentre per una stella avente il doppio della luminosit\u00e0 solare, tale zona \"si allontaner\u00e0\" a 1,4 UA di distanza. In pratica, la distanza richiesta \u00e8 quella alla quale il pianeta riceve dalla sua stella la stessa intensit\u00e0 luminosa che la Terra (presa come modello) riceve dal Sole. Questa equazione \u00e8 una conseguenza della proporzionalit\u00e0 quadratica inversa dell'intensit\u00e0 luminosa.\nOvviamente, un pianeta che si trovasse in questa fascia non sarebbe obbligatoriamente abitabile o abitato: va premesso, infatti, che il pianeta dovrebbe essere di tipo terrestre, avendo quindi molte similarit\u00e0 con la Terra (tra cui, ad esempio, la composizione atmosferica).\nDato che le stelle evolvono, cambiando luminosit\u00e0 e temperatura, la zona abitabile tende a spostarsi. Un pianeta, dunque, dovrebbe trovarsi in una posizione che gli permettesse di rimanere sempre nei limiti della zona, affinch\u00e9 resti ipoteticamente abitabile.\nZona abitabile del sistema solare.\nDiverse sono state le stime della zona abitabile del sistema Solare, basate su diversi modelli scientifici. Lo stesso Sole nel corso del tempo ha aumentato la sua luminosit\u00e0 rispetto ai primi tempi della sua vita, di conseguenza la zona abitabile ha esteso i suoi confini. Viene detta zona abitabile conservativa quella fascia pi\u00f9 ristretta entro la quale un pianeta rimane abitabile durante la maggior parte vita della stella nella sequenza principale, mentre la zona abitabile ottimistica \u00e8 quella dove un pianeta pu\u00f2 trovarsi dentro alla zona abitabile solo per un determinato periodo della vita di una stella, non sufficientemente lungo perch\u00e9 possano svilupparsi forme di vita complessa. \nKasting \"et al.\" nel 1993 elaborarono un modello considerando un pianeta che, come la Terra, abbia come importanti gas serra il vapore acqueo (H2O) e l'anidride carbonica. Secondo quel modello, la zona abitabile conservativa del Sole va da 0,95 a 1,37 UA, con un pi\u00f9 \"prudente\" limite esterno a 1,15 UA, considerando l'et\u00e0 di 4,6 miliardi di anni del Sole e della sua minor luminosit\u00e0 nei primi miliardi di vita. Una rivisitazione dello studio di Kasting \u00e8 stato fatto da Kopparapu et al. nel 2013, che ha suggerito limiti che vanno da 0,99 a 1,68 UA dal Sole, collocando quindi la Terra vicino al limite interno della zona abitabile conservativa. Secondo lo stesso studio Venere si trova al limite interno della zona abitabile ottimistica, poich\u00e9 \u00e8 possibile che ne fosse all'interno quando il Sole era meno luminoso, oltre un miliardo di anni fa, poich\u00e9 studi condotti tramite le sonde spaziali hanno appurato che l'acqua liquida su Venere \u00e8 assente da almeno 1 miliardo di anni, da quando il Sole aveva il 92% della luminosit\u00e0 attuale o meno. Dall'altra parte, viene assunto come limite esterno della zona abitabile ottimistica l'orbita di Marte, poich\u00e9 nei primi milioni di anni di vita del sistema solare, quando era pi\u00f9 caldo a causa della recente formazione, aveva probabilmente condizioni per avere acqua liquida in superficie, nonostante un minore irraggiamento del Sole.\nConsiderando diverse composizioni atmosferiche, altri studi suggeriscono limiti pi\u00f9 ampi della zona abitabile del Sole, come quello di Zsom \"et al.\" del 2013, che basandosi su varie composizioni dell'atmosfera, della pressione e dell'umidit\u00e0 relativa di un pianeta, questi potrebbe essere abitabile anche a soli 0,38 UA dal Sole, mentre al contrario, Ramirez and Kaltenegger nel 2017 suggeriscono che se l'atmosfera avesse una concentrazione almeno del 50% di idrogeno vulcanico un pianeta attorno al Sole potrebbe essere abitabile fino a 2,4 UA di distanza. \nLa stima della zona abitabile del sistema solare \u00e8 resa difficile a causa di una lunga serie di fattori, e anche se nelle zone abitabili ottimistiche ipotizzate in diversi studi l'afelio del pianeta Venere, l'orbita della Luna e il pianeta Marte si trovano all'interno della zona abitabile, le diverse pressioni atmosferiche di questi pianeti, piuttosto che la zona abitabile, determinano la loro potenziale abitabilit\u00e0. Nel caso di Venere, la pressione atmosferica \u00e8 troppo elevata, e un effetto serra estremamente alto determina un grande innalzamento della temperatura superficiale. Nel caso di Marte invece, la pressione atmosferica \u00e8 troppo bassa, di conseguenza l'atmosfera e l'acqua si sono in gran parte disperse nello spazio, cos\u00ec com'\u00e8 successo alla Luna.\nLa maggior parte delle stime sono calcolate prendendo come riferimento la Terra, la sua massa e la sua costituzione atmosferica, ma un pianeta con un'atmosfera pi\u00f9 densa di quella della Terra (perch\u00e9 pi\u00f9 massiccio), come ad esempio Gliese 667 Cd o Gliese 581 d, in orbita nella zona abitabile estesa, potrebbe teoricamente avere acqua allo stato liquido in superficie, inoltre, la zona conservativa di un pianeta attorno a una stella di tipo K o M \u00e8 proporzionalmente pi\u00f9 ampia, poich\u00e9 queste stelle vivono molto pi\u00f9 a lungo del Sole.\nLo studio di Kasting rivisitato da Koppararu nel 2013 \u00e8 comunque quello comunemente pi\u00f9 accettato per pianeti con massa e composizione atmosferica simile a quella terrestre.\nAtmosfera planetaria.\nAffinch\u00e9 un pianeta possa avere acqua liquida in superficie deve avere una massa sufficiente per creare una gravit\u00e0 atta a poter trattenere l'acqua allo stato liquido.\nSe la densit\u00e0 \u00e8 troppo bassa, allora il pianeta avr\u00e0 meno probabilit\u00e0 di mantenere una sufficiente pressione atmosferica e l'acqua sublimerebbe e raggiungerebbe la velocit\u00e0 di fuga perdendosi nello spazio, come probabilmente \u00e8 stato nel caso di Marte. Se la gravit\u00e0 fosse troppo alta potrebbe invece comprimere l'acqua al punto di rimanere allo stato solido indipendentemente dalla temperatura.\nL'atmosfera \u00e8 la responsabile principale per regolare la temperatura di un pianeta, contribuendo all'effetto serra e all'albedo che sono i fattori che determinano il riscaldamento e il raffreddamento di un pianeta; se nel primo caso l'esempio pi\u00f9 evidente \u00e8 Venere, un evidente raffreddamento si pensa che si sia verificato sul nostro pianeta durante l'epoca della Terra a palla di neve.\nOrbita planetaria.\nL'orbita della Terra e degli altri pianeti del sistema solare \u00e8 pressoch\u00e9 circolare, e questo permette alla temperatura di rimanere stabile, in prossimit\u00e0 del punto triplo dell'acqua. L'orbita \u00e8 generalmente nota nel caso degli esopianeti, tuttavia molti dei pianeti scoperti sembrano avere orbite eccentriche, che talvolta li porta a \"entrare\" e \"uscire\" dalla zona abitabile durante la rivoluzione attorno alla stella madre. Un esempio in tal senso \u00e8 16 Cygni Bb. L'instabilit\u00e0 termica potrebbe portare a cicli di sublimazione e di deposito dell'acqua estremamente lunghi, con la conseguenza che la presenza dell'acqua potrebbe essere instabile e transitoria. La vita gi\u00e0 evoluta potrebbe forse adattarsi, ma pi\u00f9 difficile \u00e8 la nascita della stessa, in simili condizioni.\nAmbiente circostante.\nLe radiazioni e le variazioni di luminosit\u00e0 della stella possono influenzare la capacit\u00e0 dei pianeti all'interno della zona abitabile di trattenere l'acqua in superficie. Venere e Marte ad esempio possono aver sperimentato una perdita significativa e piuttosto rapida delle acque superficiali. Il vento stellare pu\u00f2 contribuire alla perdita della pressione necessaria per mantenere l'acqua allo stato liquido, mentre la fotolisi pu\u00f2 convertire l'acqua dell'atmosfera in gas leggeri. I due effetti potrebbe combinarsi e rimuovere completamente qualsiasi idrosfera da un pianeta.\nInoltre, la radiazione elettromagnetica emessa dalle stelle madri pu\u00f2 essere pericolosa per la vita sulla superficie di pianeti nella zona abitabile. Nel caso delle nane rosse, sono spesso soggette a brillamenti improvvisi che possono avere effetti particolarmente dannosi, ed \u00e8 infatti oggetto di continua ricerca e dibattito l'abitabilit\u00e0 dei sistemi planetari delle nane rosse.\nUn pianeta pu\u00f2 richiedere un meccanismo di difesa contro gli effetti dannosi che arrivano dallo spazio; la Terra ad esempio ha una combinazione di difese costituita da atmosfera, magnetosfera e cicli geologici e geofisici che le permettono di mantenere acqua liquida in superficie.\nEffetti mareali.\nLe stelle pi\u00f9 piccole del Sole hanno zone abitabili molto pi\u00f9 vicine alla stella e i pianeti orbitanti attorno ad essa dentro le loro zone abitabili sono sottoposti a forze mareali che potrebbero rimuovere l'inclinazione assiale, con la conseguente mancanza di stagioni. Questo porterebbe un pianeta ad avere poli pi\u00f9 freddi e un equatore molto pi\u00f9 caldo, e con il tempo l'acqua del pianeta potrebbe evaporare. Le forze mareali potrebbero indurre un pianeta alla rotazione sincrona, con la conseguenza che un emisfero sarebbe sempre all'ombra e uno sempre alla luce della stella, con un grosso squilibrio di temperatura da un emisfero ad un altro. Tuttavia, una luna extrasolare in orbita attorno a un gigante gassoso nella zona abitabile potrebbe avere un clima pi\u00f9 stabile e favorevole per avere acqua liquida in superficie. In orbita attorno al pianeta, che non irradia energia al contrario della stella, la luce raggiungerebbe quasi tutta la superficie della luna mentre essa orbita attorno allo stesso pianeta. Come per un pianeta, la luna dovrebbe essere comunque relativamente massiccia per mantenere acqua liquida in superficie.\nEffetti dell'evoluzione stellare.\nNel corso della vita di una stella, la zona abitabile pu\u00f2 cambiare zona e distanza dalla stella madre. L'evoluzione stellare pu\u00f2 essere la causa di un grande cambiamento climatico in un periodo di milioni di anni, e un pianeta potrebbe non essere pi\u00f9 dentro la zona abitabile a distanza di tempo. La vita della zona abitabile dipende dal tipo di stella madre: la Terra, ad esempio, uscir\u00e0 dalla zona abitabile tra circa un miliardo di anni, quando il Sole inizier\u00e0 ad evolversi verso lo stadio di gigante rossa.\nLe zone abitabili possono rimanere stabili per molto pi\u00f9 tempo attorno a stelle di piccola massa, e nel caso delle nane rosse, la zona abitabile pu\u00f2 rimanere stabile per svariati miliardi di anni.\nEstensione della zona circumstellare abitabile.\nLa zona circumstellare abitabile considerava soltanto pianeti molto simili alla Terra, con una grande quantit\u00e0 d'acqua presente in forma liquida, ma, per un pianeta, mantenere una grande quantit\u00e0 d'acqua in forma liquida \u00e8 una condizione \"difficile\", che dipende da una combinazione di molti fattori diversi, di cui il pi\u00f9 importante \u00e8 l'orbita entro una ben limitata distanza dalla sua stella: se \u00e8 troppo distante l'acqua ghiaccia, se \u00e8 troppo vicino evapora.\nSecondo un recente studio della NASA \u00e8 pi\u00f9 probabile trovare forme di vita su pianeti desertici come il pianeta Arrakis del romanzo Dune. Un pianeta senza la presenza di oceani, ma ricoperto da vasti deserti asciutti e quindi con una elevata scarsit\u00e0 d'acqua, rispetto alla Terra, pu\u00f2 permettere di ospitare forme di vita in una zona circumstellare molto pi\u00f9 ampia rispetto ad un pianeta con molta acqua. Infatti se c'\u00e8 meno acqua vuol dire che:\nCon varie simulazioni si \u00e8 visto che un pianeta desertico pu\u00f2 estendere la zona abitabile di tre volte rispetto a quella di un pianeta con molta acqua.\nDi contro avere poco acqua su un pianeta pu\u00f2 portarla a disperdersi nel terreno rendendolo adagio adagio inabitabile.\nZona galattica abitabile.\nLa posizione di un sistema planetario all'interno della galassia \u00e8 fondamentale per lo sviluppo della vita, e ci\u00f2 ha portato alla definizione di \"Zona galattica abitabile\" (GHZ), concetto sviluppato nel 1995 da Guillermo Gonzalez.\nLa teoria circa l'abitabilit\u00e0 planetaria suggerisce che i sistemi stellari favorevoli alla vita devono trovarsi abbastanza vicino al centro galattico, dove si concentrano alti livelli di elementi pesanti, grazie ai quali possono originarsi pianeti rocciosi. Questo perch\u00e9 gli elementi pesanti sono necessari per la formazione di numerose molecole organiche: ad esempio, il ferro \u00e8 necessario per formare l'emoglobina, e lo iodio, per le ghiandole endocrine, come la tiroide.\nD'altra parte, la vita a base di carbonio si trovererebbe pi\u00f9 al sicuro lontano dal centro galattico: la maggior parte delle stelle del centro galattico sono vecchie, instabili, e molte sono stelle morenti, il che significa che la formazione stellare \u00e8 minima nelle vicinanze del centro della Galassia e pi\u00f9 difficile sarebbe la formazione di pianeti terrestri.\nInoltre, un pianeta vicino al centro galattico \u00e8 soggetto a vari elementi pericolosi per la vita, come un alto numero di impatti di comete e asteroidi e la frequente esplosione di supernovae, il cui effetto sugli organismi viventi ancora non \u00e8 chiaro, anche se si presume che le radiazioni emesse rendano pi\u00f9 difficoltosa la formazione di molecole complesse. Nel cuore della galassia si trova anche il massiccio buco nero centrale, in grado di risucchiare stelle e pianeti interi.\nAlcuni studi hanno dimostrato che nelle regioni ad alto contenuto di elementi pesanti, chiamati metalli, \u00e8 molto alta la possibilit\u00e0 di individuare pianeti massicci orbitanti attorno alle proprie stelle a distanze ravvicinate, e questi pianeti, definiti gioviani caldi, potrebbero precludere l'esistenza di pianeti terrestri con orbite stabili nella zona abitabile della propria stella, a causa delle forze gravitazionali esercitate da essi. Attualmente \u00e8 comunque molto difficile determinare con precisione quale sia la zona galattica abitabile.\nNella nostra galassia (la Via Lattea), la zona galattica abitabile \u00e8, al momento, considerata estendersi ad una distanza di circa 25.000 anni luce (8 kiloparsec) dal centro galattico, contenente stelle con una et\u00e0 compresa tra i 4 e gli 8 miliardi di anni. Altre galassie, di composizione differente, possono avere una zona galattica abitabile pi\u00f9 vasta o pi\u00f9 ristretta, o non averla del tutto.\nNel 2008, un team di scienziati ha pubblicato sull'Astrophysical Journal i risultati di una simulazione al computer riguardante le zone galattiche abitabili: essi suggeriscono che, almeno nelle galassie simili alla Via Lattea, stelle come il Sole possono migrare a grandi distanze, mettendo cos\u00ec in discussione l'idea che certe zone delle galassie siano pi\u00f9 favorevoli a sostenere la vita rispetto ad altre.\nRicerca di pianeti e lune abitabili.\nI pianeti situati nella zona abitabile sono di interesse fondamentale per i ricercatori che si interessano di vita extraterrestre intelligente o per mondi in futuro abitabili dalla razza umana.\nNell'equazione di Drake, che cerca di stimare le probabilit\u00e0 di vita intelligente extraterrestre, \u00e8 presente un fattore (ne) non direttamente quantificabile, che indica il numero medio di pianeti abitabili in un dato sistema stellare. La scoperta di pianeti extrasolari nella zona abitabile aiuterebbe a perfezionare le stime di questo valore. Una stima molto bassa contribuirebbe a rafforzare l'ipotesi della rarit\u00e0 della Terra, cio\u00e8 che solo una serie di eventi estremamente improbabili e in condizioni particolari ha portato alla nascita della vita sul nostro pianeta. Una stima alta del fattore ne rafforzerebbe invece il principio di mediocrit\u00e0 copernicano, che afferma che la Terra non \u00e8 affatto speciale ed \u00e8 un pianeta comune nell'universo.\nTrovare pianeti terrestri nelle zone abitabili \u00e8 una ricerca fondamentale della missione Kepler, che utilizza un telescopio spaziale (lanciato il 7 marzo 2009) per rilevare le caratteristiche di possibili pianeti abitabili. Fino ad aprile 2011, Kepler ha scoperto 1.235 pianeti candidati, e 54 di essi sono ubicati nella zona abitabile delle loro stelle madri.\nPer il SETI, le zone abitabili rivestono notevole importanza, perch\u00e9 la ricerca o l'invio di segnali provenienti o verso civilt\u00e0 aliene extraterrestri \u00e8 pi\u00f9 probabile per pianeti collocati in questa fascia. L'Allen Telescope Array \u00e8 utilizzato dal SETI Institute alla ricerca di segnali utilizzando un elenco di pianeti candidati indicati dalla Missione Kepler. Anche il pi\u00f9 grande radiotelescopio del mondo, il Green Bank, \u00e8 utilizzato per la ricezione di segnali artificiali provenienti da sistemi potenzialmente abitabili, compresi quelli indicati da Kepler.\nGiganti gassosi e satelliti naturali.\nMolti dei pianeti scoperti all'interno della zona abitabile delle loro stelle sono giganti gassosi; nonostante questi pianeti giganti non siano abitabili per la vita come noi la conosciamo, essi potrebbero avere lune simili alla Terra potenzialmente abitabili, anche se non \u00e8 ancora chiaro se lune massicce potrebbero innanzitutto formarsi.\n70 Virginis b \u00e8 un gigante gassoso scoperto nel 1996 e fu uno dei primi che si pensava fosse situato nella zona abitabile della propria stella: tuttavia, la stima successiva della distanza di Hipparcos rivel\u00f2 che la distanza della stella dalla Terra era maggiore di quel che si pensava, quindi essa \u00e8 pi\u00f9 luminosa di quanto stimato in precedenza, e la zona abitabile pi\u00f9 lontana di quanto non disti il pianeta da 70 Virginis, suggerendo che esso possa avere temperature pi\u00f9 simili a Venere che alla Terra.\n16 Cygni Bb, anch'esso scoperto nel 1996, \u00e8 un gigante gassoso con un'orbita molto eccentrica, in parte all'interno della zona abitabile. Un'orbita eccentrica significa che il pianeta avrebbe stagioni con temperature estreme durante la sua rivoluzione. Tuttavia, simulazioni al computer suggeriscono che una luna in orbita attorno al gigante gassoso potrebbe essere in grado di mantenere acqua liquida in superficie.\nGliese 876 b e Gliese 876 c sono due giganti gassosi scoperti nella zona abitabile di Gliese 876. Entrambi questi pianeti potrebbero avere lune abitabili, cos\u00ec pure come altri giganti gassosi scoperti, tra cui Upsilon Andromedae d, 55 Cancri f, Mu Arae b e il pianeta circumbinario Kepler-16 (AB)b.\nLe nane rosse con masse inferiori al 20% di quella del Sole difficilmente possono avere lune abitabili attorno a pianeti giganti, poich\u00e9 le piccole dimensioni della zona abitabile circumstellare di una nana rossa consentirebbero alla stella di strappare al pianeta il satellite. In un tale sistema, l'esoluna dovrebbe essere abbastanza vicina al suo pianeta ospite per mantenere la sua orbita, ma in tal caso l'attrazione gravitazionale del suo pianeta gigante causerebbe un riscaldamento mareale cos\u00ec intenso da eliminare ogni prospettiva di vita.\nSuper Terre abitabili.\nCon il miglioramento delle tecniche di rilevamento sono stati scoperti con il passare del tempo pianeti di minori dimensioni e poco pi\u00f9 grandi della Terra, probabilmente di tipo roccioso e con superficie solida, denominati poi super Terre.\nLa nana rossa Gliese 581 ha un sistema con almeno 3 Super-Terre confermate e due in attesa di conferma: mentre il terzo pianeta, Gliese 581 c, pare troppo vicino alla stella dalla quale riceve lo stesso calore di Venere, Gliese 581 d si trova sul bordo esterno della zona abitabile e dovrebbe essere in posizione analoga a quella di Marte nel sistema solare. Tuttavia, mentre Marte ha una piccola massa che non \u00e8 stata in grado di mantenere una sufficiente atmosfera, Gliese 581 d ha una massa tale (5,6 M\u2295) da trattenere una spessa atmosfera e generare un forte effetto serra, in grado di trattenere il calore in superficie. Inoltre, la fredda Gliese 581 irradia soprattutto nell'infrarosso, radiazione che pu\u00f2 attraversare facilmente anche una spessa coltre di nubi. Gliese 581 g, nonostante non sia stato confermato, \u00e8 pi\u00f9 interno al pianeta d e ben dentro alla zona abitabile della stella ed \u00e8 tra quelli che potrebbero avere le condizioni in superficie pi\u00f9 simili a quelle terrestri. Nel caso dei pianeti di Gliese 581, il problema \u00e8 piuttosto quello comune a tutti i pianeti situati nella zona abitabile di una nana rossa: la rotazione sincrona dovuta alla vicinanza dalla stella, induce il pianeta a volgere sempre lo stesso emisfero alla stella, con conseguente squilibrio termico tra i due emisferi. Ci\u00f2 vale anche per altre super-Terre in orbita attorno a nane rosse, come nel caso di Gliese 667 Cc, un altro pianeta interessante dal punto di vista dell'abitabilit\u00e0, in orbita attorno a Gliese 667 C, una nana rossa facente parte di un sistema stellare triplo.\nKepler-22 b \u00e8 una super Terra poco pi\u00f9 grande della Terra, con una raggio 2,4 volte superiore, ed \u00e8 situato nella zona abitabile di una stella simile al Sole, Kepler-22, cos\u00ec come HD 40307 g, il pianeta pi\u00f9 esterno del sistema di HD 40307, dotata di altri cinque pianeti pi\u00f9 interni.\nTau Ceti e e Tau Ceti f scoperti nel dicembre 2012 sono all'interno della zona abitabile di Tau Ceti, un analogo solare ad appena 12 anni luce dalla Terra. Anche se un po' pi\u00f9 grandi del nostro pianeta, essi sono tra i meno massicci esopianeti scoperti all'interno di una zona abitabile.\nIl 7 gennaio 2013, gli astronomi della Missione Keplero hanno annunciato la scoperta di KOI-172.02, un pianeta candidato molto simile come dimensioni alla Terra (1,5 volte il raggio) in orbita intorno ad una stella simile al nostro Sole nella sua zona abitabile, considerato un ottimo candidato per ospitare vita aliena.\nAbitabilit\u00e0 al di fuori della zona abitabile.\nIl concetto di zona abitabile \u00e8 stato criticato da Ian Stewart e Jack Cohen nel loro libro di astrobiologia \"Evolving the Alien\" per due motivi: in primis, considerare la \"zona abitabile\" come l'unica in grado di ospitare la vita, lascia supporre che possano esistere solo forme di vita simile a quelle terrestri, con le stesse esigenze e la stessa composizione; in secundis, anche ammettendo la validit\u00e0 della zona abitabile, possono benissimo esistere pianeti considerabili abitabili anche al di fuori della suddetta zona. Un esempio potrebbe essere Europa, satellite di Giove, che potrebbe ospitare, al di sotto del ghiaccio che lo ricopre, oceani d'acqua liquida con un ambiente simile a quello dei fondali oceanici terrestri. L'esistenza di estremofili sulla Terra fa s\u00ec che l'esistenza della vita su Europa sembri un'ipotesi plausibile.\nIl biologo planetario Carl Sagan sosteneva che la vita fosse possibile anche su pianeti giganti gassosi, come lo stesso Giove. La scoperta di forme di vita in un ambiente simile farebbero rivedere completamente le ipotesi sull'abitabilit\u00e0 di una determinata area dello spazio.\nDifferenti livelli di attivit\u00e0 vulcanica, effetti lunari, e della massa planetaria possono influire sulla possibilit\u00e0 dei pianeti di sostenere la vita."}
{"id": "1212400", "revid": "287204", "url": "https://it.wikipedia.org/wiki?curid=1212400", "title": "Oberhof", "text": ""}
{"id": "1212417", "revid": "183516", "url": "https://it.wikipedia.org/wiki?curid=1212417", "title": "Antonfrancesco Grazzini", "text": ""}
{"id": "1212428", "revid": "107609607", "url": "https://it.wikipedia.org/wiki?curid=1212428", "title": "Orbita eliosincrona", "text": "Si dice eliosincrona un'orbita geocentrica che combina altezza e inclinazione in modo tale che un oggetto posto su quest'orbita, sorvoli ogni dato punto della superficie terrestre sempre alla stessa ora solare locale. In questo modo l'illuminazione solare sulla superficie terrestre risulta essere la stessa per ogni rivoluzione, cosa che aiuta l'osservazione essendo le condizioni di luce grosso modo invariate orbita dopo orbita.\nDetto formula_1 il vettore orientato che congiunge la Terra e il Sole, e formula_2 la normale al piano di giacenza dell'orbita, si pu\u00f2 affermare che un'orbita eliosincrona sar\u00e0 caratterizzata dal mantenere sempre costante l'angolo tra formula_1 e formula_2.\nL'orbita eliosincrona ha inclinazioni di 95-100 gradi sul piano equatoriale, quota variante fra 600 e 800\u00a0km (essendo una particolare LEO) e periodo orbitale di 90-100 minuti.\nDettagli tecnici.\nPer un'orbita eliosincrona la precessione \u00e8 retrograda (ovvero nella direzione opposta di rotazione della Terra) in modo da rallentare il moto apparente del satellite intorno alla Terra per coincidere con la rotazione terrestre. Questo \u00e8 dovuto proprio dal fatto che si ha un'inclinazione superiore ai 90 gradi. Una buona approssimazione della velocit\u00e0 di precessione \u00e8:\nformula_5\ndove\nQuest'ultima grandezza \u00e8 relazionata con la forma oblata della Terra come descritto dalla:\nformula_14\ndove"}
{"id": "1212440", "revid": "1784425", "url": "https://it.wikipedia.org/wiki?curid=1212440", "title": "Processo di riorganizzazione nazionale", "text": "Processo di riorganizzazione nazionale (in spagnolo \"Proceso de Reorganizaci\u00f3n Nacional\" o semplicemente \"el Proceso\", \"Il Processo\") fu il nome con cui si autodefin\u00ec la dittatura civile-militare che govern\u00f2 l'Argentina dal 24 marzo 1976 al 10 dicembre 1983 (cessione incondizionata del potere a un governo costituzionale). Il regime adott\u00f2 la forma di uno stato burocratico-autoritario e fu caratterizzato dall'attuazione di un \"piano sistematico\" di terrorismo di Stato.\nLa dittatura cominci\u00f2 con il colpo di stato militare del 24 marzo 1976, che rovesci\u00f2 la presidente Isabel Mart\u00ednez de Per\u00f3n e tutte le autorit\u00e0 costituzionali, nazionali e provinciali, imponendo una giunta composta dai tre comandanti delle forze armate. La giunta eman\u00f2 diverse norme di gerarchia sovracostituzionale e nomin\u00f2 un ufficiale militare \u2013 con il titolo di presidente, nelle cui mani furono accentrati i poteri esecutivo e legislativo sulla nazione e sulle province \u2013 e cinque funzionari civili che occuparono la corte suprema.\nGli obiettivi dichiarati del Processo di riorganizzazione nazionale erano combattere la corruzione, la demagogia e la sovversione e collocare l'Argentina nel \"mondo occidentale e cristiano\". Si stabil\u00ec un nuovo modello economico-sociale, sulle linee guida del neoliberismo, imposto attraverso una generale violazione dei diritti umani di un settore della popolazione classificato come populista, gauchista (\"zurdo\") e sovversivo (\"guerra sucia\"). Il potere fu esercitato tramite la violenza e la tortura, l'esilio forzato, l'appropriazione di minori, e provoc\u00f2 un numero stimato di circa 30.000 sparizioni forzate. Il regime militare pot\u00e9 contare sul sostegno o la tolleranza dei principali media privati e gruppi economici del paese, della chiesa cattolica e della maggior parte della comunit\u00e0 internazionale.\nAlla fine del 1983, indebolito dalla sconfitta nella guerra delle Falkland, il regime fu costretto a cedere il potere a un governo liberamente scelto dai cittadini. Il 10 dicembre 1983, che sarebbe poi diventato ufficialmente il Giorno della restaurazione della democrazia, il presidente Ra\u00fal Alfons\u00edn, il parlamento, e le amministrazioni locali democratiche rientrarono in carica. La nuova corte suprema, nominata dal presidente Alfons\u00edn con l'accordo del senato, entr\u00f2 in carica il 23 dicembre.\nIl contesto storico.\nLo stato sudamericano attraversava sin dal secondo dopoguerra una fase piuttosto turbolenta: in questo senso apparvero, all'epoca dei fatti, eventi attesi e inevitabili accolti passivamente da gran parte della popolazione sempre pi\u00f9 demoralizzata e disillusa dalla crisi economica, dalle politiche dei governi Peronisti che si mostrarono incapaci di affrontare la delicata situazione operando al contrario un forte aumento inflattivo - che andava ad erodere il potere d'acquisto e il valore dei risparmi e contribuiva al crollo degli investimenti - e dalla continua estensione della violenza politica ove frange sempre pi\u00f9 ampie di estremisti compivano assassinii e attentati ai danni non solo di elementi dei partiti conservatori ma anche dei partiti di sinistra come i Peronisti: come conseguenza di questa situazione di profondo caos non manc\u00f2 in settori piuttosto ampi della piccola e media borghesia e del clero apprezzamento per l'intervento dei militari almeno all'inizio del Golpe.\nL'inarrestabile crisi argentina aveva subito un'accelerazione alla fine degli anni sessanta e all'inizio degli anni settanta con la perdita di autorit\u00e0 della giunta militare al potere dal 1966 dopo la cosiddetta Rivoluzione argentina. Ogni politica economica tesa a recuperare al paese la competitivit\u00e0 perduta si era dimostrata inefficace di fronte alle proteste della forte componente sindacale operaia e all'espansione dell'opposizione populistica del movimento peronista che reclamava il ritorno dall'esilio di Juan Domingo Per\u00f3n, che negli anni cinquanta aveva costruito il suo successo politico proprio sull'alleanza fra il sindacalismo estremo e una nuova classe politica, solo in parte costituita da elementi dell'esercito, che si faceva appunto diretta espressione delle istanze delle classi inferiori in un rapporto che doveva divenire rapidamente una pura incontrollata relazione clientelare.\nInoltre, in connessione con l'impressionante crescita dei movimenti rivoluzionari armati latino-americani seguiti alla rivoluzione cubana e all'esperienza guevarista, erano sorte anche in Argentina un gran numero di agguerrite ed estremistiche formazioni armate marxiste o populiste decise a sviluppare la guerriglia rivoluzionaria. In particolare tra il 1970 e il 1973 crebbe il numero dei militanti del Ej\u00e9rcito Revolucionario del Pueblo (ERP) marxista e dei Montoneros peronisti che moltiplicarono gli attentati, i sequestri e le rivolte sempre pi\u00f9 violente e sanguinose con morti tra i militanti e tra le forze militari e di polizia, che si distinsero a loro volta per la grande durezza dei loro metodi repressivi.\nCronologia degli eventi.\nIn seguito al colpo di Stato del 24 marzo 1976 che destitu\u00ec il governo democraticamente eletto di Isabel Mart\u00ednez de Per\u00f3n, succeduta al marito, il popolarissimo ma controverso Juan Domingo Per\u00f3n, dopo la morte di quest'ultimo, il governo argentino fu guidato da diverse giunte militari, costituite dai relativi capi di stato maggiore di esercito, marina ed aeronautica. Si caratterizz\u00f2 per l'acceso nazionalismo, ma soprattutto per la violenta repressione degli oppositori, reali o presunti, che port\u00f2 a gravissime violazioni di diritti umani.\nIl primo ad assumere la presidenza fu il generale Jorge Rafael Videla, che govern\u00f2 per cinque anni, prima di essere deposto e messo in disparte nel marzo 1981 dal generale Roberto Eduardo Viola che a sua volta a dicembre 1981 venne sostituito dal generale Leopoldo Galtieri. Quest'ultimo tent\u00f2 di consolidare il potere della giunta militare e di esaltare il nazionalismo della popolazione con una politica internazionale aggressiva che culmin\u00f2 con la guerra delle Malvinas contro la Gran Bretagna: essa tuttavia si concluse nel giugno 1982 con una pesante sconfitta ed il generale Galtieri dovette dimettersi. Il generale Reynaldo Bignone, ultimo capo del regime, fu costretto nel 1983 a ripristinare la democrazia, cedere il potere e indire elezioni generali democratiche.\nDurante la dittatura furono assassinate 40.000 persone, di cui 30.000 sotto il governo di Videla: questi crimini venivano perpetrati prevalentemente nella segretezza, ad esempio tramite i cosiddetti voli della morte, in modo da non allarmare l'insieme della popolazione ed evitare pericolose reazioni internazionali come avvenuto con la dittatura del generale Augusto Pinochet in Cile. Le vittime vennero pertanto chiamate \"Desaparecidos\", letteralmente \"gli scomparsi\" in lingua spagnola. \nI primi provvedimenti della giunta militare.\nIl 24 marzo 1976 le forze armate argentine effettuarono con facilit\u00e0 il colpo di Stato e presero il potere senza incontrare praticamente opposizione, a dimostrazione del consenso ormai inesistente da parte della societ\u00e0 nella sua interezza verso la situazione socio-politica precedente al golpe. Paradossalmente nemmeno le organizzazioni sindacali e i movimenti estremisti di ispirazione marxista-leninista o genericamente Castrista, pur essendo all'apparenza numerosi e compatti, avendo ampia disponibilit\u00e0 di armi da fuoco leggere ed una certa familiarit\u00e0 nel loro utilizzo, tentarono una resistenza almeno volta alla difesa dei centri nevralgici del potere.\nLa nuova struttura di potere era guidata da una Giunta militare (\"Junta militar\" o \"Junta de Comandantes\") costituita dai capi delle tre forze armate, da un Potere esecutivo (il governo ministeriale, \"Poder Ejecutivo Nacional\", PEN) e da una Commissione di consulenza legislativa (\"Comision de Asesoriamento Legislativo\", CAL), formata tra tre rappresentanti per ogni forza armata. Il generale Jorge Videla, capo di stato maggiore dell'esercito, divenne il 29 marzo 1976 capo del PEN e contemporaneamente rimase nella Giunta anche se il regolamento inizialmente diramato prevedeva che il presidente avrebbe dovuto essere il cosiddetto \"quarto uomo\", eletto all'unanimit\u00e0 dai tre capi delle forze armate e non appartenente alla Giunta militare. Il generale Videla rimase fino al luglio 1978 presidente del PEN e membro della Giunta.\nIl nome \"Processo di riorganizzazione nazionale\", fu escogitato per giustificare la frattura fra la costituzionalit\u00e0 del governo in carica ed il ruolo assunto dall'esercito, dichiarando che la democrazia e le sue istituzioni erano inadatte per ristabilire pace e ordine nel paese. Inizialmente le intenzioni manifestate dalla giunta militare sono la repressione delle organizzazioni guerrigliere e la riorganizzazione economica secondo un profilo neoliberista, come era avvenuto in Cile con Pinochet, ma questa scusa serv\u00ec per reprimere brutalmente ogni forma di protesta sociale instaurando un regime di terrorismo di stato.\nVenne quindi promulgata la pena di morte per coloro che conducessero attivit\u00e0 sovversive e furono aboliti i diritti civili, fu sciolto il parlamento, la Corte Suprema stabil\u00ec, su pressione della giunta militare, che gli \"atti sovversivi\" sarebbero stati esclusi dalle competenze degli organi giudiziari regolari. Il potere giudiziario inoltre venne pesantemente colpito con la sospensione dell'attivit\u00e0 dei magistrati ritenuti non collaboranti con le istanze repressive del regime. Furono smembrati i partiti politici, i sindacati, le organizzazioni universitarie e vennero censurati e posti sotto il controllo della giunta tutti i mezzi di comunicazione (radio, televisione e giornali).\nGli oppositori che riuscirono a scampare alla persecuzione si rifugiarono all'estero o in luoghi lontani dalle grandi citt\u00e0. Inizialmente Videla voleva ripristinare la \"sicurezza\" e poi lasciare il governo, come avveniva spesso in Argentina, ma alla fine prevalse la linea dura degli altri golpisti e il dittatore decise che occorreva spazzare via ogni dissenso e creare una \"nuova Argentina\".\nLe reazioni internazionali e consenso interno.\nLe reazioni internazionali al colpo di Stato furono generalmente positive; l'evento non colse di sorpresa, in generale si ritenne che fosse necessario l'intervento delle forze armate per colmare il vuoto di potere e \"salvare una nave che affonda\". Entro il 3 aprile 1976 la maggior parte degli stati avevano riconosciuto la nuova giunta militare. Il governo degli Stati Uniti approv\u00f2 l'azione dei militari, mentre un giornale statunitense scrisse che i \"militari argentini meritano rispetto per il loro patriottismo\"; secondo la stampa brasiliana non c'era stata alcuna \"distruzione del potere perch\u00e9 il potere non c'era\", mentre un giornale argentino afferm\u00f2 che il lavoro della giunta iniziava \"sotto eccellenti auspici\". Personaggi legati a settori deviati della Massoneria come Licio Gelli sostennero, anche finanziariamente, il colpo di Stato e poterono influire sull'azione del regime di cui erano parte l'ammiraglio Emilio Massera e il generale Guillermo Su\u00e1rez Mason, due affiliati alla Loggia P2.\nInizio e accentuazione della repressione.\nFin dall'inizio l'apparato repressivo del regime militare procedette all'individuazione, l'arresto e l'eliminazione di presunti elementi \"sovversivi\"; nel primo mese ci furono gi\u00e0 95 morti; si attiv\u00f2 soprattutto la pratica della \"sparizione\" di sempre pi\u00f9 numerose persone, soprattutto giovani, uomini e donne, degli ambienti genericamente di sinistra. I \"Desaparecidos\" scomparivano semplicemente nel nulla; le famiglie degli scomparsi venivano private di ogni informazione.\nIl processo repressivo ricevette la piena approvazione di importanti dirigenti degli Stati Uniti. Un incontro cruciale avvenne nell'ottobre 1976 in un albergo di New York fra il segretario di stato Henry Kissinger e l'ammiraglio ministro degli Esteri C\u00e9sar Augusto Guzzetti, un elemento estremista della giunta che in una sua dichiarazione avrebbe definito gli oppositori di sinistra \"microbi\" portatori di \"una malattia sociale\". In questo incontro l'ammiraglio diede un'immagine ottimistica della \"lotta contro i sovversivi\"; entro la fine dell'anno sarebbero stati raggiunti risultati decisivi. Kissinger diede la sua piena approvazione all'operato della giunta, defin\u00ec le critiche internazionali alla durezza dei militari, irrealistiche e \"fuori contesto\"; egli soprattutto sollecit\u00f2 a fare presto e accelerare la repressione prima del possibile \"montare del problema dei diritti umani\". Il segretario di stato statunitense assicur\u00f2 che \"desideriamo una situazione stabile e non vi causeremo inutili difficolt\u00e0\".\nLa guerra sporca.\nIn continuit\u00e0 con l'operazione Operativo Independencia, ordinata da Mar\u00eda Estela Mart\u00ednez de Per\u00f3n nel 1975 per mettere a tacere le organizzazioni guerrigliere di sinistra nella provincia di Tucum\u00e1n, l'esercito, mise subito in atto la cosiddetta guerra sporca, per sradicare la sovversione e la situazione di generale anarchia in Argentina.\nLe vittime della dittatura.\n30.000 persone (tra i quali operai, studenti, professori universitari, sindacalisti, giornalisti, attivisti politici, operatori umanitari, religiosi terzomondisti e madri alla ricerca dei figli scomparsi) furono rapiti, torturati ed assassinati dopo sommari processi (molti furono gettati vivi nell'oceano durante i cosiddetti voli della morte e la maggior parte di essi sono tuttora scomparsi, sono conosciuti col nome di \"desaparecidos\"); mentre altri 50.000 trascorsero anni nei centri di detenzione illegale della dittatura, subendo torture, sevizie ed umiliazioni. Molte donne sequestrate incinte furono fatte partorire dai loro torturatori prima di venir assassinate, i bambini furono dati in adozione a persone conniventi col regime.\nI principali dirigenti del processo di repressione furono, oltre all'ammiraglio Emilio Massera, il ministro degli Interni, generale Albano Harguindeguy, il comandante del III corpo d'armata, generale Luciano Benjam\u00edn Men\u00e9ndez, il comandante del I corpo, generale Guillermo S\u00faarez Mason, i capi della Polizia federale, generale Ces\u00e1reo \u00c1ngel Cardozo e generale Ram\u00f3n Camps, il governatore della provincia di Buenos Aires, generale Ib\u00e9rico Saint-Jean.\nCentri di detenzione clandestina.\nTra il 1976 e il 1983 furono attivi pi\u00f9 di 610 centri di detenzione clandestina, ove i prigionieri venivano condotti al momento dell'arresto e detenuti senza che nessuno fosse al corrente di dove si trovassero. In questi centri venivano torturati ed assassinati. I pi\u00f9 famigerati centri di Buenos Aires erano la Escuela de Mec\u00e1nica de la Armada (ESMA), il Club Atl\u00e9tico e il Garage Olimpo.\nLe elezioni del 1983 e la fine.\nMesso sotto pressione dai movimenti come le Madri di Plaza de Mayo e dalla comunit\u00e0 internazionale ma soprattutto per la grave sconfitta nella guerra delle Falkland, provocata peraltro dall'Argentina nel tentativo di recuperare consenso, da parte del Regno Unito, il regime militare fu obbligato a convocare elezioni democratiche che avvennero il 10 dicembre del 1983. Si stim\u00f2 il numero di detenuti scomparsi durante la dittatura (desaparecidos) tra 15.000 e 30.000. Il segno pi\u00f9 profondo delle dittature \u00e8 stata la repressione su settori specifici della societ\u00e0, specialmente su quelli politicamente pi\u00f9 attivi, per esempio i giornalisti e i sindacalisti.\nLe massicce violazioni dei diritti umani e la guerra sporca, realizzata tra 1976 e 1983, hanno reso molto complesso il processo di transizione alla democrazia, con reiterate insurrezioni militari. Le varie leggi di amnistia verso i capi militari furono annullate successivamente dal governo di N\u00e9stor Kirchner, su disposizione della Corte suprema di giustizia, portando a numerosi processi e condanne: ad esempio il generale Videla ebbe due ergastoli e 50 anni di carcere, mentre la pena al carcere a vita colp\u00ec anche Galtieri e Viola, segno di come l'Argentina volle cominciare definitivamente a fare i conti col proprio passato.\nLe politiche di governo.\nLa politica economica.\nEra finalizzata al contenimento dell'inflazione e alla privatizzazione e vendita ad investitori stranieri delle industrie nazionali, l'abbassamento delle tasse sulla produzione industriale e la garanzia di manodopera a buon mercato. Contrariamente ai decenni precedenti in cui, fondamentalmente per la vasta importanza riscontrata dal Peronismo in tutte le sue forme pi\u00f9 o meno accentuate, il Paese si era spinto, peraltro in linea con le tendenze in atto nel mondo occidentale, verso la nazionalizzazione delle imprese, la sostituzione degli investimenti stranieri con il capitale pubblico, l'aumento degli stipendi generalizzato ed incontrollato sia nel settore privato quanto in quello pubblico e la costituzione, in simbiosi con la \"politica\", di forti sindacati di gestione in ogni settore dell'attivit\u00e0 economica, si tent\u00f2 una svolta verso un'economia neoliberista, con l'obiettivo dichiarato di contenere l'inflazione ereditata dal Peronismo. Questo esperimento economico, trovava un suo precedente nel confinante Cile, ma a differenza che in questo (dove si rivel\u00f2 fruttuoso per le aziende private, grazie agli aiuti statunitensi), si rivel\u00f2 totalmente fallimentare. Uno dei risultati di tali politiche, nonostante i tagli alla spesa pubblica, fu che il valore nominale del debito estero aument\u00f2 di quattro volte, contribuendo al crollo delle imprese e di conseguenza anche dello Stato che pure era alleggerito del welfare. Nel periodo post-dittatura, la continuazione di tali politiche fino a quasi l'anno 2000, favor\u00ec l'inflazione altissima, culminata nel fallimento dell'Argentina durante la crisi economica successiva.\nLa politica culturale ed educativa.\nL'ideologia del regime era anticomunista ed autoritaria. Tutti i libri ritenuti scomodi e sovversivi furono dichiarati illegali e la stampa fu fortemente censurata. Ogni violazione delle leggi sulla libert\u00e0 di stampa era punita con la morte. L'ideologizzazione fu pi\u00f9 forte rispetto al Cile di Pinochet; gli imperativi della giunta erano gli stessi del regime nazista e di qualsiasi regime fascista, anche se non vi furono del tutto le caratteristiche di questi regimi, mancando un culto del capo e una politica di corporativismo: tutto verteva sul nazionalismo, l'anticomunismo, il militarismo, l'antisemitismo, il patriottismo esasperato e la salvaguardia dei valori tradizionali della religione cattolica. I bambini e gli studenti venivano educati a rispettare tali valori, ed erano spronati a denunciare maestri e professori che utilizzassero termini tipici del lessico marxista e sovversivo come \"proletariato\", \"borghesia\", \"America Latina\", \"sfruttamento\", \"rivoluzione\". Persino manifestare scetticismo verso la religione poteva rendere sospetti, cos\u00ec come portare la barba incolta.\nL'antisemitismo.\nL'ammiraglio Massera dichiar\u00f2 che il declino della civilt\u00e0 occidentale era imputabile alle opere di tre ebrei: Karl Marx, Sigmund Freud e Albert Einstein.\nNonostante alcuni membri del regime lo negassero, soprattutto per non perdere il sostegno di Henry Kissinger, la giunta militare aveva in s\u00e9, a differenza dell'omologo governo cileno di Pinochet (in cui erano presenti anche politici ebrei), forti elementi di antisemitismo: molti nazisti avevano trovato precedentemente rifugio in Argentina, e molti neofascisti collaborarono con il regime. Gli stessi soldati torturatori si accanivano particolarmente contro i sequestrati ebrei e, paragonandosi alla Gestapo, facendo sfoggio di ammirazione verso Hitler.\nSecondo le madri di dissidenti ebrei, lo stato d'Israele non intervenne per non compromettere i rapporti diplomatici con la giunta. Il Rabbino Marshall T. Meyer, un attivista dei diritti umani riconosciuto a livello internazionale, l'unico membro straniero della Comisi\u00f3n Nacional sobre la Desaparici\u00f3n de Personas e anche membro della \"\u00abAssemblea permanente per i diritti umani\u00bb\" e fondatore del \"\u00abMovimento Ebraico per i Diritti Umani\u00bb\" ha denunciato l'antisemitismo dei militari nei confronti dei prigionieri politici d'origine ebraica.\nGli aiuti internazionali.\nI servizi segreti del regime argentino (SIDE) operarono nell'ambito dell'Operazione Condor, cooperando con la C.I.A., la DINA cilena (anche se vi furono contrasti di frontiera col Cile) e addestrando i Contras in Nicaragua. Gli Stati Uniti diedero molti soldi alle organizzazioni paramilitari di destra e agli squadroni della morte per rovesciare il governo democratico (i peronisti erano da sempre malvisti dagli USA anche perch\u00e9 sistematicamente ostili agli statunitensi) e far instaurare la dittatura, con la quale ebbero sempre ottimi rapporti economici.\nLa Francia ebbe stretti rapporti militari con l'Argentina dal 1959, quando i militari francesi furono addestrati da quelli argentini sui mezzi di repressione pi\u00f9 efficaci da impiegare nella Guerra d'Algeria. Il governo di centro destra di Val\u00e9ry Giscard d'Estaing riconobbe la dittatura, e segretamente diede sostegno alla giunta di Videla, cos\u00ec come fece con Pinochet in Cile. Il Governo Italiano, a differenza invece di quanto avvenuto col Cile (di cui non aveva riconosciuto il governo golpista che aveva deposto Salvador Allende, mantenendo ad esempio gli ambasciatori nominati dal politico socialista e rompendo le relazioni diplomatiche con Santiago), dal suo lato accett\u00f2 il diktat della giunta militare argentina in merito e chiuse le porte dei Consolati e dell'Ambasciata ai cittadini italiani perseguitati dal regime non fornendo protezione diplomatica agli italo-argentini che per motivi politici rischiavano la vita.\nA causa di questa scelta, compiuta principalmente per motivi economici, soltanto pochi italiani residenti in Argentina riuscirono a salvarsi e ad essere rilasciati, spesso dopo essere stati torturati o detenuti, venendo liberati grazie al doppio passaporto (molti di loro furono espulsi dalla giunta e privati della cittadinanza). Anche la Chiesa ufficiale non fece granch\u00e9: il nunzio apostolico Pio Laghi, venne accusato di essere favorevole alla dittatura e alcuni sacerdoti collaborarono addirittura attivamente con i militari.\nCronologie delle personalit\u00e0.\nPresidenti.\nI presidenti furono nominati dalla giunta tra i vertici dell'esercito"}
{"id": "1212442", "revid": "647919", "url": "https://it.wikipedia.org/wiki?curid=1212442", "title": "Lasca", "text": ""}
{"id": "1212443", "revid": "3535", "url": "https://it.wikipedia.org/wiki?curid=1212443", "title": "Il Lasca", "text": ""}
{"id": "1212449", "revid": "88849129", "url": "https://it.wikipedia.org/wiki?curid=1212449", "title": "\u00c9pouvante", "text": ""}
{"id": "1212454", "revid": "486946", "url": "https://it.wikipedia.org/wiki?curid=1212454", "title": "IUSY", "text": ""}
{"id": "1212466", "revid": "1543377", "url": "https://it.wikipedia.org/wiki?curid=1212466", "title": "Filosseno d'India", "text": "Osmund Bopearachchi fa risalire il regno di Filosseno al 100-95 a.C., mentre Senior lo vuole regnante tra il 125 e il 110 a.C.; in ogni caso non \u00e8 stato possibile collegare questo re ad alcuna dinastia indo-greca.\nFilosseno coni\u00f2 numerose serie di monete d'argento recanti al rovescio il re a cavallo: questo tipo era stato utilizzato come dritto sulle monete di Antimaco II, il quale avrebbe regnato una sessantina d'anni prima di Filosseno, e come rovescio su rare monete di Nicia. Se la raffigurazione del re a cavallo fosse un simbolo dinastico o una semplice rappresentazione del re come cavaliere non \u00e8 chiaro; \u00e8 per\u00f2 certo che diversi re sciti hanno utilizzato dei cavalieri simili sulle loro monete. Oltre al cavaliere, le monete di Filosseno hanno un'altra caratteristica rara nella monetazione indo-greca ma diffusa in quella scita, l'esistenza di alcune dracme di forma quadrata. Questi indizi suggeriscono una qualche connessione di Filosseno con i nomadi che avevano conquistato la Battria.\nLa maggior parte delle sue monete sono bilingui, con legende in lingua greca e in kharoshthi, ma Filosseno coni\u00f2 anche alcune monete di tipo attico, con legenda solo in greco, per la circolazione in Battria. Sono note alcune monete di Epandro coniate sopra quelle di Filosseno."}
{"id": "1212467", "revid": "830939", "url": "https://it.wikipedia.org/wiki?curid=1212467", "title": "Frigyes Riesz", "text": "Fratello maggiore del matematico Marcel Riesz, \u00e8 stato rettore e professore dell'Universit\u00e0 di Seghedino.\nRiesz ha sviluppato parte del lavoro fondamentale dello sviluppo dell'analisi funzionale; la sua opera ha varie importanti applicazioni in fisica. Il suo lavoro si \u00e8 basato su idee introdotte da Maurice Ren\u00e9 Fr\u00e9chet, Henri Lebesgue, David Hilbert e altri. Ha fornito anche importanti contributi in altre aree, inclusa la teoria ergodica, ove ha dato una dimostrazione elementare del Teorema ergodico."}
{"id": "1212468", "revid": "287204", "url": "https://it.wikipedia.org/wiki?curid=1212468", "title": "Vagner Love", "text": ""}
{"id": "1212469", "revid": "1305772", "url": "https://it.wikipedia.org/wiki?curid=1212469", "title": "Mega Express Four", "text": "Il Mega Express Four \u00e8 un traghetto di propriet\u00e0 della compagnia di navigazione italo-francese Corsica Ferries - Sardinia Ferries.\nCaratteristiche.\nIl traghetto \u00e8 mosso da quattro motori diesel W\u00e4rtsil\u00e4-Sulzer 12ZAV40S eroganti una potenza complessiva di 34.550 kW. La nave pu\u00f2 raggiungere la velocit\u00e0 di 27 nodi e pu\u00f2 trasportare un massimo di 2000 passeggeri e 650 veicoli; l'unit\u00e0 dispone inoltre di 200 cabine. A bordo della nave i servizi a disposizione dei passeggeri comprendono un ristorante \"\u00e0 la carte\", un ristorante self-service, un bar, una caffetteria, una boutique, un'area attrezzata per bambini, una sala giochi, una piscina ed un solarium.\nServizio.\nIl traghetto fu costruito nei cantieri navali Schichau Seebeckwerft di Bremerhaven, in Germania, e fu varato il 14 gennaio 1995 con il nome di \"Superfast II\". Consegnato alla neonata \"Superfast Ferries\" insieme alla nave gemella \"Superfast I\", entr\u00f2 in servizio nello stesso anno operando prima sulla rotta Ancona-Patrasso e in seguito sulla Bari-Igoumenitsa-Patrasso. Nel 2003 il \"Superfast II\" fu venduto alla compagnia di navigazione australiana \"TT-LINE Pty Ltd.\"; ribattezzato con il nome di \"Spirit of Tasmania III\", il traghetto prest\u00f2 servizio sul collegamento tra Sydney e Devonport. \nNel 2006 la nave venne acquistata dalla compagnia di navigazione \"Corsica Ferries - Sardinia Ferries\", prendendo il nome di \"Mega Express Four\". Tornata in Europa a ottobre e sottoposta ai primi lavori di adeguamento presso i porti di Vado Ligure e Genova, la nave entr\u00f2 in servizio nel novembre dello stesso anno. Nel dicembre del 2007 il traghetto fu trasferito presso i cantieri navali Megatechnica di Perama, in Grecia, dove fu sottoposto a ulteriori lavori di ristrutturazione che interessarono soprattutto la poppa; le sovrastrutture furono allungate al fine di aumentare lo spazio a disposizione dei passeggeri e fu aggiunta una scala a chiocciola simile a quella presente sul \"Mega Express\"."}
{"id": "1212479", "revid": "1718925", "url": "https://it.wikipedia.org/wiki?curid=1212479", "title": "Mega Express Two", "text": "Il Mega Express Two \u00e8 un traghetto di propriet\u00e0 della compagnia di navigazione Corsica Ferries - Sardinia Ferries. Costruito presso il Cantiere navale fratelli Orlando di Livorno insieme alla gemella \"Mega Express\", \u00e8 entrato in servizio nel 2001.\nCaratteristiche.\nLa nave \u00e8 mossa da quattro motori diesel W\u00e4rtsil\u00e4-NSD 12V46C, ciascuno erogante una potenza di 12600 kW a 500 giri/min, per un totale di 50400 kW. L'unit\u00e0 pu\u00f2 raggiungere la velocit\u00e0 di 29 nodi e pu\u00f2 trasportare fino a 1800 passeggeri e 550 veicoli; dispone inoltre di un totale di 300 cabine. A bordo della nave sono offerte molteplici tipologie di servizi: sono presenti un ristorante \"\u00e0 la carte\", un ristorante self-service, un bar, una caffetteria, una boutique, una sala videogames, un'area giochi per bambini, una piscina ed un solarium.\nCaratteristica singolare del \"Mega Express Two\" e del \"Mega Express\" \u00e8 la grande scala a chiocciola vetrata situata a poppa della nave, presente inoltre sul Mega Express Four"}
{"id": "1212488", "revid": "125886285", "url": "https://it.wikipedia.org/wiki?curid=1212488", "title": "Pulpito del battistero di Pisa", "text": "Il pulpito del battistero di Pisa \u00e8 un capolavoro dell'et\u00e0 gotica-pisana di Nicola Pisano, firmato e datato 1260, tra i capisaldi della scultura italiana.\nStoria.\nVerosimilmente iniziato verso il 1257 \u00e8 un'opera di piena maturit\u00e0 dell'artista, con la quale viene introdotta una serie cospicua di novit\u00e0 di assoluto rilievo.\nDescrizione e stile.\nInnanzitutto la struttura a base esagonale non ha precedenti: si pensi al \"pulpito di Guglielmo\" gi\u00e0 nel duomo di Pisa (oggi in quello di Cagliari) o a quelli diffusi nel XII secolo in Italia meridionale, tutti a base quadrata o rettangolare.\nSostenuto da sei colonne laterali (tre delle quali poggianti su leoni stilofori) ed una centrale con basamento scolpito con tre telamoni, ha il parapetto ornato da cinque pannelli ad altorilievo con scene della vita di Cristo:\nInoltre tra le colonne sono ricavati archetti trilobati con rilievi nei pennacchi (con \"Profeti e evangelisti\") e sopra i capitelli si trovano altrettante statue con \"Quattro virt\u00f9 cardinali\", \"San Giovanni Battista\" e l'\"Arcangelo Michele\"\nLa costruzione fu probabilmente ispirata dall'arcivescovo Federico Visconti, che nei suoi \"Sermones\" descrive una \"domus Dei\" con corrispondenze alle fattezze del pulpito: una \"Domus Dei inferior\" corrispondente al livello dei leoni, una \"Domus Dei exterior\" al livello delle sette colonne (che simboleggerebbero i sette sacramenti) ed una \"Domus Dei superior\" con la visione divina delle scene cristologiche. Anche la scelta degli episodi dei pannelli, i momenti pi\u00f9 commoventi dell'infanzia e della passione, secondo la predilezione devozionale dei francescani, viene messa in relazione con un fatto avvenuto nel 1257, la predicazione a Pisa del teologo francescano Bonaventura da Bagnoregio.\nMa l'erudizione del programma iconografico non limit\u00f2 l'arte di Nicola, che anzi diede un possente realismo ai rilievi, con grandi vertici nelle figure quasi a tutto tondo sopra i capitelli. La \"Carit\u00e0\" per esempio presenta un panneggio morbido e realistico e intreccia con un puttino un tenero contatto delle mani; la \"Fortezza\" poi \u00e8 uno dei primi nudi ripresi da modelli dall'antichit\u00e0 classica, con un'evidentissima citazione dell'iconografia di Ercole, con tanto di pelle leonina. La posa leggermente inarcata e dalle linee sciolte venne ripresa pi\u00f9 di due secoli e mezzo dopo da Michelangelo Buonarroti per il celeberrimo \"David\". \nEvidentissimi sono altri debiti con le sculture romane, tanto da avere vere e proprie citazioni, come nella Madonna seduta nell\"'Adorazione dei Magi\", ripresa da un sarcofago pisano di Fedra, o il vecchio con un braccio sorretto da un putto nella \"Presentazione al tempio\", riadattato dal rilievo di un cratere con scene dionisiache sempre a Pisa.\nI personaggi sono rappresentati su pi\u00f9 piani, secondo una disposizione spaziale realistica, con un'acuta descrizione delle fisionomie ed un vivace e dinamico senso della narrazione. Gli altorilievi dei pannelli non sfigurano quindi accanto agli originali romani del II-III secolo, ma vi si possono rintracciare anche le inquietudini tipicamente gotiche, nella spigolosit\u00e0 del ricadere dei panneggi o nelle barbe e nelle criniere cavalline ricavate col trapano. \nIl culmine drammatico del ciclo si raggiunge nella \"Crocefissione\", di grande rigore compositivo, dove quasi tutti i personaggi convergono lo sguardo al Cristo morto. Nicola releg\u00f2 al secondo piano l'iconografia tradizionale (la personificazione dell\"'Ecclesia\" accolta da un angelo, contrapposta a quella della \"sinagoga\" scacciata), dedicandosi nel primo piano ad un complesso schema di emozioni suscitate dalla morte del Cristo: dal notevole pathos dato dalle realistiche espressioni di dolore (per esempio di San Giovanni, che fa il \"gesto del dolore\", portando la mano al petto), all'inedita rappresentazione della Madonna svenuta (derivata da fonti letterarie francescane) o alla verace espressione dubbiosa del fariseo sulla destra che si tocca pensoso la barba, vicino a un compagno che alza il pugno minaccioso. Tra gli ebrei, secondo il Vangelo di Luca (che fu la fonte di Nicola), c'\u00e8 chi solo tornando a casa si rese conto che \"veramente quest'uomo era giusto\" (Lc 23, 37), come dimostra l'ultima figura, che si sbilancia verso l'esterno (sta andando via), ma si volta e si batte il petto per esprimere il rimorso. \nRispetto alla \"Deposizione\" nella lunetta del portale sinistro del duomo di Lucca, qui il Cristo \u00e8 meno dolorosamente inerme, anzi il magnifico modellato del corpo ne trasfigura la regale bellezza duplicemente umana e divina."}
{"id": "1212496", "revid": "1877347", "url": "https://it.wikipedia.org/wiki?curid=1212496", "title": "Ottoni naturali", "text": "Gli ottoni naturali, o trombe naturali, sono una classe di strumenti musicali di semplice concezione, all'interno degli aerofoni a bocchino (od ottoni).\nSi tratta di strumenti formati un tubo metallico di ottone, argento o legno, lungo da uno a due metri, cilindrico fino a 30\u00a0cm circa dalla campana e munito di bocchino. Il tubo pu\u00f2 essere dritto ma anche ripiegato su se stesso. L'emissione del suono si genera facendo vibrare le labbra nel bocchino e sfruttando gli armonici naturali propri dei tubi sonori.\nIl termine \"naturali\" differenzia questa classe dagli ottoni cromatici, per indicare che non c'\u00e8 modo di cambiare il tono a parte le labbra del musicista.\nStoria.\nLa tromba naturale ha una storia antichissima: fu usata fin dal periodo precedente alla nascita di Roma dai popoli latini ed etruschi (\"lituus\" e \"tuba\") per arrivare attraverso il medioevo e rinascimento fino al periodo barocco.\nNel XIV secolo la tromba naturale era dritta, lunga 150\u00a0cm ed era usata per accompagnare le bombarde nella musica per la danza. In queste formazioni di strumenti molto sonori, la funzione delle trombe era limitata a fornire un bordone alla melodia dei pifferi, usando le poche note a disposizione, principalmente i primi quattro armonici."}
{"id": "1212501", "revid": "110157", "url": "https://it.wikipedia.org/wiki?curid=1212501", "title": "Museo archeologico di Terni", "text": "Il Museo archeologico di Terni raccoglie esclusivamente i reperti che erano di propriet\u00e0 di Elia Rossi Passavanti, pluridecorato al valor militare e podest\u00e0 di Terni nel 1928. Alla sua morte avvenuta nel 1985 ha lasciato il palazzo di Via Carrara e tutti i suoi reperti archeologici alla citt\u00e0 di Terni e alla sua fondazione per la premiazione di operai e alunni meritevoli.\nTra i reperti vi sono la lapide della fondazione della citt\u00e0 di Terni oggi al Caos e il Thyrus nei giardini di via XX Settembre. Tutte le opere oggi hanno un aspetto biancastro perch\u00e9 ripulite con l'acido dall'invecchiamento.\nCon i reperti di Palazzo Carrara (luogo propriet\u00e0 di Elia Rossi Passavanti e sede della ex biblioteca) hanno formato un secondo museo a Carsulae (dove gi\u00e0 ne esisteva un altro)."}
{"id": "1212508", "revid": "1149807", "url": "https://it.wikipedia.org/wiki?curid=1212508", "title": "Quiz sport", "text": "Quiz sport \u00e8 stato un quiz telefonico dal tema sportivo trasmesso su Italia 1 condotto da Davide De Zan con la partecipazione di Renata Texeira Nunes in onda dopo \"Studio Sport\". In palio ci sono 1000 euro in gettoni d'oro. Il quiz \u00e8 andato in onda nella sua prima edizione dal 18 giugno 2007 al 13 luglio 2007. Una seconda edizione di \"Quiz Sport\" \u00e8 tornata in onda dal 22 ottobre 2007.\nModalit\u00e0.\nPer prenotarsi si chiamava il numero che appariva in sovraimpressione nel tempo a disposizione. Allo scadere del tempo Renata Texeira Nunes faceva tre domande dal tema sportivo a scelta multipla di tre risposte e chi rispondeva esattamente per primo alle tre domande vinceva i 1000 euro in palio. Era inoltre previsto un premio settimanale per i coloro che chiamavano tutti i giorni."}
{"id": "1212511", "revid": "799504", "url": "https://it.wikipedia.org/wiki?curid=1212511", "title": "Pulpito del duomo di Pisa", "text": "Il pulpito, detto anche ambone o pergamo, del duomo di Pisa fu scolpito da Giovanni Pisano tra il 1301 e il 1310 e ne rappresenta uno dei capolavori.\nStoria.\nIl pulpito commissionato a Giovanni Pisano sostitu\u00ec uno precedente, realizzato da Guglielmo (1157-1162), che fu inviato nel Duomo di Cagliari, allora dipendente dall'arcivescovo di Pisa.\nIl pergamo di Giovanni Pisano fu terminato entro il 1310 e sopravvisse al grande incendio del Duomo del 25 ottobre 1596. Durante i lavori di restauro, tra il 1599 e il 1601, il pergamo venne smontato e i suoi pezzi furono collocati in posti diversi, tra cui il Campo Santo e i magazzini dell'Opera della Primaziale. Non venne rimontato fino al 1926, quando fu ricostruito in una posizione diversa da quella originaria e, sicuramente, con le parti non nello stesso ordine e orientamento di come era stato inteso dall'autore, non essendoci alcuna documentazione di come fosse la disposizione dei vari elementi, comprese le formelle, prima dello smantellamento. Non si sa neppure se possedesse o meno una scala in marmo.\nLe quattro colonne \"semplici\" furono donate da Mussolini, all'epoca al potere dittatoriale, in quanto dopo la ricostruzione alcuni pezzi (come la scala) risultavano mancanti. Per onorare il Duce tali colonne furono messe in bella vista, posizionando le cariatidi nella parte retrostante, meno visibili, quando, si suppone, avrebbe dovuto essere esattamente al contrario.\nDescrizione.\nCon la sua articolata struttura architettonica e la complessa decorazione scultorea, l'opera \u00e8 una delle pi\u00f9 vaste narrazioni per immagini trecentesche che riflette il rinnovamento ed il fervore religioso dell'epoca.\nNelle formelle, leggermente ricurve, sono scolpiti con un linguaggio espressivo gli episodi della \"Vita di Cristo\":\nLa struttura \u00e8 poligonale, come gli analoghi esempi precedenti, nel battistero di Pisa, nel duomo di Siena ed nella chiesa di Sant'Andrea di Pistoia, ma per la prima volta i pannelli sono leggermente incurvati, dando un'idea di circolarit\u00e0 nuova nel suo genere. Altrettanto originali sono:\nQuesta opera presenta dei rilievi con un linguaggio un po' pi\u00f9 compassato, rispetto al dirompente dinamismo del pergamo pistoiese, mentre sono pi\u00f9 rilevanti le novit\u00e0 architettoniche. Il carattere dinamico dell'opera \u00e8 evidenziato dalla grande variet\u00e0 delle pose dei personaggi e degli animali e dalla presenza tipicamente gotica di ritmi eleganti e curvilinei. Secondo l'uso medievale, scene cronologicamente successive sono inserite nello stesso riquadro: possiamo vedere contemporaneamente i tre Magi svegliati dall'angelo, alla ricerca del Messia neonato, e gi\u00e0 giunti alla capanna della Sacra Famiglia. \nLo svolgimento della storia \u00e8 anche animato da cani, cavalli nonch\u00e9 da animali esotici come i cammelli, mentre sullo sfondo si osservano brani di paesaggio aventi un gusto naturalistico.\nUna delle cariatidi simboleggia l'\"Ecclesia\", ed ha alla base la serie delle quattro virt\u00f9 cardinali personificate (giustizia, fortezza, temperanza e prudenza), tra le quali spicca la nuda \"Temperanza\", che riprende la posa della \"Venus pudica\". Ma queste virt\u00f9, come recita l'iscrizione di Giovanni stesso, hanno un significato pi\u00f9 ampio, quali quattro parti del mondo, quattro fiumi del Paradiso e quattro et\u00e0 della donna. Giovanni cre\u00f2 quindi una \"summa\" dell'universo enciclopedico dell'epoca."}
{"id": "1212512", "revid": "119480549", "url": "https://it.wikipedia.org/wiki?curid=1212512", "title": "Trattato di Belgrado", "text": "Il trattato di Belgrado fu sottoscritto a Belgrado il 18 settembre 1739 tra i rappresentanti dell'Impero ottomano e quelli della monarchia asburgica. \nIl trattato.\nIl trattato fu la conseguenza diretta della battaglia di Grocka del 22 luglio 1739, nella quale l'esercito austriaco guidato dal feldmaresciallo George Olivier Wallis, fu sconfitto dalle truppe ottomane al comando di Ahmet Pasci\u00e0. Esso pose fine di fatto alla guerra austro-turca 1737-1739 nella quale l'Austria si era affiancata all'alleato Impero russo, gi\u00e0 in guerra contro l'Impero ottomano dal 1735. Con questo trattato l'Austria perse tutte le conquiste territoriali ottenute con la pace di Passarowitz del 1718: dovette cedere agli Ottomani il Regno di Serbia asburgico (inclusa Belgrado), la parte meridionale del Banato di Temeswar e la Bosnia settentrionale. In aggiunta a questi territori gli Asburgo furono costretti a cedere alla Valacchia (stato vassallo degli Ottomani) la regione dell'Oltenia. In base a questo accordo la frontiera austro-turca fu fissata grossomodo sulla linea formata dai fiumi Sava e Danubio. Delle precedenti conquiste, ottenute grazie all'azione di Eugenio di Savoia, rimase all'Austria solo parte del Banato.\nConseguenze.\nLa firma del trattato di Belgrado consent\u00ec agli Ottomani di liberare ingenti forze per la guerra contro la Russia che, impressionata per la sconfitta dell'Austria, si affrett\u00f2 anch'essa a concludere con i turchi a Ni\u0161 (3 ottobre 1739) la pace."}
{"id": "1212516", "revid": "1305772", "url": "https://it.wikipedia.org/wiki?curid=1212516", "title": "P\u00e9riers (disambigua)", "text": "forse cercavi:"}
{"id": "1212524", "revid": "9633362", "url": "https://it.wikipedia.org/wiki?curid=1212524", "title": "Quizsport", "text": ""}
{"id": "1212528", "revid": "16066", "url": "https://it.wikipedia.org/wiki?curid=1212528", "title": "Aquila araldica", "text": ""}
{"id": "1212532", "revid": "339392", "url": "https://it.wikipedia.org/wiki?curid=1212532", "title": "FC Baltika Kaliningrad", "text": ""}
{"id": "1212533", "revid": "2014155", "url": "https://it.wikipedia.org/wiki?curid=1212533", "title": "Amalrico II di Lusignano", "text": "Biografia.\nInfanzia.\nSecondo la \"Chronica Albrici Monachi Trium Fontium\", Amalrico era fratello di Ugo il Bruno di Lusignano, Goffredo e Guido, Re di Gerusalemme, ed il loro padre era il Signore di Lusignano, Ugo VIII, detto \"il Vecchio o il Bruno (\"le Vieux ou le Brun\")\" e della moglie, sorella del visconte di Thouars, Bourgogne o Burgundia di Ran\u00e7on (\u2020 1169), dama di Fontenay, figlia del visconte di Thouars Goffredo di Ran\u00e7on e Falsifie, dama di Moncontour.\nSecondo il documento n\u00b0 CCLXVIII del \"Chartes et documents pour servir \u00e0 l'histoire de l'abbaye de Saint-Maixent, vol 1\", datato 1118, Ugo VIII, detto il Vecchio o il Bruno era figlio primogenito del settimo Signore di Lusignano, Ugo VII, detto \"il Bruno (le Brun)\" e si potrebbe intendere di Sarracina di Lezay (circa 1067- 1143/1144 anno in cui non viene pi\u00f9 citata nei documenti).\nSecondo lo storico delle Crociate, Guglielmo di Tiro, che fu arcivescovo della citt\u00e0 di Tiro, nell'odierno Libano, nella sua \"Historia rerum in partibus transmarinis gestarum\", suo padre, Ugo il Vecchio (\"Hugo de Liniziaco senior\"), nel 1163, dopo aver associato il figlio primogenito, Ugo, alla conduzione della signoria,si rec\u00f2 in pellegrinaggio in Terra Santa assieme a Goffredo Martello, fratello del conte d'Angoul\u00eame, Guglielmo VI, ed in quello stesso anno si un\u00ec alle truppe che difendevano con successo la contea di Tripoli dagli attacchi di Norandino.\nSecondo lo storico britannico, Peter W. Edbury, nel suo \"The Kingdom of Cyprus and the Crusades, 1191-1374\", Amalrico, nel 1168, si ribell\u00f2 al suo feudatario, il re d'Inghilterra e conte di Poitiers, Enrico II, e non molto tempo dopo raggiunse la Palestina.\nNel 1174 risultava gi\u00e0 un suddito del giovane re di Gerusalemme, Baldovino IV; secondo i cronisti del tredicesimo secolo, Amalrico era stato riscattato dal re di Gerusalemme, Amalrico I, quando si trovava prigioniero in Damasco.\nComunque, il 13 dicembre 1174, Amalrico (\"Aimericus de Lisenian\") fu testimone di una donazione del re Baldovino IV (\"Balduinus IV rex Hierosolymitanus\"), come da documento n\u00b0 518 del \"Regesta Regni Hierosolymitani 1097-1291\" dello storico tedesco Gustav Reinhold R\u00f6hricht.\nPrimo matrimonio.\nLa sua prima moglie, sposata nel 1174, come conferma il \"Recueil des historiens des croisades. Historiens occidentaux. Tome second\" fu Eschiva di Ibelin (c. 1160 - Cipro 1197), figlia di Baldovino di Ibelin e la sua prima moglie Richilde de Bethsan o Bessan; la paternit\u00e0 di Eschiva viene confermata anche da \"Les familles d'outre-mer\"che definisce Baldovino, signore di Rama; anche nella \"Histoire de l'\u00eele de Chypre sous le r\u00e8gne des princes de la maison de Lusignan, volume 3\", Amalrico cita la moglie, Eschiva ancora in vita, nel settembre 1195.\nConestabile del regno latino di Gerusalemme.\nAmalrico fu al servizio di Agnese di Courtenay, moglie di Reginaldo di Sidone e madre del re Baldovino IV di Gerusalemme; la \"Chronique d'Ernoul et de Bernard le Tr\u00e9sorier\" sospetta che i due fossero amanti. Amalrico fu nominato da Baldovino IV, consenziente la madre, Agnese, Conestabile del regno latino di Gerusalemme subito tra il 1179 ed il 1180; \nsuo fratello Guido, con l'aiuto di Amalrico, nel 1180, ottenne la mano di Sibilla, figlia di Amalrico I e sorella ed erede di Baldovino IV, vedova, da circa tre anni di Guglielmo \"Spadalunga\" degli Aleramici e madre del Baldovino, che succeder\u00e0 allo zio, Baldovino IV, come Baldovino V; e, nel 1186, dopo la morte di Baldovino IV e Baldovino V, Sibilla fu incoronata regina, e Guido, il fratello di Amalrico, re di Gerusalemme, che guid\u00f2 il regno con poca perizia, appoggiando Reginaldo di Chatillon a rompere la tregua col Saladino sino alla disastrosa battaglia di Hattin del 1187.\nAmalrico e suo fratello Guido furono tra i cavalieri catturati dopo la battaglia di Hattin, poi liberati l'anno successivo, nel 1188.\nSecondo Peter W. Edbury, nel 1192, Amalrico appoggi\u00f2 la ribellione dei Pisani a Tiro, durante la lotta che contrapponeva suo fratello Guido, non pi\u00f9 accettato come re consorte, dopo la morte della moglie, Sibilla, avvenuta nel 1190, alla nuova regina, Isabella di Gerusalemme, sorella di Sibilla e il suo terzo marito, Enrico II di Champagne, che fece arrestare Amalrico e lo destitu\u00ec da Conestabile del regno latino di Gerusalemme.\nRe di Cipro.\nIl re d'Inghilterra, Riccardo Cuor di Leone, al comando della terza crociata, che dapprima sosteneva le pretese di Guido, dopo che Isabella aveva sposato suo nipote, Enrico II di Champagne, riconobbe anche lui la nuova regina, e, nel 1192, per indennizzare, Guido, gli vendette l'isola di Cipro, che aveva conquistato, nel maggio dell'anno precedente, per cui, Amalrico segu\u00ec il fratello Guido, nuovo Signore di Cipro.\nGuido aveva designato come suo successore a Cipro un terzo fratello, Goffredo, che aveva partecipato alla terza crociata; ma quest'ultimo, tra il 1192 ed il 1193, prefer\u00ec rientrare nel Poitou, per cui Amalrico divenne l'erede di Guido, che non aveva discendenza.\nNel 1194, alla morte di Guido, Amalrico divenne signore di Cipro.\nTra il 1195 ed il 1196, con l'approvazione di papa Celestino III, Amalrico organizz\u00f2 la chiesa latina a Cipro, con un arcivescovo a Nicosia e tre vescovi a Limassol, Pafo e Famagosta, molto probabilmente perch\u00e9 aspirava ad essere incoronato re e non si fidava della chiesa greca; la documentazione dei vari messaggi scambiati tra Amalrico e Celestino III sono contenuti nella \"Histoire de l'\u00eele de Chypre sous le r\u00e8gne des princes de la maison de Lusignan, volume 3\".\nNel 1196, Amalrico invi\u00f2 un ambasciatore all'imperatore, Enrico VI di Svevia, che si apprestava a partecipare alla terza crociata, proponendogli di crearlo re di Cipro, vassallo del sacro romano impero, che gli avrebbe garantito un'alleanza contro un eventuale attacco da parte dell'impero bizantino, al ritorno dell'ambasciatore Amalrico fu proclamato re di Cipro (Amalrico I di Cipro) e fu incoronato a Nicosia il 22 settembre 1197, da Corrado di Querfurt, vescovo di Hildesheim, cancelliere dell'imperatore.\nLa morte di Enrico VI, in quello stesso anno, e la conseguente guerra civile all'interno del sacro romano impero, priv\u00f2 Amalrico del potenziale alleato per combattere i Bizantini, ma fu compensata dal riavvicinamento al regno di Gerusalemme, essendosi riconciliato con Enrico II di Champagne, che era venuto in visita a Cipro, e conclusasi con un patto matrimoniale che prevedeva che i tre figli maschi di Amalrico avrebbero sposato le tre figlie di Enrico e Isabella di Gerusalemme.\nSecondo matrimonio.\nEnrico II di Champagne mor\u00ec in quello stesso anno (1197); ancora secondo Edbury, Enrico mor\u00ec ad Acri nel settembre 1197 per un incidente, a causa del cedimento di una ringhiera che lo fece precipitare da una finestra; secondo gli Obituaires de Sens Tome I.1, Eglise cath\u00e9drale de Sens, Obituaire du xiii si\u00e8cle, Enrico (Henricus comes Campanie) mor\u00ec il 6 settembre (September VIII Idus) del 1197.\nA Isabella, figlia di Amalrico I di Gerusalemme, costretta a divorziare dal primo marito, Umfredo IV di Toron, e poi gi\u00e0 vedova di Corrado di Monferrato e di Enrico II di Champagne, bisognava dare un nuovo marito, e tra i vari candidati vi fu anche Amalrico, vedovo della prima moglie Eschiva dall'inverno di quello stesso anno; Amalrico fu prescelto quasi all'unanimit\u00e0, spos\u00f2 Isabella e divenne re di Gerusalemme \"jure uxoris\".\nRe di Gerusalemme.\nAmalrico fu incoronato a Acri nel mese di gennaio 1198, e, con i suoi cavalieri giunti da Cipro si un\u00ec ai crociati tedeschi, fu conquistata Beirut e fu posto l'assedio al castello di Toron; ma quando giunse la notizia della morte dell'imperatore, Enrico VI, i crociati tedeschi abbandonarono l'assedio si ritirarono e fecero ritorno nei loro feudi, si accord\u00f2 col fratello e successore del Saladino, il Sultano ayyubide d'Egitto al-Malik al-\u02bf\u0100dil Sayf al-D\u012bn (Safedino), riuscendo, in quello stesso anno a procurarsi una tregua di cinque anni con i musulmani, a causa della lotta tra i fratelli di Saladino e i suoi figli per l'eredit\u00e0 dei suoi territori. \nLa tregua venne disturbata da ripetuti attacchi da entrambi i lati, e Amalrico riusc\u00ec a riprendere agli arabi le citt\u00e0 di Beirut e Jubayl; ma, quando la IV crociata si diresse a Costantinopoli anzich\u00e9 in Siria, prefer\u00ec mantenere un atteggiamento prudente con i musulmani, rinnovando per altri sei anni la tregua con al-Malik al-\u02bf\u0100dil Sayf al-D\u012bn; la quarta crociata arrec\u00f2 solo danni alla causa dei cristiani in oriente.\nSotto il regno di Amalrico si ebbe qualche recupero territoriale lungo la costa.\nUno dei primi atti compiuti da Amalrico (\"Aymericus per Dei gratiam Jerusalem Latinorum rex nonus et rex Cypri\"), col consenso della moglie, Isabella (\"Ysabelis uxoris mee, illustris quamdam regis Amalrici filia\"), nell'ottobre 1198 fu di garantire i diritti alla citt\u00e0 di Marsiglia per gli aiuti ricevuti.\nNel 1201, Amalrico (\"Aymericus Dei gratia Latinorum Jerusalem rex nonus et rex Cipri\") fece una donazione alla chiesa del Santo Sepolcro, come da documento n\u00b0 177 del \"Cartulaire de l'\u00c9glise du Saint-Sepulcre de J\u00e9rusalem\".\nQuando tra il 1202 ed il 1203, una parte dei cavalieri che avevano aderito alla quarta crociata, giunse a San Giovanni d'Acri, per riprendere le ostilit\u00e0 contro i Saraceni, furono convinti da Amalrico a rispettare la tregua, per cui si avviarono verso Antiochia, per mettersi al servizio del Principe, Boemondo IV d'Antiochia\nMorte.\nAmalrico mor\u00ec di dissenteria, presumibilmente provocata da muggine avariato (o forse avvelenato), a San Giovanni d'Acri il 1\u00ba aprile 1205, subito dopo il suo figlio Amalrico e quattro giorni prima di sua moglie, Isabella; la \"Chronique d'Ernoul et de Bernard le Tr\u00e9sorier\" riporta la morte di entrambi i regnanti (\"li rois Haimeris fu mors\"), mentre il \"Regesta Regni Hierosolymitani 1097-1291\", riporta la morte di Amalrico, a Haifa, il primo aprile circa due mesi dopo il figlio ultimogenito, anche lui di nome Amalrico. \nAmalrico venne sepolto nella Cattedrale di Santa Sofia a Nicosia. Il regno di Cipro pass\u00f2 a suo figlio Ugo, nato dal suo primo matrimonio con Eschiva d'Ibelin, mentre il regno di Gerusalemme pass\u00f2 a Maria di Monferrato, figlia di Isabella I e del suo secondo marito, Corrado di Monferrato, sotto la reggenza di un suo zio (fratellastro di sua madre), Giovanni di Ibelin; questa successione viene confermata sia dalla \"Chronique d'Ernoul et de Bernard le Tr\u00e9sorier\", che dal \"Regesta Regni Hierosolymitani 1097-1291\".\nDiscendenza.\nAmalrico e Eschiva di Ibelin, sua prima moglie, ebbero sei figli:\nDal suo secondo matrimonio con Isabella di Gerusalemme nacquero tre figli:"}
{"id": "1212534", "revid": "33277", "url": "https://it.wikipedia.org/wiki?curid=1212534", "title": "Amalrico II di Gerusalemme", "text": ""}
{"id": "1212540", "revid": "1934238", "url": "https://it.wikipedia.org/wiki?curid=1212540", "title": "Banco Popolare", "text": "Il Banco Popolare \u00e8 stato un gruppo bancario di matrice cooperativa, il pi\u00f9 grande in Italia, fino al 1\u00ba gennaio 2017, quando si \u00e8 fuso con la Banca Popolare di Milano per costituire il Banco BPM. Era caratterizzato da un forte radicamento locale, con 18.230 dipendenti, oltre 3 milioni di clienti e circa 1.800 filiali presenti in tutta Italia con l'eccezione dell'Alto Adige e dell'Abruzzo. Il suo codice ABI era lo 05034, mantenuto dal Banco BPM.\nStoria.\nNacque ufficialmente il 1\u00ba luglio 2007 dalla fusione fra il Banco Popolare di Verona e Novara e la Banca Popolare Italiana.\nI rapporti di cambio erano stati determinati in 1 azione del costituendo Banco per ogni azione di Bpvn e in 0,43 azioni del costituendo Banco per ogni azione di Bpi.\nNel 2010 ha superato lo \"stress test\" effettuato dal Committee of European Banking Supervisors (CEBS). Il test analizzava la solidit\u00e0 patrimoniale degli istituti bancari per verificare le capacit\u00e0 di resistenza alle crisi.\nAl 4 febbraio 2011 risultava essere la decima banca italiana nella classifica delle 15 banche pi\u00f9 capitalizzate quotate sulla borsa italiana.\nAl 9 agosto 2011 risultava essere la settima banca italiana secondo la classifica dei gruppi bancari italiani per capitalizzazione. Da luglio 2013 \u00e8 inclusa nello Standard Ethics Italian Banks Index.\nIl 27 dicembre 2011 si sono fuse per incorporazione nel Banco Popolare le S.p.A. Banca Popolare di Verona - S. Geminiano e S. Prospero, Banca Popolare di Lodi, Banca Popolare di Novara, Cassa di Risparmio di Lucca Pisa Livorno e Banca Popolare di Cremona, e separatamente la Banca Popolare di Crema S.p.A..\nIl 1\u00ba giugno 2014 viene incorporato anche il Credito Bergamasco. La capogruppo controllava gi\u00e0 le banche del gruppo, che rimangono radicate col proprio marchio nei loro territori storici.\nQuotazione in Borsa.\nIl Banco Popolare \u00e8 stato quotato presso l'indice FTSE MIB della Borsa Italiana, il paniere che racchiude le azioni delle 40 principali societ\u00e0 italiane, dal 2 luglio 2007 al 30 dicembre 2016 quando ha chiuso ad un prezzo di 2,2920 \u20ac per azione corrispondente a una capitalizzazione di 1.897 milioni di euro.\nBanco BPM.\nIl 23 marzo 2016 viene siglato il protocollo d'intesa con la Banca Popolare di Milano (BPM) per l'integrazione delle due banche cooperative ratificato dal consiglio d'amministrazione del 24 maggio.\nA giugno dello stesso anno come previsto dagli accordi, avviene un aumento di capitale da un miliardo di euro.\nIl 15 ottobre l'assemblea straordinaria dei soci ha approvato con il 99,5% dei soci intervenuti la fusione con la Banca Popolare di Milano che \u00e8 diventata efficace dal 1\u00ba gennaio 2017 quando \u00e8 nato il Banco BPM S.p.A. I rapporti di cambio sono stati determinati in un'azione del costituendo Banco BPM ogni azione del Banco Popolare e in un'azione del costituendo Banco BPM ogni 6,386 azioni della Banca Popolare di Milano.\nVisto che con la fusione il Banco Popolare da societ\u00e0 cooperativa diventa una societ\u00e0 per azioni \u00e8 stato riconosciuto agli azionisti dissenzienti il diritto di recesso fissato in 3,156 \u20ac per azione.\nL'ex Gruppo Banco Popolare.\nIl Gruppo operava in Italia in tutti i settori dell'attivit\u00e0 bancaria e finanziaria ed \u00e8 presente anche in altri Paesi europei, con societ\u00e0 controllate e filiali, e in Asia, mediante alcuni uffici di rappresentanza.\nIl Banco Popolare aveva sede legale e amministrativa a Verona e sedi amministrative a Lodi e Novara ed aveva il ruolo, oltre che di capogruppo, anche di banca operativa. Essa era organizzata sulla base di un modello territoriale basato sulle Divisioni, esistenti nelle tradizionali aree storiche di presenza.\nRete territoriale.\nIl Banco BPM opera sul territorio di competenza dell'ex Banco Popolare, utilizzando le sue Divisioni territoriali, corrispondenti ai perimetri territoriali dei marchi storici e poste a presidio e coordinamento della rete distributiva, che sono quattro::"}
{"id": "1212541", "revid": "33689", "url": "https://it.wikipedia.org/wiki?curid=1212541", "title": "Mammiferi dell'Irlanda", "text": "Nella lista sono nominate anche le specie che sono state portate all'estinzione dall'uomo."}
{"id": "1212543", "revid": "599013", "url": "https://it.wikipedia.org/wiki?curid=1212543", "title": "Claudio Ambu", "text": "Carriera.\nAmbu inizi\u00f2 a dare i primi calci al pallone nella Macallesi, una squadra di quartiere di Milano. L'Inter lo acquist\u00f2 assieme ad altri due suoi compagni facendolo debuttare in prima squadra il 2 gennaio 1977 contro la Roma, la sua unica presenza in quella stagione. Avanti a lui c'era Carlo Muraro e le possibilit\u00e0 di giocare erano poche cos\u00ec la societ\u00e0 nerazzurra prefer\u00ec cederlo in Serie B all' per fargli fare esperienza. Nella citt\u00e0 marchigiana, nel campionato 1977-1978 segn\u00f2 17 gol in 29 partite, vincendo il torneo.\nTornato in Serie A, contribu\u00ec alla salvezza dell'Ascoli (in cui rimase nell'ambito dell'operazione che port\u00f2 Giancarlo Pasinato all'Inter) convincendo l'Inter a riprenderlo. Con la squadra nerazzurra conquist\u00f2 lo scudetto 1979-1980 e raggiunse l'anno successivo la semifinale di Coppa dei Campioni ma per lui di spazio ce n'era poco, sempre chiuso da Muraro. A fine campionato l'Inter decise di cedere entrambi, ma se per Muraro si tratt\u00f2 di un allontanamento temporaneo prima di tornare a Milano nel 1983-1984, per Ambu questo signific\u00f2 l'addio alla maglia nerazzurra e il proseguimento della carriera in provincia.\nDopo una stagione al e una alla Lazio con la promozione in Serie A, passa al Monza con cui disputa tre campionati per proseguire nel Genoa e chiudere nel Frosinone.\nCon la maglia dei \"canarini\" ciociari disputa tre stagioni, di cui la prima in Serie C1, campionato 1988-1989, nella quale colleziona 28 presenze e mette a segno 5 reti (contro il Casarano su rigore, il , la Torres, il Catania ed il ). Quel torneo si concluse con la retrocessione del Frosinone in Serie C2. Nel campionato successivo, stagione 1989-1990, Ambu gioca ulteriori 28 gare, mettendo a segno 7 reti. \u00c8 il capocannoniere della squadra, che arriva terza in classifica dietro e , fallendo cos\u00ec il ritorno in Serie C1.\nAl termine della stagione, il 26 luglio 1990, il Frosinone venne radiato dalla FIGC e ripart\u00ec dal campionato Interregionale, girone I. Ambu diventa il capitano della formazione canarina per la stagione 1990-1991, scendendo in campo in 15 occasioni, senza segnare una marcatura. La sua ultima apparizione con la maglia del Frosinone \u00e8 datata 13 gennaio 1991, nel derby contro il Sora finito 0-0.\nIn carriera ha totalizzato complessivamente 54 presenze e 7 reti in Serie A e 216 presenze e 48 reti in Serie B."}
{"id": "1212544", "revid": "78273", "url": "https://it.wikipedia.org/wiki?curid=1212544", "title": "Rugby Calvisano S.r.l", "text": ""}
{"id": "1212548", "revid": "62004", "url": "https://it.wikipedia.org/wiki?curid=1212548", "title": "Coppa del mondo di mountain bike 2008", "text": "La Coppa del mondo di mountain bike 2008 organizzata dall'Unione Ciclistica Internazionale (UCI) e supportata da Nissan, si disput\u00f2 su quattro discipline: cross country (9 tappe), downhill e four-cross (7 tappe) e, in un circuito separato, marathon (3 tappe).\nL'UCI annunci\u00f2, nel settembre 2007, l'annullamento della prevista terza tappa della Coppa di marathon prevista ad Innsbruck, in Austria."}
{"id": "1212559", "revid": "125920332", "url": "https://it.wikipedia.org/wiki?curid=1212559", "title": "David Warwick", "text": "Lo si ricorda anche per la partecipazione ad un episodio di \"Yes Minister\", \"Doctor Who\" (1978) e in \"Army of Ghosts\" (2006).\nAttualmente vive con Louise Jameson, l'assistente Leela nel telefilm Doctor Who. I due comparvero insieme nell'audio racconto \"\" (2004) prodotto dalla Big Finish Productions."}
{"id": "1212571", "revid": "1305772", "url": "https://it.wikipedia.org/wiki?curid=1212571", "title": "Surat", "text": ""}
{"id": "1212572", "revid": "1543377", "url": "https://it.wikipedia.org/wiki?curid=1212572", "title": "Etilometro", "text": "Letilometro \u00e8 uno strumento di misurazione utilizzato per determinare il valore dell'alcool, ovverosia dell'etanolo contenuto nel sangue. In Italia sono omologati gli apparecchi in grado di misurare tale concentrazione attraverso l'analisi dell'aria espirata.\nL'etanolo, dopo essere ingerito, viene rapidamente assorbito dallo stomaco e dall'intestino tenue e si distribuisce in tutta l'acqua corporea (che, per l'organismo umano, ammonta a circa 0,55 l/kg).\nLa maggior parte (circa il 90%) dell'etanolo viene metabolizzato nell'organismo, mentre una piccola parte viene eliminato nelle urine, nel sudore e nell'aria espirata: il rapporto di etanolemia (concentrazione di etanolo nel sangue) e aria alveolare \u00e8 relativamente costante, 80\u00a0mg di etanolo per 100 ml di sangue producono 35\u00a0\u00b5g/100ml di etanolo nell'aria espirata.\nLa concentrazione alcoolemica viene indicata in g/l, in modo da determinare il superamento dei limiti fissati dal codice della strada (nel caso del codice della strada italiano, fissato a 0,5 g/l).\nInvenzione.\nNel 1954 Robert Borkenstein (1912 \u2013 2002), ex capitano della polizia dell'Indiana, invent\u00f2 l'etilometro, cio\u00e8 lo strumento che permette di misurare il livello di alcool nel sangue.\nPrima di esso l'alcool veniva misurata attraverso un prelievo di sangue e quindi, oltre a richiedere una procedura invasiva, non ne era nemmeno possibile l'applicazione in tempo reale. Quindi l'etilometro cambi\u00f2 radicalmente il modo di misurare l'alcolemia. Bisogna per\u00f2 dire che la sua misura, anche se molto precisa, non \u00e8 assoluta, cio\u00e8 varia da persona a persona a seconda di molti fattori personali come ad esempio il metabolismo o la quantit\u00e0 di grasso.\nPrincipio di funzionamento.\nIl principio chimico che sta alla base del funzionamento di questo strumento di misura \u00e8 la legge di Henry (1803): \"Un gas che esercita una pressione sulla superficie di un liquido, vi entra in soluzione finch\u00e9 avr\u00e0 raggiunto in quel liquido la stessa pressione che esercita sopra di esso\". Infatti, l'alcool contenuto nelle bevande, una volta assorbito dall'organismo, entra in circolo con il sangue e ci resta fino alla sua espulsione. Si pu\u00f2 quindi considerare il sangue come una soluzione acquosa contenente una certa percentuale di alcool. Di conseguenza, il vapore (contenuto nell'aria che espiriamo) \u00e8 in equilibrio con tale soluzione, e in particolare la percentuale di alcool registrata dall'etilometro in tale vapore \u00e8 proporzionale (ma non uguale) a quella contenuta nel sangue, secondo la citata legge di Henry e la correlata legge di Raoult (1886).\nL'alcool.\nL'alcool \u00e8 un composto organico contenente un gruppo idrossilico -OH, alcol etilico ed etanolo e deriva dalla fermentazione di frutta, semi di cereali, tuberi o siero del latte (kefir) che contengono zuccheri o sostanze che possono essere trasformate in zuccheri.\nL'alcol etilico \u00e8 un nutriente molto energetico (1gr=7Kcal).\nPer comprendere come misurare correttamente il livello di alcolemia, bisogna tenere in considerazione che il nostro organismo metabolizza tutto l'alcol assunto trasmettendolo al sangue dopo circa 1 ora; successivamente inizia la fase di smaltimento, durante la quale il valore dell'etanolo decresce di 0.15 \u2013 0.20 g/l all'ora. \nDurante il processo di metabolizzazione l'alcool viene trasmesso dal sangue all'espirato in forma gassosa(etanolo) e quindi \u00e8 possibile captarlo all'esterno attraverso un sensore elettronico o chimico che analizza l'espirato emesso dal cavo orale o dal setto nasale. \n\u00c8 utile conoscere che l'alcool viene espulso in percentuale minore anche attraverso l'urina e il sudore. L'analisi metrologica di queste ultime due matrici \u00e8 molto meno affidabile rispetto alle matrici sangue ed espirato.\nEtilometro chimico.\nCostituito da una fiala contenente un preparato chimico che reagisce con l'etanolo contenuto nell'espirato e un palloncino necessario per catturare un'esatta quantit\u00e0 di espirato. Il Ministero della Salute nel 2008 ha classificato questo strumento inserendolo nella categoria dei \"preparati o composti chimici\" diversa dalla categoria degli \"articoli\" generici, dato che la sua funzione primaria \u00e8 data dalla reazione del reagente chimico contenuto al suo interno e non dalla sua forma o grandezza.\nNel mondo sono utilizzati 2 tipi di reagenti: uno senza dicromato di potassio e l'altro con dicromato di potassio. Di fatto dal 2010 sono cambiati i parametri di certificazione per questo strumento, imponendo maggiore rigidit\u00e0 e severit\u00e0 a tutela della salute pubblica e per l'ambiente a causa della pericolosit\u00e0 del dicromato di potassio se inserito oltre il limite.\nUn etilometro serio deve possedere un certificato metrologico che garantisce la qualit\u00e0 e durata del sensore\nEtilometro elettronico.\nComposto da un corpo macchina, un boccaglio e un display.\nIl funzionamento dell'etilometro elettronico a differenza di quello chimico non utilizza nessun sale o reazione chimica per la misura, ma si avvale di sensori di gas che rilevano la presenza di alcool.\nL'utilizzo di questa apparecchiatura non si differenzia tanto da quello dell'etilometro chimico, il concetto \u00e8 sempre quello di soffiare in un contenitore, per\u00f2 in questo caso si soffia direttamente sul sensore attraverso il boccaglio. In pi\u00f9 prima di effettuare la misurazione si deve attendere un periodo di tempo per far s\u00ec che il sensore si riscaldi e funzioni correttamente.\nLa lettura del valore avviene tramite il display che riporta l'esatto valore.\nSemiconduttori(MEMS)\nTutti i semiconduttori e sensori, hanno una durata limitata e sono delicatissimi: risentono dell'umidit\u00e0, dell'inquinamento, e si saturano con l'uso.Pertanto \u00e8 bene sempre controllare le dichiarazioni all'uso prima di affidare la propria vita ad uno strumento se non certificato metrologicamente e per l'affidabilit\u00e0 nel tempo.\nI sensori usati nell'etilometro sono del tipo a semiconduttore, cio\u00e8 utilizzano un semiconduttore come elemento sensibile per la rilevazione.\nIl semiconduttore usato di solito negli etilometri \u00e8 l'Ossido di Stagno che fa parte dell'elemento sensibile.\nI sensori sono composti al loro interno da una piccola piastrina di ceramica sulla quale si trovano un elemento sensibile e uno riscaldante.\nL'elemento sensibile \u00e8 costituito da un sottile strato di piccolissimi granuli di biossido di stagno o di altri ossidi di elementi di transizione come zinco, tungsteno, molibdeno.\nL'elemento riscaldante \u00e8, invece, un normale resistore che serve esclusivamente per portare alla temperatura di funzionamento il sensore.\nIl semiconduttore reagisce con l'aria mettendo in comune degli elettroni, causando la formazione di una barriera di potenziale, cio\u00e8 una tensione che si oppone al passaggio di elettroni. In condizione normale, ad esempio con solo ossigeno, questa barriera \u00e8 molto alta, ma con la presenza di un gas riducente, nel nostro caso l'etanolo, l'ossigeno reagendo con esso non reagisce con il semiconduttore e quindi si ha una diminuzione della barriera.\nDa questo di deduce che l'elemento sensibile ha una resistenza inversamente proporzionale alla quantit\u00e0 di gas riducente, in altre parole pi\u00f9 etanolo \u00e8 presente nel fiato minore sar\u00e0 la barriera di potenziale.\nI Sensori elettrochimici (Fuel-cell): Questo tipo di sensori vengono utilizzati per specifici tipi di gas (nel caso etanolo); sono compatti e richiedono una potenza minima, offrono una linearit\u00e0 e una ripetibilit\u00e0 eccezionali e in genere hanno una durata notevole, compresa per lo pi\u00f9 fra 1 e 7 anni in base al materiale utilizzato per gli elettrodi. I tempi di risposta, indicati con T90 (il tempo necessario per raggiungere il 90% della risposta finale), sono generalmente di 30-60 secondi e i limiti minimi di rilevamento variano da 0,02 a 50 ppm, a seconda del tipo di gas campionato.\nNegli etilometri con sensori specifici per alcool la cella elettrochimica (a combustibile) ha elettrodi di platino duali attraverso i quali l'etanolo viene ossidato generando una corrente elettrica sfruttando al 100% la reazione chimica. Pi\u00f9 alto \u00e8 il contenuto di alcol nell'espirato, maggiore \u00e8 il voltaggio prodotto dalla cella e quindi l'energia di uscita che viene captata e letta da un software gestionale. Il software \u00e8 traduce e memorizza il valore corrispondente al contenuto di alcool nell'espirato (BAC)con la massima precisione ed in base al coefficiente di rapporto pari a 2300 o 2100 a seconda del tipo di elettrodo utilizzato. \nL'utilizzo del platino nero o del platino liscio(pi\u00f9 scadente) nella costruzione degli elettrodi delle celle elettrochimiche comporta una capacit\u00e0 di ossidazione dell'etanolo maggiore o minore, alterando il potenziale di scambio rispetto all'elettrodo di riferimento; la lettura dei valori alcolemici viene calcolata dal software dell'etilometro che \u00e8 tarato per minimizzare la differenza di potenziale della cella e per stabilizzare la differenza del potenziale tra gli elettrodi, rapportando tale valore proporzionalmente alle concentrazioni di etanolo di target.\nNota: \u00c8 importante sapere anche che, se gli elettrodi dei sensori al platino sono molto piccoli(5\u201310\u00a0mm.) e protetti da inadeguato materiale plastico, l'attendibilit\u00e0 e la sensibilit\u00e0 dell'etilometro ne risentir\u00e0 moltissimo, compresa la durata che non arriverebbe ad un anno. Un etilometro serio deve possedere un certificato metrologico che garantisce la qualit\u00e0 e durata del sensore!\nSpecifiche per l'etilometro probatorio usato dalle forze dell'ordine.\nTutti gli etilometro usati dalle Forze dell'Ordine devono avere per legge delle determinate caratteristiche, che sono descritte nel Decreto Ministeriale del 22 maggio 1990, n. 196 :\nL'etilometro deve misurare la concentrazione di alcool per analisi dell'aria alveolare espirata (espresso in milligrammi per litro di aria) in condizioni definite di prova e in corrispondenza di ciascun valore di aria espirata indica il valore della concentrazione alcolemica (espressa in grammi di alcool per litro di sangue) ottenuta moltiplicando la misura per il fattore convenzionale 2.300.\nViene assegnata una tolleranza a vantaggio del cittadino pari a \n- 0,016\u00a0mg/l per concentrazione inferiore a 0,400\u00a0mg/l;\n- 4% in valore relativo per concentrazione fra 0,400\u00a0mg/l e 1,000\u00a0mg/l inclusi;\n- 8% in valore relativo per concentrazione superiore a 1,000\u00a0mg/l e fino a-2,000\u00a0mg/l incluso;\n- 16% in valore relativo per concentrazione superiore a - 2,000\u00a0mg/l e fino a 3,000\u00a0mg/l incluso\nQuando il dispositivo o i dispositivi di calibrazione automatica non permettono pi\u00f9 la calibrazione oppure quando la verifica della corretta calibrazione non conduce a un risultato positivo, lo strumento non deve pi\u00f9 poter effettuare misure. \nA questo scopo, questi dispositivi devono essere equipaggiati di mezzi che permettono di assicurare il loro autocontrollo.\nPer esempio:\n- verifica della concentrazione della miscela di gas campione o di quella corrispondente al mezzo di simulazione;\n- limitazione degli intervalli entro i quali lo strumento pu\u00f2 essere regolato.\nNormativa e calcolo del tasso alcolemico.\nformula_1\nN.B.: la costante 1,055 corrisponde al peso specifico del sangue.\nSecondo il \"Global Status Report on Road Sefety\" dell'Organizzazione Mondiale della Sanit\u00e0 nel 2015, i limiti minimi di riferimento per le sanzioni per il tasso alcolemico \"in 180 Paesi variano tutti da 0.5 a 0.8 g/litro\".\nEtilometro salivare.\nPu\u00f2 essere costituito da un tampone e una striscia reattiva monouso. Questa tecnologia \u00e8 molto approssimativa a causa delle molteplici influenze da fattori interni ed esterni( acidit\u00e0, residui di cibo tra cui spezie, zuccheri, ecc) In ambedue i casi il funzionamento \u00e8 lo stesso. Il tampone o la striscia hanno incorporato un reagente in fase solida che utilizza la seguente reazione enzimatica specifica a contatto con la saliva:\n Alcol ossidasi H\n CH3CH2OH+O2------------------&gt;CH3C=O+H2O2\n colore panna\n Perossidasi\n H2O2+DH2------------&gt;D+2H2O\n colore Blu\nDurante il test, il fluido orale viene raccolto sul tampone e lo satura. Se nel fluido orale non \u00e8 presente alcol, il tampone rimane incolore (rimane bianco o color crema) perch\u00e9 non avviene alcuna reazione con gli enzimi che provocherebber\u00f2 la colorazione. Quando nel fluido orale \u00e8 presente dell'alcol, il tampone si colora di una tonalit\u00e0 tra il verde e il blu, perch\u00e9 l'alcol reagisce con l'alcol ossidasi producendo aldeidi e perossidi. I perossidi reagiscono con la perossidasi in presenza di idrogeno liberato dalla reazione, portando alla formazione del colore blu. Pertanto, la presenza sul tampone di una colorazione tra il verde e il blu indica un presunto risultato positivo. Ma il risultato \u00e8 molto approssimativo ed intorno ad un valore alcolemico &gt; 0,02 % B.A.C. Ossia non \u00e8 possibile rilevare un colore esatto per ogni gradazione alcolemica.&lt;br&gt;\nInoltre alcuni test a forma di striscia, importati dalla Cina e non certificati metrologicamente o sanitariamente, stanno creando confusione e danni all'utilizzatore. Dato che il prodotto deve essere necessariamente tenuto in bocca, la mancanza di igiene contro i virus o batteri nel processo produttivo o di confezionamento pu\u00f2 portare infezioni (afte o altro), pertanto \u00e8 bene controllare se la confezione porta il simbolo \"sterile\"."}
{"id": "1212580", "revid": "1568601", "url": "https://it.wikipedia.org/wiki?curid=1212580", "title": "Punta Pezzo", "text": "Punta Pezzo (anticamente \"Capo Cenide\") \u00e8 il punto della Calabria pi\u00f9 prossimo alla Sicilia e costituisce la punta pi\u00f9 a nord del versante calabro dello Stretto di Messina, trovandosi sull'ingresso settentrionale del canale. Le coste di questo tratto di mare sono attraversate da fortissime correnti e l'orografia delle spiagge varia di anno in anno a causa delle fortissime mareggiate invernali. \u00c8 situata presso l'omonimo quartiere di Pezzo, nel comune di Villa San Giovanni, a circa 13\u00a0km a nord del capoluogo.\nStoria.\nIl sito di Punta Pezzo sarebbe quello dell'antichissimo \"Capo Cenide\", di cui parlano Strabone e Plinio il Vecchio. Essi ci dicono che il \"Capo Cenide\" segnava il punto pi\u00f9 angusto dello Stretto di Messina e Plinio asserisce che fra esso ed il Capo Peloro sulla sponda siciliana vi era una distanza di 12 stadi, ossia circa 2212 metri, ma Strabone parla di una distanza fra essi di soli 6 stadi.\nAi nostri giorni vi \u00e8 per\u00f2 una distanza maggiore a 3\u00a0km fra i due capi, e ci\u00f2 pu\u00f2 essere spiegato con un probabile inabissamento dell'antico \"Capo Cenide\". Perci\u00f2 l'attuale Punta Pezzo nei tempi antichi avrebbe costituito la parte pi\u00f9 interna del promontorio.\nNegli anni '50 venne costruito il Faro di Punta Pezzo."}
{"id": "1212581", "revid": "22475", "url": "https://it.wikipedia.org/wiki?curid=1212581", "title": "Sun Solaris", "text": ""}
{"id": "1212584", "revid": "122971047", "url": "https://it.wikipedia.org/wiki?curid=1212584", "title": "Pulpito del duomo di Siena", "text": "Il pulpito del duomo di Siena fu realizzato da Nicola Pisano e dalla sua bottega tra il 1265 e il 1268. \u00c8 stato per lungo tempo attribuito a suo figlio Giovanni Pisano; ma recenti scoperte documentarie ne hanno ormai comprovato la realizzazione ad opera di Nicola Pisano, con la collaborazione del suo giovane figlio Giovanni Pisano, del giovane Arnolfo di Cambio, di Goro e dei fratelli Lapo e Donato di Ricevuto. \u00c8 una delle opere scultoree pi\u00f9 importanti del Duecento italiano, se non la pi\u00f9 importante in assoluto nella storia della scultura italiana di questo secolo.\nStoria.\nIl pulpito non \u00e8 datato, n\u00e9 firmato dall'autore. Ciononostante esiste una ricca documentazione che permette non solo di attribuire l'opera a Nicola Pisano e ai suoi giovani allievi (il figlio Giovanni, Arnolfo di Cambio, Goro, Lapo e Donato), ma anche di risalire con esattezza all'inizio e fine dell'opera. Il contratto di allogagione, in cui l'Opera del Duomo di Siena e Nicola Pisano stabiliscono i contenuti, materiali e modalit\u00e0 di lavoro e pagamento dell'opera, risale al 29 settembre 1265. Esistono poi una serie di pagamenti che si susseguono nel 1267 e 1268, l'ultimo dei quali data al 6 novembre 1268. Queste due date possono quindi essere considerate quelle ufficiali di inizio e terminazione dell'opera.\nIl pulpito era originariamente sotto l'esagono della cupola e rimaneva sulla destra guardando il coro dalla navata centrale. Nel 1532 fu spostato nella posizione attuale e nel 1543 fu dotato di una scala e di un ponte rinascimentali, scolpiti da Bernardino di Giacomo nel 1536-1539, su probabile disegno di Baldassarre Peruzzi (prima di allora il pulpito aveva una scala e un ponte di Nicola Pisano, oggi perduti). In quell'occasione il pulpito fu collocato su un piedistallo marmoreo, presente ancora oggi, che ne accresce l'altezza complessiva.\nDescrizione.\nLa struttura venne ripresa dal precedente pulpito del battistero di Pisa, terminato dallo stesso Nicola Pisano nel 1260. La base \u00e8 ottagonale e le scene dei pannelli principali sono, a partire dal ponte di accesso al pulpito:\nSugli spigoli ci sono figure che sporgono maggiormente rispetto alle figure dei pannelli. Tali figure sono, dallo spigolo confinante con il ponte di accesso al pulpito:\nA. \"Madonna Annunciata\" (alla destra del ponte)\nB. \"San Paolo tra i discepoli Tito e Timoteo\"\nC. \"Madonna col Bambino\"\nD. \"Due Angeli\"\nE. \"Cristo Mistico\"\nF. \"Simboli dei Quattro Evangelisti\"\nG. \"Cristo Giudice\"\nH. \"Angelo\" (alla sinistra del ponte)\nQueste figure rappresentano sovente elementi narrativi tra le scene. Ad esempio, la coppia dell\u2019\"Angelo\" e della \"Madonna Annunciata\" agli spigoli confinanti con il ponte rappresentano, nel complesso, la scena dell\u2019\"Annunciazione\" che precede quella della \"Nativit\u00e0\" immediatamente successiva. Allo stesso modo il \"Cristo Mistico\" raffigurante l'eucaristia, si pone sullo spigolo tra la \"Strage degli Innocenti\" e la \"Crocifissione\". Anche gli \"Evangelisti\" dopo la scena della \"Crocifissione\" raffigurano idealmente la diffusione della Parola di Dio dopo la sua morte, per non parlare del \"Cristo Giudice\" nel mezzo ai due pannelli del \"Giudizio Universale\". Le figure degli spigoli permettono quindi un continuum narrativo, oltre che decorativo.\nIl pulpito poggia su nove colonne dotate di capitelli in stile corinzio. La colonna centrale poggia su una base ottagonale adornata con le figure della arti liberali e della filosofia. Queste raffigurazioni sono presenti per la prima volta su un oggetto di arte sacra e trovano un loro significato in quanto arti nobili in grado di elevare il cristiano verso Dio. Quattro delle otto colonne laterali poggiano su leoni stilofori e le altre quattro direttamente sul terreno. Le colonne erano originariamente in marmo e nel corso del XIV secolo sostituite con l'attuale diaspro colorato.\nLe otto colonne laterali sorreggono archi a tutto sesto trilobati sui cui sguanci sono presenti coppie di \"Profeti\" o \"Evangelisti\" (questi ultimi riconoscibili per i simboli corrispondenti del leone alato, toro, angelo e aquila). Tra gli archi, sopra i capitelli sono invece presenti figure spesso sedute raffiguranti Virt\u00f9. \u00c8 interessante notare che le Virt\u00f9 non sono solo quelle teologali (Fede, Speranza e Carit\u00e0) e cardinali (Fortezza, Temperanza, Giustizia e prudenza), ma anche di altra natura (ad esempio la Logica), altro segno di un'ulteriore convinzione che espressioni dell'intelletto umano potessero elevare l'uomo a Dio.\nStile.\nRispetto al precedente pulpito del battistero di Pisa, ultimato dallo stesso artista nel 1260, il pulpito di Siena presenta importanti differenze architettoniche, di struttura e stilistiche, pur essendone una chiara derivazione. La base \u00e8 ottagonale, anzich\u00e9 esagonale, e la descrizione si arricchisce dei pannelli della \"Strage degli Innocenti\" e della dilatazione del \"Giudizio Universale\" in due pannelli (presente come pannello unico a Pisa). \nVenne abolita la struttura a pannelli isolati, a favore di uno schema pi\u00f9 continuo e animato, intervallato solo da sculture di figure pi\u00f9 grandi e rese ad alto rilievo sugli spigoli, anzich\u00e9 dalle cornici e terne dalle semicolonnine pisane. Questo garantisce un unicum narrativo, oltre che decorativo, come gi\u00e0 visto.\nSignificativa \u00e8 anche la presenza delle personificazioni di sette arti liberali e della filosofia (sullo zoccolo centrale basso) e della Logica (sopra uno dei capitelli). Queste figure, assenti a Pisa dove sullo zoccolo centrale erano presenti telamoni umani e animali, mostrano una crescente convinzione che tali arti potessero contribuire a facilitare la ricerca di Ges\u00f9 Cristo.\nUna delle differenze stilistiche pi\u00f9 importanti riguarda la struttura dei rilievi dei pannelli principali, molto diversa rispetto a quella di Pisa, con scene molto affollate nelle quali i piccoli personaggi sono disposti su ben quattro o cinque piani sovrapposti, secondo un ritmo molto concitato, sottolineato anche da gesti animati ed espressioni corrucciate. Le figure hanno perso la solennit\u00e0 classicheggiante di quelle di Pisa, hanno gesti e movimenti pi\u00f9 realistici e intrattengono rapporti pi\u00f9 diretti ed umanizzati con le figure circostanti. \nA titolo di esempio possiamo citare il Cristo Crocifisso, pi\u00f9 sofferente sotto il peso del proprio corpo, e della Madonna della \"Nativit\u00e0\", con le braccia disposte in modo pi\u00f9 naturale e il volto meno fiero, intento a rivolgere l'attenzione verso il bagnetto del piccolo sottostante. Diversa \u00e8 anche la postura di Simeone che accoglie il piccolo nella scena della \"Presentazione al Tempio\": molto rigido a Pisa intento a raccogliere la solennit\u00e0 del momento, leggermente piegato sul proprio corpo per osservare meglio il bambino qui a Siena. Anche la Madonna addolorata della scena della \"Crocifissione\" \u00e8 ben diversa. Svenuta per il proprio dolore in entrambi i casi, ma qui lo svenimento \u00e8 accompagnato da una torsione del busto pi\u00f9 naturale e una caduta pi\u00f9 libera del braccio.\nLa ricerca di maggiore affollamento e drammaticit\u00e0 da parte di Nicola Pisano ha permesso anche l'aggiunta di piccole scene aggiuntive nei vari pannelli, come la \"Visitazione\" nella scena della \"Nativit\u00e0\" e della \"Fuga in Egitto\" nella scena della \"Presentazione al Tempio\", entrambi assenti a Pisa. \u00c8 significativa anche la scelta della \"Strage degli Innocenti\" e di un nuovo pannello del \"Giudizio Finale\", come pannelli aggiuntivi nel passaggio da sei a otto lati: entrambe le scene ben si prestavano alla maggiore ricerca di sovraffollamento e drammaticit\u00e0.\nMolte fonti parlano di un'opera \"classicheggiante\" a Pisa e \"goticheggiante\" a Siena, anche se \u00e8 forse pi\u00f9 corretto parlare di una diversa ispirazione classica: per Nicola, gotico e classico non sono due estremi in antitesi, probabilmente anzi i nuovi schemi compositivi sono frutto di uno studio su rappresentazioni di battaglia su sarcofagi del III secolo; a Siena inoltre il retaggio classico \u00e8 meno forte di Pisa ed \u00e8 possibile che i committenti avessero optato per una rappresentazione pi\u00f9 patetica e sovraccarica."}
{"id": "1212585", "revid": "339392", "url": "https://it.wikipedia.org/wiki?curid=1212585", "title": "Pulpito di Siena", "text": ""}
{"id": "1212595", "revid": "767487", "url": "https://it.wikipedia.org/wiki?curid=1212595", "title": "Un sogno, una vittoria", "text": "Un sogno, una vittoria (\"The Rookie\") \u00e8 un film del 2002 diretto da John Lee Hancock, distribuito dalla Walt Disney Pictures, basato sulla vera storia di Jim Morris, che ha avuto una breve, ma celebre, carriera nella Major League Baseball.\nTrama.\nJim Morris era una giovane promessa del baseball, che a causa di un grave infortunio ha dovuto abbandonare i suoi sogni di gloria. Negli anni si \u00e8 sposato ed ha avuto tre figli; diventato un professore di chimica nonch\u00e9 allenatore della squadra della scuola, cerca di infondere ai suoi giovani giocatori lo stesso spirito agonistico che lo aveva animato dodici anni prima. A 35 anni riesce a giocare di nuovo nella Major League di Baseball nelle file dei Tampa Bay Rays, scoprendo che non \u00e8 mai troppo tardi per far avverare un sogno."}
{"id": "1212606", "revid": "547992", "url": "https://it.wikipedia.org/wiki?curid=1212606", "title": "Iceta di Leontini", "text": "Ebbe diversi figli, tra cui Eupolemo. Fu coadiuvato dal valoroso comandante della cavalleria Eutimo.\nIceta appare come un personaggio controverso, anche per il fatto che Plutarco, simpatizzando per Timoleonte, non lo descrive in modo imparziale.\nBiografia.\nNel 347 a.C., a Siracusa, Dionisio II riprese il potere. Gli aristocratici e i notabili a lui avversi affidarono a Iceta, signore di Leontini, l'incarico di spodestarlo. Iceta accett\u00f2, ufficialmente per liberare i sicelioti, ma in realt\u00e0 intendeva assumere il comando e sostituirsi al tiranno. Infatti, trattava segretamente con i cartaginesi e quando i siracusani inviarono ambasciatori a Corinto per chiedere soccorso, mand\u00f2 con loro anche i suoi perch\u00e9 sperava di convincere i greci a desistere.\nI greci per\u00f2 decisero di inviare lo stesso un aiuto militare e scelsero Timoleonte come stratega. Per scongiurare l'arrivo in Sicilia di Timoleonte, Iceta invi\u00f2 una lettera ai corinzi con la quale comunicava che a causa del loro ritardo aveva stretto alleanza con i cartaginesi. Inoltre era inutile oltre che pericoloso mandare un esercito perch\u00e9 i cartaginesi controllavano le rotte di navigazione. Naturalmente questa lettera indign\u00f2 fortemente i corinzi e sort\u00ec l'effetto contrario. Infatti essi contribuirono prontamente alla spesa per armare Timoleonte.\nIntanto Iceta sconfisse Dionisio in battaglia e conquist\u00f2 gran parte della citt\u00e0 di Siracusa. Cinse d'assedio l'Ortigia, dove intanto si era rifugiato Dionisio, ordinando ai cartaginesi di impedire lo sbarco di Timoleonte in Sicilia. Lo scopo dell'alleanza con i cartaginesi era infatti quello di spartirsi la Sicilia.\nNel 344 a.C. Timoleonte part\u00ec per la Sicilia, facendo tappa a Reggio. Iceta vi sped\u00ec i suoi ambasciatori con la flotta cartaginese per invitare Timoleonte a recarsi da solo a Siracusa, rimandando indietro la sua armata, perch\u00e9 la guerra di liberazione dal tiranno era di fatto finita.\nMa quando i corinzi si accorsero che gli ambasciatori erano stati accompagnati dai cartaginesi si adirarono fortemente con Iceta. Sebbene fossero consapevoli che la flotta cartaginese era pi\u00f9 numerosa della loro.\nTimoleonte con un trucco riusc\u00ec a eludere il controllo dei cartaginesi e salp\u00f2 con tutta la flotta. Andromaco, il signore di Tauromenion (odierna Taormina) lo accolse nella sua citt\u00e0 e gli diede la possibilit\u00e0 di usarla come base militare. Questo spavent\u00f2 parecchio Iceta.\nI siracusani disperavano vedendo che i cartaginesi erano padroni del porto. Iceta era padrone di quasi tutta la citt\u00e0, Dionisio era ancora arroccato nell'acropoli e Timoleonte con un piccolo esercito era ospitato dal suo unico alleato, Andromaco. Infatti le altre citt\u00e0 siceliote erano riluttanti ad allearsi con Timoleonte avendo avuto esperienze negative di altri condottieri greci che erano arrivati in Sicilia allo scopo di liberarli dalla tirannia ma alla fine avevano mostrato di essere mossi solo da interessi personali. La maggior parte delle citt\u00e0 siceliote rispose negativamente alle proposte di alleanza dei corinzi.\nBattaglia di Adranon.\nGli abitanti della piccola citt\u00e0 di Adranon erano nel dilemma. Una fazione si appellava a Timoleonte, un'altra a Iceta e ai cartaginesi. Fu per questo che ambedue gli strateghi si affrettarono, con il proprio esercito, a occupare la citt\u00e0.\nIceta, a capo di cinquemila uomini, arriv\u00f2 primo ad Adranon. Timoleonte, che aveva solo millecinquecento soldati, arriv\u00f2 poco dopo. Seppe che i nemici si stavano accampando e sebbene i suoi soldati fossero stanchi e affamati li incit\u00f2 all'attacco. I soldati di Iceta furono colti di sorpresa, trecento furono uccisi, almeno il doppio furono presi prigionieri e il campo conquistato.\nNel frattempo un avvenimento miracoloso accadde nel tempio di Adranon. La punta di lancia della divinit\u00e0 si era mossa, il suo viso si era rigato di gocce di sudore e le porte del tempio si erano aperte automaticamente. Questi segni furono interpretati in favore di Timoleonte, per cui gli adraniti aprirono le porte della citt\u00e0 e si unirono con lui in alleanza.\nDionisio II appena seppe di questa ignobile sconfitta di Iceta decise di arrendersi ai corinzi e invi\u00f2 a Timoleonte ambasciatori. Timoleonte invi\u00f2 due suoi condottieri con quattrocento soldati che di nascosto entrarono nell'acropoli dove trovarono armi e vettovaglie. Inoltre Dionisio gli affid\u00f2 un esercito di duemila soldati. All'insaputa di Iceta fu imbarcato e consegnato a Timoleonte che lo invi\u00f2, in esilio, a Corinto.\nMentre Iceta cingeva d'assedio Siracusa, impedendo che giungessero via mare i rifornimenti, incaric\u00f2 due mercenari di assassinare Timoleonte che risiedeva ad Adrano, usandola come base per le sue operazioni militari. Tale era la fiducia nei confronti degli adraniti che girava per la citt\u00e0 senza scorta. I mercenari arrivarono ad Adrano mentre Timoleonte stava offrendo sacrifici alla divinit\u00e0 nel tempio. Si mimetizzarono tra la gente, con i pugnali sotto le vesti, per compiere il misfatto. Ma uno di loro fu riconosciuto da un adranita, perch\u00e9 gli aveva ucciso il padre a Leontini. Con la spada colp\u00ec a morte uno dei due. Il primo fu ricompensato con dieci mine. L'altro mercenario confess\u00f2 e fu graziato.\nIn seguito a questi eventi molte citt\u00e0 si allearono a Timoleonte, tra cui Catania, che era governata a quel tempo da Mamerco.\nIceta chiese l'aiuto di Magone, stratego dei cartaginesi. Intanto i corinzi che occupavano l'acropoli si trovavano in una situazione di difficolt\u00e0 perch\u00e9 non avevano viveri a sufficienza e dovevano scontrarsi con i nemici per difendere le mura. Timoleonte quindi li riforniva di vettovaglie via mare con barche da pescatore. Iceta si accorse dei rifornimenti che provenivano da Catania e con Magone decise di conquistarla. Approfittando dell'assenza di Iceta e Magone, Timoleonte invi\u00f2 a Siracusa una guarnigione che conquist\u00f2 il luogo chiamato Acradina, la parte pi\u00f9 fortificata della citt\u00e0. In seguito a tale evento Iceta e Magone decisero di desistere dalla conquista di Catania.\nNel frattempo i cartaginesi rimasti a Reggio si convinsero che i corinzi non sarebbero pi\u00f9 arrivati e andarono via. Mentre questi, da Turi, via terra riuscirono a raggiungere Reggio e da l\u00ec furono accolti da Timoleonte che ne approfitt\u00f2 per conquistare Messana. Da Messana si diressero, marciando, a Siracusa. Ci\u00f2 fece preoccupare Magone.\nI mercenari di ambedue gli eserciti quando non si combatteva, essendo greci, solidarizzavano. I mercenari di Timoleonte convinsero quelli di Iceta a difendere la causa dei greci. Questo ingener\u00f2 in Magone il sospetto del tradimento per cui decise di andare via dalla Sicilia.\nTimoleonte arriv\u00f2 a Siracusa sguarnita di truppe cartaginesi. Solo Iceta li aspettava a difendere le fortificazioni. Timoleonte lo attacc\u00f2 da tre punti, mise in fuga Iceta e conquist\u00f2 la citt\u00e0 dove impose la democrazia.\nBattaglia del Crimiso.\nNel 339 a.C. i cartaginesi guidati da Amilcare e Asdrubale sbarcarono nuovamente in Sicilia a Lilibeo (nei pressi dell'odierna Marsala) con una grande armata allo scopo di conquistare definitivamente la Sicilia ed espellere tutti i greci. Iceta si riconcili\u00f2 con Timoleonte e un\u00ec il suo esercito a quello dell'ex-rivale e questo ne accrebbe di molto il potenziale (come sostiene Diodoro Siculo). \nTimoleonte con cinquemila soldati si rec\u00f2 presso il fiume Crimiso (l'attuale San Bartolomeo) dove li attacc\u00f2 favorito da una forte tempesta che appesantiva le armature dei cartaginesi. Furono uccisi diecimila opliti, di cui tremila cartaginesi. Mille mercenari si diedero alla fuga.\nUltime imprese e la morte.\nMamerco e Iceta, ritornati ostili a Timoleonte, chiesero altri aiuti ai cartaginesi che inviarono Giscone con mercenari greci mai prima di allora usati da loro, ritenuti invincibili. Si scontrarono con i mercenari di Timoleonte a Messana e ne uscirono sconfitti.\nIceta, mentre Timoleonte era nei pressi della citt\u00e0 di Galaria, saccheggi\u00f2 Siracusa. Poi lo raggiunse per provocarlo. Timoleonte lo insegu\u00ec fino al fiume Damyrian e lo attacc\u00f2 inferendogli notevoli perdite. Iceta si rifugi\u00f2 a Leontini.\nNel 338 a.C. Timoleonte invase il territorio di Leontini e cattur\u00f2 Iceta, suo figlio Eupolemo e il valoroso e audace Eutimo, comandante della cavalleria. Furono portati davanti al suo cospetto incatenati. Iceta e suo figlio furono condannati a morte per tirannia e tradimento. Eutimo fu condannato a morte solo perch\u00e9 aveva ingiuriato i corinzi.\nI siracusani condannarono a morte la moglie e le figlie di Iceta perch\u00e9 lo avevano ritenuto colpevole dell'assassinio della moglie di Dione, Aret\u00e8, della sorella e del figlio ancora bambino."}
{"id": "1212607", "revid": "267975", "url": "https://it.wikipedia.org/wiki?curid=1212607", "title": "Arcivescovato di Brema", "text": "Larcivescovato di Brema fu un principato arcivescovile del Sacro Romano Impero, esistito dal 1180 al 1648. Esso non comprendeva la citt\u00e0 di Brema, ma l'area a nord della citt\u00e0, tra i fiumi Weser ed Elba.\nStoria.\nA partire dall'XI secolo gli arcivescovi di Brema-Amburgo ebbero giurisdizione comitale su un territorio che comprendeva circa un terzo dell'arcidiocesi di Brema-Amburgo e circa il 10% della vicina diocesi di Verden. Questo territorio faceva parte politicamente del ducato di Sassonia.\nNel 1180 il ducato sassone fu dissolto e dalle sue ceneri sorsero diverse entit\u00e0 politicamente indipendenti, che ottennero dall'imperatore Federico Barbarossa l'immediatezza imperiale. Tra questi ci fu anche il principato arcivescovile di Brema; il primo principe arcivescovo fu Siegfried von Anhalt, eletto arcivescovo nel settembre del 1179.\nInizialmente la sede dei principi era Brema. In seguito, quando Brema divenne una citt\u00e0 libera, i principi arcivescovi trasferirono la loro sede dapprima a B\u00fccken, e poi a Bremerv\u00f6rde dove si trovava lo \"Schloss Bremerv\u00f6rde\", che and\u00f2 distrutto sul finire del XVII secolo.\nDal 1186 la citt\u00e0 di Brema si rese sempre pi\u00f9 indipendente dalla giurisdizione degli arcivescovi principi, che di fatto ebbero sotto il loro diretto controllo, a Brema, solo la cattedrale di San Pietro.\nDurante il governo di Gebhard von Lippe (1219-1258) il principato arcivescovile di Brema raggiunse la sua massima espansione con l'annessione della contea di Stade.\nLa Riforma protestante segn\u00f2 la fine della diocesi e condizion\u00f2 le sorti del principato per i successivi duecento anni. Giorgio di Brunswick-L\u00fcneburg fu l'ultimo principe arcivescovo riconosciuto dalla Santa Sede, bench\u00e9 segretamente avesse aderito al luteranesimo\nLa Pace di Vestfalia nel 1648 secolarizz\u00f2 il principato arcivescovile, segnando la sua fine. L'antico stato, unito a quello di Verden, divenne un ducato appannaggio della corona di Svezia, la quale riconobbe pienamente la secolarizzazione dei territori e cambi\u00f2 lo status della regione da arcivescovato a ducato.\nNel 1712 divenne possesso della Danimarca e tre anni dopo venne venduto allo stato di Hannover, dal quale venne restaurato nel 1813 dopo il periodo napoleonico. Il territorio diocesano venne diviso tra i territori confinanti come il vescovato di Hildesheim, il vescovato di Osnabr\u00fcck, e il vescovato di M\u00fcnster; la citt\u00e0 imperiale di Brema e i distretti vicini vennero amministrati da un vicario apostolico delle missioni del nord."}
{"id": "1212625", "revid": "838137", "url": "https://it.wikipedia.org/wiki?curid=1212625", "title": "Package (Java)", "text": "Un package \u00e8 un meccanismo per organizzare classi Java in gruppi logici, principalmente (ma non solo) allo scopo di definire namespace distinti per diversi contesti. Il package ha lo scopo di riunire classi (o entit\u00e0 analoghe, quali interfacce ed enumerazioni) logicamente correlate. Per esempio, le librerie standard Java sono organizzate in un sistema di package che comprende per esempio elementi strutturali del linguaggio servizi di rete e cos\u00ec via.\nEffetti dell'uso dei package.\nUn package definisce un namespace per le entit\u00e0 di primo livello gerarchico del linguaggio Java, ovvero classi, interfacce, tipi enumerati, e annotazioni. Il nome completamente qualificato (FQN, \"fully qualified name\") di un'entit\u00e0 di primo livello comprende il nome del package come prefisso. Per esempio, la classe codice_1 appartenente al package codice_2 ha FQN codice_3. Due classi Java possono essere omonime, a patto che abbiano FQN distinti. Per esempio, le librerie standard Java contengono due diverse classi chiamate codice_4, una che rappresenta nodi di un documento SOAP (con FQN codice_5) e una che rappresenta nodi di un documento nel modello DOM di W3C (con FQN codice_6). All'interno di un determinato package, \u00e8 possibile riferirsi a un'entit\u00e0 usando il nome semplice; il ricorso all'FQN diventa necessario quando ci si riferisce a entit\u00e0 appartenenti ad altri package o in caso di ambiguit\u00e0.\nOltre a svolgere questa funzione di namespace, il package Java ha anche un ruolo nel contesto dei meccanismi di information hiding del linguaggio. In particolare, una classe pu\u00f2 accedere a tutti i membri non privati delle altre classi appartenenti allo stesso package, mentre \u00e8 soggetta a maggiori restrizioni nei confronti di classi appartenenti a package diversi.\nUso dei package.\nNei file sorgente di Java, il package a cui appartiene il file \u00e8 specificato con l'istruzione codice_7:\npackage java.awt.event;\nIn generale, classi appartenenti ad altri package dovranno riferirsi alla classe con il FQN. Come semplificazione, \u00e8 possibile usare una speciale clausola codice_8 per indicare al compilatore di ricavare automaticamente il FQN di determinate classi o di classi appartenenti a determinati package. Per esempio, usando la clausola\ncodice_9\nsar\u00e0 possibile riferirsi alla classe codice_10 col nome semplice non qualificato (codice_4), demandando al compilatore di espanderlo sulla base dell'codice_8, laddove sia possibile.\nProtezione di accesso dei package.\nLe classi appartenenti ad un package possono accedere altre classi ed in generale membri con accesso \"default\" e membri con accesso \"codice_13\". L'accesso \"default\" rappresenta il comportamento generale, che si ha quando non viene specificato nessun modificatore d'accesso durante la dichiarazione del membro.\nAl contrario, classi contenute in altri package non possono accedere a classi o membri con accesso \"default\". Da notare che membri codice_13 possono essere usati da classi in altri package che siano state dichiarate sottoclassi della classe in questione.\nConvenzioni sui nomi dei Package.\nI Package sono di solito definiti usando una struttura gerarchica, indicando i livelli di gerarchia con dei punti. Anche se i package pi\u00f9 in basso nella gerarchia sono spesso chiamati \"sotto-package\" di altri package, non c'\u00e8 nessuna relazione semantica. Il documento Java Language Specification stabilisce le convenzioni da adottare nei nomi dei package, cos\u00ec da evitare di pubblicarne due con lo stesso nome. Le convenzioni descrivono come creare nomi unici, in modo da assicurare che package di uso generale e di larga distribuzione non abbiano nomi che possano generare ambiguit\u00e0.\nIn generale, un nome comincia con il dominio di primo livello dell'organizzazione che lo produce, seguito dal dominio e da altri eventuali sottodomini, elencati in ordine inverso. L'organizzazione pu\u00f2 infine scegliere un nome specifico per quel particolare package. Inoltre, sempre per convenzione, i nomi dei package dovrebbero contenere solo lettere minuscole.\nAd esempio, se un'organizzazione canadese chiamata MySoft crea un package che si occupa di frazioni, chiamare il package ca.mysoft.fractions lo distingue da un altro package simile creato da un'altra compagnia. Infatti se una compagnia statunitense omonima crea un package sulle frazioni, ma lo chiama com.mysoft.fractions, le classi nei due package saranno tutte definite in namespace separati ed unici.\nAltre convenzioni per evitare le ambiguit\u00e0 e regole per dare nomi ai package quando in dominio Internet non pu\u00f2 essere direttamente usato nel nome sono descritte nella sezione 7.7 della Java Language Specification."}
{"id": "1212631", "revid": "110157", "url": "https://it.wikipedia.org/wiki?curid=1212631", "title": "Gar\u00f0ab\u00e6r", "text": "Gar\u00f0ab\u00e6r (is. Gar\u00f0ahreppur) \u00e8 un comune islandese della regione di H\u00f6fu\u00f0borgarsv\u00e6\u00f0i\u00f0. Al 2007 la sua popolazione era di 10.000 abitanti.\nNel 2012 il comune ha inglobato il comune limitrofo di \u00c1lftanes a causa dei debiti accumulati da quest'ultimo. Tale fusione \u00e8 stata approvata tramite referendum nell'ottobre 2012.\nNel comune ha sede uno studio televisivo di 5067 m\u00b2, che contiene una delle strutture pi\u00f9 avanzate d'Europa per l'HDTV. Inoltre si trova l'unico negozio IKEA in Islanda.\nStoria.\nIn origine, quando l'Islanda venne colonizzata nel IX secolo, sull'area dell'odierna Gar\u00f0ab\u00e6r erano presenti due fattorie. I loro nomi erano V\u00edfilssta\u00f0ir e Sk\u00falasta\u00f0ir. V\u00edfilssta\u00f0ir prendeva il nome da V\u00edfill, un ex schiavo di Ing\u00f3lfur Arnarson, il primo colonizzatore dell'Islanda.\nGeografia fisica.\nCi sono molte riserve naturali nella regione dell'H\u00f6fu\u00f0borgarsv\u00e6\u00f0i\u00f0. Il paesaggio, indipendentemente dal punto di Gar\u00f0ab\u00e6r in cui lo si guarda, \u00e8 suggestivo: ad ovest \u00e8 infatti possibile ammirare il ghiacciaio Sn\u00e6fellsj\u00f6kull, mentre verso nord si pu\u00f2 avere una buona vista di K\u00f3pavogur, Reykjav\u00edk e, sullo sfondo, della catena montuosa Esja.\nSport.\nCalcio.\nLa citt\u00e0 \u00e8 rappresentata in massima serie islandese dal Ungmennaf\u00e9lagi\u00f0 Stjarnan.\nFootball americano.\nLa locale squadra di football americano, la Stjarnan Gar\u00f0ab\u00e6r ha vinto l'unica edizione del campionato nazionale."}
{"id": "1212632", "revid": "174925", "url": "https://it.wikipedia.org/wiki?curid=1212632", "title": "Sport gaelici", "text": "Gli sport gaelici sono i tradizionali sport praticati in Irlanda. I principali sono il calcio gaelico e l'hurling, entrambi organizzati dalla Gaelic Athletic Association (GAA). Quest'ultima organizza altri sport, come il rounders e la pallamano gaelica. Durante il tardo XIX secolo, in Irlanda gli sport gaelici stavano scomparendo. Questo declino fu fermato dalla GAA e dal Risorgimento gaelico, che resero questi sport quelli che ancora oggi sono i pi\u00f9 popolari in Irlanda, dopo il calcio.\nCalcio gaelico.\nIl calcio gaelico (\"gaelic football\" in inglese) \u00e8 il pi\u00f9 popolare di questi sport e viene giocato in squadre da 15 su un campo rettangolare con porte a forma di H su entrambi gli estremi. Il principale obiettivo \u00e8 quello di segnare mandando la palla attraverso le porte e segnando pertanto dei punti sopra la traversa orizzontale e dei gol, che ne valgono 3 punti, nella rete sotto la traversa. Vince la squadra che alla fine della partita ha totalizzato il maggior punteggio. Questo sport combina le abilit\u00e0 del calcio e della pallacanestro, in un veloce sport molto fisico e di contatto, caratterizzato da un punteggio solitamente elevato.\nHurling.\nL'hurling \u00e8 uno sport giocato con pallina e mazze, in squadre da 15, in un campo rettangolare con porte a forma di H su entrambi gli estremi. Il principale obiettivo \u00e8 quello di segnare mandando la palla attraverso le porte. Vince la squadra che alla fine della partita ha totalizzato il maggior punteggio. Le origini dell'hurling risalgono a pi\u00f9 di tre millenni fa, e si dice che sia il pi\u00f9 veloce sport su prato, grazie alla combinazione tra lacrosse, hockey su prato e baseball, da cui deriva uno sport di forti tiri e di elevate abilit\u00e0 tecniche.\nRounders.\nIl rounders \u00e8 uno sport che viene giocato con mazza e palla; in pratica, un gioco molto simile al baseball. Il rounders \u00e8 il meno popolare tra gli sport gaelici, e viene organizzato da una sottodivisione della GAA, nota come Rounders Council of Ireland.\nPallamano gaelica.\nLa pallamano gaelica \u00e8 uno sport in cui due giocatori usano le loro mani per ribattere la palla contro un muro. Questo sport \u00e8 simile alla pallamano americana. I giocatori gaelici si sfidano contro i loro corrispondenti americani.\nAltri sport gaelici.\nEsisterebbero altri sport gaelici, ma la maggior parte sono ormai scomparsi. Passatempi come il road bowling, praticato in Irlanda da molto tempo, pu\u00f2 essere considerato uno sport gaelico."}
{"id": "1212633", "revid": "9", "url": "https://it.wikipedia.org/wiki?curid=1212633", "title": "Gadabaer", "text": ""}
{"id": "1212638", "revid": "287204", "url": "https://it.wikipedia.org/wiki?curid=1212638", "title": "Gardabaer", "text": ""}
{"id": "1212643", "revid": "155634", "url": "https://it.wikipedia.org/wiki?curid=1212643", "title": "Expo 2000", "text": "L'Expo 2000 (ufficialmente \"The 2000 Hanover's World Exposition\", \"Exposition Universelle Hanovre 2000\") \u00e8 stata organizzata ad Hannover dal 1\u00ba giugno al 31 ottobre 2000. Il tema scelto per la Expo fu \"Humankind, Nature, Technology\" (Umanit\u00e0, Natura, Tecnologia) ed aveva come sottotitolo \"Energetic and space economy\" (Economia dell'energia e dello spazio). L'Esposizione universale di Hannover fu la prima a cui venne concesso dal BIE l'utilizzo intensivo di strutture preesistenti, quelle della fiera della citt\u00e0; su un'area di 160 ettari hanno presentato i propri padiglioni 155 Paesi partecipanti; i visitatori totali sono stati 18 milioni.\nSito.\nNel 1992, gli architetti dello Studio Arnaboldi/Cavadini di Locarno vinsero un concorso internazionale di design per il masterplan degli spazi espositivi. Il 12 giugno dello stesso anno fu reso pubblico un sondaggio da parte del consiglio comunale che mostrava solo il 51,5 % dei residenti dell'area come favorevoli all'Expo.\nIl 5 maggio 1994, venne creata una nuova societ\u00e0 dall'esecutivo di Bonn, la \"Gesellschaft zur Vorbereitung und Durchf\u00fchrung der Weltausstellung EXPO 2000 in Hannover\" (EXPO 2000 Hanover GmbH). Capitanata dal presidente Helmut Werner, la societ\u00e0 fu responsabile della costruzione e della gestione della fiera.\nNel 1995 la commissione di supervisione accett\u00f2 il concetto per le tematiche della fiera e le costruzioni iniziarono infine il 22 aprile 1996.\nDiversamente dai precedenti Expo, che focalizzavano l'attenzione sul progresso tecnologico e scientifico del momento, l'Expo 2000 focalizz\u00f2 maggiormente sullo sviluppo e la presentazione di soluzioni per il futuro.\nPartecipanti.\nAlla Expo 2000 di Hannover presero parte 155 entit\u00e0 tra nazioni e enti.\nPresero inoltre parte all'evento le seguenti organizzazioni internazionali:\nPadiglioni nazionali.\nLe 46 nazioni africane si presentarono in un unico padiglione col motto \"Il dono dell'Africa\". Due gruppi di Paesi erano presenti con progetti comuni; in particolare i paesi facenti parte della SADC portarono la propria esperienza sullo sfruttamento dell'acqua, mentre gli stati del CILSS si focalizzarono sullo sfruttamento del deserto. Molto particolare la scelta del Kenya di presentare una fattoria di farfalle.\nGrandi assenti della manifestazione furono gli Stati Uniti che per la prima volta non parteciparono a una Expo con un proprio padiglione. Da notare anche l'assenza di Cile, Per\u00f9, Afghanistan, Algeria ed Egitto.\nVisitatori.\nExpo 2000 Hannover registr\u00f2 la presenza di 18 milioni di visitatori. Questo dato viene considerato un vero e proprio fallimento, specialmente considerando un obiettivo di pi\u00f9 di 40 milioni di visitatori.\nImmagine della Expo.\nMascotte.\nLa mascotte della Expo 2000 si chiamava Twipsy. Disegnato da Javier Mariscal, venne scelta tra venti progetti di designer invitati ad un concorso apposito. Il pupazzo rappresenta i tre temi dell'esposizione: Uomo, Natura e Tecnologia; secondo le intenzioni dell'autore \u00e8 un'entit\u00e0 proveniente da un lontano passato, contemporaneo al Big Bang. Twipsy \u00e8 una scintilla divenuta stella, una cellula, un invertebrato, un rettile, un mammifero. Anche esteticamente riprende temi del passato quali la pittura di Mir\u00f2, Calder e Kandinsky. La mascotte \u00e8 stata anche protagonista di una serie animata.\nColonna sonora.\nLa realizzazione di una colonna sonora ufficiale dell'Expo \u00e8 stata curata dai Kraftwerk.\nSelezione della citt\u00e0 organizzatrice.\nIl 14 giugno 1990 il BIE assegn\u00f2 l'Expo 2000 alla citt\u00e0 di Hannover, che super\u00f2 la candidatura di Toronto per un solo voto (21 a 20). Tra le candidate figurava anche la citt\u00e0 italiana di Venezia che per\u00f2 rinunci\u00f2 a pochi giorni dalla votazione finale."}
{"id": "1212645", "revid": "2184720", "url": "https://it.wikipedia.org/wiki?curid=1212645", "title": "Complicated", "text": "Complicated \u00e8 il singolo di debutto della cantautrice canadese Avril Lavigne, estratto dall'album \"Let Go\". \u00c8 stato scritto dalla stessa Avril Lavigne insieme ai The Matrix, una trio di produttori formato da Scott Spock, Lauren Christy e Graham Edward, e prodotto dagli stessi The Matrix.\nIl brano si \u00e8 rivelato uno dei pi\u00f9 fortunati dell'anno e ha scalato le classifiche dei singoli pi\u00f9 venduti in moltissimi Paesi del mondo: \u00e8 entrato nella top10 di molte nazioni stabilizzandosi saldamente alle posizioni pi\u00f9 alte della classifica e ha raggiunto la numero 1 in Australia (per 6 settimane), in Nuova Zelanda (per 9 settimane), in Norvegia (per 4 settimane), In Irlanda (per 2 settimane) e in Messico, rendendo cos\u00ec Avril Lavigne, ancora diciassettenne, celebre in tutto il mondo. In Italia \u00e8 stato al secondo posto dei singoli pi\u00f9 venduti (per 7 settimane) senza scalzare dalla vetta del podio il singolo planetario \"Aserej\u00e9\". Ha venduto complessivamente circa 9 milioni di copie diventando uno dei maggiori incassi discografici del 2002 e il secondo pi\u00f9 grande successo di Avril Lavigne dopo \"Girlfriend\" per Paesi in cui \u00e8 stato alla numero uno. Il brano si \u00e8 piazzato al 1\u00ba posto dei brani pi\u00f9 venduti in Nuova Zelanda nel 2002, e all'8\u00ba posto di quelli pi\u00f9 venduti in Australia nello stesso anno. Il brano ha anche battuto un record, rubato al singolo \"Torn\" di Natalie Imbruglia, per la maggior durata in testa alla Contemporary Hit Radio (ben 11 settimane consecutive).\nIl singolo si \u00e8 procurato tale fortuna negli Stati Uniti da piazzarsi all'83\u00ba posto dei brani pi\u00f9 venduti del decennio. \"Complicated\" ha ottenuto due \"nomination\" per la Canzone dell'anno e la miglior performance pop vocale femminile in occasione della quarantacinquesima cerimonia dei Grammy Awards. \u00c8 stato anche collocato alla posizione numero 197 nella classifica \"500 brani pi\u00f9 belli da quando siete nati\" della rivista statunitense \"Blender\".\nLa prima partecipazione italiana della cantante \u00e8 quella al Festivalbar, ospite d'eccezione per una sola puntata. \u00c8 il singolo pi\u00f9 famoso della cantautrice, infatti \u00e8 quello che ha venduto il maggior numero di copie (pi\u00f9 di 8 milioni). La canzone non ebbe la possibilit\u00e0 di raggiungere la numero 1 nelle radio e nelle classifiche televisive; rimase inchiodata per circa 10 settimane alla numero 2 a \"Top of the Pops\".\nDescrizione.\nLa canzone parla della falsit\u00e0 della gente, di come le persone possano mentire indossando due facce; come dichiarato in un'intervista, l'idea \u00e8 partita da alcune esperienze vissute dalla cantante con alcuni ragazzi e con alcune sue amiche. \"Complicated\" \u00e8 stato il brano di Avril che ha convinto la sua casa discografica a investire su di lei e lanciarla sul mercato musicale. In seguito ad alcuni slittamenti contrattuali, Avril non era considerata pronta a decollare finch\u00e9 alcuni autori, \"Lauren Christy\", \"Graham Edwards\", moglie e marito, pi\u00f9 \"Scott Spock\", non si sono interessati alla ragazza. Avril ha dovuto cantare \"Complicated\" solo tre volte in studio prima di decidere quale sarebbe stata la versione definitiva che avrebbe trovato spazio nel disco.\n\u00c8 stato scritto nella tonalit\u00e0 di Fa maggiore con un metronomo di 80 battiti per minuto.\nIl brano rievoca il turbinio dei sentimenti conflittuali della generazione di Avril, le prime delusioni e la ribellione adolescenziale.\nIl singolo viene registrato ai \"Decoy Studios\" ad Hollywood, California e mixato da Tom Lord-Alge ai \"South Beach Studios\", Miami, Florida. Esiste una versione del singolo chiamata \"Complicated (The Matrix Mix)\" e si trova su alcune versioni del singolo stesso e su alcune versioni dell'album \"Let Go\".\nIl brano \u00e8 stato incluso nel trailer del film \"Le ragazze dei quartieri alti\" del 2003. \u00c8 stato anche collocato alla posizione numero 197 nella classifica \"500 brani pi\u00f9 belli da quando siete nati\" della rivista americana \"Blender\". Nel 2003, sulla scia della popolarit\u00e0 del singolo, il cantante statunitense \"Weird Al\" Yankovic ha creato e cantato una parodia di \"Complicated\", intitolata \"A Complicated Song\", scritta insieme alla stessa Avril Lavigne, e ha deciso di inserirla nel suo album \"Poodle Hat\", in cui un uomo si lamenta di alcuni disturbi intestinali provocati da un'indigestione.\nSulla copertina del singolo, si staglia Avril genuflessa con lo sguardo rivolto allo spettatore. La fotografia in copertina \u00e8 di \"Sonya Farrell\".\nVideo musicale.\nIl video musicale di \"Complicated\", che d\u00e0 prova della verve comica di Avril, diretto dai The Malloys, rinuncia a una linea narrativa vera e propria e trasfigura in immagini adolescenziali l'astio con cui l'artista si trova a fare i conti se vicina alla persona falsa in questione. \u00c8 stato girato in 14 ore tra il 4 e il 5 marzo 2002 nel Griffith Park alle porte di Los Angeles e nel centro commerciale di Eagle Rock Plaza. Il video non ha rinunciato al dispendio di poco pi\u00f9 di un milione di dollari e ha attinto con pochi scrupoli dai fondi della casa discografica di Avril.\nIl video \u00e8 stato il trampolino di lancio di Avril nell'universo degli adolescenti e ha presentato per la prima volta in tv i suoi panni di teenager maschiaccio che lanciavano un messaggio di sfida alle popstar che erano pi\u00f9 discinte e ammiccanti nei costumi. Il suo guardaroba ostentava t-shirt e cravatte, e pantaloni larghi, polsini e braccialetti. Presto ha preso piede la moda sbarazzina e ribelle di Avril che \u00e8 divenuta una delle pi\u00f9 imitate dalle teenager di tutto il mondo, che la copiavano tale e quali nei costumi e nelle posture. Il video comincia con Avril che sfreccia su una tavola da skate e incontra i suoi amici seduti annoiati su un marciapiede. Ne segue un rapido scambio di battute ed insieme decidono di distruggere il centro commerciale. Nel negozio si divertono a infastidire non solo gli acquirenti ma anche gli stessi impiegati combinando diversi casini: buttano assaggi gratuiti addosso agli sponsor, indossano vestiti e accessori stravaganti, provano attrezzi da sport e delle macchinine, prendono a pugni i manichini, provano diversi profumi, girano con le macchine da scontro, si sfilano le magliette e si tuffano nella fontana del centro commerciale e si fanno inseguire dalla sicurezza finch\u00e9 quest'ultima poi si arrende. Una ragazza storce il naso alla vista di Avril che si strofina un deodorante sotto l'ascella.\nAlle scene nel centro commerciale si intervallano scene in cui Avril canta in primo piano di fronte ad una telecamera e dei metraggi in cui Avril, con una chitarra fra le mani, e i suoi amici suonano in un parco, circondati da ragazzi che fanno skate. Anche loro per\u00f2 si svagano, pescando (all'amo di Avril abbocca per sbaglio un ragazzo) e facendo skateboard. Lo skateboard \u00e8 infatti lo sport che pi\u00f9 appassiona Avril, oltre all'hockey e al baseball, e l'artista stessa si \u00e8 sempre definita una specie di maschiaccio. Il video termina con Avril e i suoi amici che escono dal centro commerciale e con un primo piano di Avril che rivolge uno sguardo tenero alla telecamera. Il video fa in pi\u00f9 punti da contraltare ad alcuni spunti del testo musicale: la frase \"You fall and you crawl...\" \u00e8 riecheggiata dallo skater che scivola a terra, mentre il disagio di Avril di fronte ai suoi amici che provano abiti nei camerini rievoca il suo biasimo nei confronti del vestiario ridicolo e poco coerente del destinatario del brano.\nDurante le riprese del video i Grandi Magazzini, nei quali \u00e8 ambientato la maggior parte del video, sono rimasti aperti e gli acquirenti non vi badarono perch\u00e9 Avril Lavigne era ancora sconosciuta. Nel video compaiono per pochi secondi la sorella e il fratello di Avril Lavigne. Avril si \u00e8 divertita inoltre ad andare sullo skate durante la pausa tra una ripresa e l'altra. Il 29 agosto 2002 Avril ha incassato una statuetta per il Miglior video di una nuova artista agli MTV Video Music Awards 2002, l'unico trofeo da lei conquistato sino ad ora in questa cerimonia. Il video \u00e8 stato protagonista anche di uno sketch divertente messo in piedi da Jimmy Fallon nella stessa serata, in cui si \u00e8 travestito da Avril. Il video ha ottenuto un ottimo successo nei programmi di classifiche dei video. Ha debuttato in \"Total Request Live\" di MTV l'8 maggio 2002 alla numero otto. Si \u00e8 mantenuto 50 giorni nel programma, ed ha mantenuto per 9 giorni la vetta del countdown.\nAccoglienza.\nSecondo Nick Reynolds della BBC, \"Complicated\" \"\u00e8 un classico brano pop ammiccante alle stazioni radio che ti entra nella testa\".\nChristina Saraceno, dal sito di recensioni \"All Music Guide\", ha dato al singolo tre stelle e mezzo su cinque e lo ha definito \"un gioiello luminoso di musica pop/rock con un ritornello da strage\". La giornalista ha aggiunto che \"se ascoltata attentamente scoprirete che la melodia di \"Complicated\" prende un po' spunto da \"Don't Let Me Get Me\" di Pink (cantante) per sembrare familiare ed avvincente. Ma a parte questo, \u00e8 una hit da radio perfetta\". Saraceno ha inoltre definito il brano la m\u00e8che di \"Let Go\".\nIn una recensione fatta nell'anno del lancio del singolo, David Browne di \"Entertainment Weekly\" ha conferito al brano una B- e ha scritto che \"Avril Lavigne non perde tempo con quel titolo, \"Complicated\"\" e che l'artista \"crea un nuovo esempio di rock femminile\" ed inaugura una \"nuova competizione musicale\". Ha poi aggiunto che \"alcuni nuovi artisti fanno in modo da essere imitati ed Avril \u00e8 una di questi\". Ha ancora scritto che \"dispiace che la canzone sia impantanata dal ritornello pi\u00f9 verboso di recente memoria\", che il video \"in cui i ragazzi che seguono Avril sembrano una karaoke band dei blink-182 \u00e8 l'epitome del fiorente movimento anti-Britney\". Nel 2010, lo stesso sito ha festeggiato i 26 anni della cantante con un articolo che celebra i suoi primi anni di carriera: \"Sembrava fosse ieri quando Avril ha sfondato sulla scena spingendo le ragazze di tutto il mondo a indossare pantaloni da maschio e pesante eyeliner\".\nLa rete televisiva MTV, nel 2010, ha dichiarato che \"Avril Lavigne ha sfondato con il suo pazzesco singolo \"Complicated\", una power ballad pop punk corredata al suo ormai celebre video che definisce tutto ci\u00f2 che Avril era nel 2002. \"Complicated\" \u00e8 stata una rivelazione e, nonostante sia stata prodotta come il resto della musica pop in radio, aveva una fresca disinibizione e un contorno squisitamente sprezzante\". Secondo il sito Kidzworld, \"\"Complicated\" non \u00e8 stata scritta con un ragazzo concreto in mente, ma \u00e8 un brano che decanta i rapporti, la vita e persone che possono rivelarsi false\".\nSu un piano leggermente negativo, Sal Cinquemani da \"Slant Magazine\" ha definito \"Complicated\" \"epidemica\" e \"pi\u00f9 posatrice del punk\". Il \"Rolling Stone\" \u00e8 stato del parere che \"nonostante il singolo di Avril Lavigne sembri sovrannaturalmente orecchiabile nelle radio, le novit\u00e0 del suo disco non sono poi cos\u00ec incoraggianti\".\nBill Lamb di About.com ha stilato una classifica dei 100 brani pop del decennio 2000 e ha posizionato \"Complicated\" all'undicesimo posto, scrivendo: \"Avril Lavigne aveva solo 17 anni quando questo brano che crea dipendenza l'ha proiettata sulla scena musicale mondiale\". Una seconda classifica redatta dallo stesso Lamb ha conferito a \"Complicated\" il primo posto dei 100 brani pop dell'anno 2002.\nSino ad ottobre 2011, \"Complicated\" ha venduto 773,000 copie digitali negli Stati Uniti.\nPremi e nomination.\nL'11 ottobre 2002, Avril Lavigne \u00e8 stata invitata a eseguire \"Complicated\" sul palco di Top of the Pops, con una performance che l'ha lanciata sugli schermi tv.\n\"Complicated\" si \u00e8 fatto strada in Italia nell'estate del 2002, affiorando al sedicesimo posto nella classifica dei singoli pi\u00f9 venduti il 27 giugno, e ascendendo sino al sesto posto quattro settimane dopo. Trainato dalla performance della cantautrice al Festivalbar, il singolo si afferma infine al secondo posto nella classifica, mantenendolo per sette settimane consecutive ed imponendosi come un tormentone estivo, non avendo modo di scacciare l'allora tormentone \"Aserej\u00e9\" delle Las Ketchup. In Italia \"Complicated\" s'instaura come uno degli indiscussi best seller dell'anno e confermandosi come il singolo pi\u00f9 venduto della cantautrice, superiore anche a \"Girfriend\", futuro successo di Avril Lavigne che nonostante sia riuscito a raggiungere il primo posto nella classifica italiana, ha ondeggiato solo per sette settimane nella top ten. \"Complicated\" ha al contrario superato i fortunati esiti riscontrati nel periodo estivo mantenendosi nella top ten per ben quattordici settimane. Il singolo \u00e8 evaso definitivamente dai primi dieci posti solo il 21 novembre 2002 per ricadere all'undicesimo posto, ed \u00e8 sparito solo due settimane dopo. Secondo i dati forniti dal sito Top40-Charts, che documentano i brani pi\u00f9 venduti ogni anno, \"Complicated\" \u00e8 il terzo singolo pi\u00f9 venduto del 2002 in Italia pur non avendo raggiunto il primo posto in classifica.\nL'8 gennaio 2003 Avril ha fatto incetta di nomination ai Grammy Awards del 2003, i trofei della storia della musica, ha dominato la serata con otto, due delle quali per \"Complicated\" nelle categorie canzone dell'anno e Miglior performance pop vocale di una donna.\nLavigne ottenne per il singolo il premio alla Best New Artist Video nel 2002 agli MTV Video Music Awards. La canzone vinse anche nella categoria \"Singolo dell'Anno\", ai Juno Award del 2003. In Brasile si \u00e8 persino aggiudicato una \"nomination\" come Miglior Video Internazionale all'edizione 2003 degli MTV Video Music Awards Brazil."}
{"id": "1212646", "revid": "110157", "url": "https://it.wikipedia.org/wiki?curid=1212646", "title": "Mosfellsb\u00e6r", "text": "Mosfellsb\u00e6r \u00e8 un comune dell'Islanda occidentale, situato 17\u00a0km a nord della capitale Reykjav\u00edk. Il famoso scrittore Halld\u00f3r Laxness spese parte della sua giovinezza a Mosfellsb\u00e6r.\nSi suppone che Egill Skallagr\u00edmsson seppell\u00ec il suo argento nelle vicinanze della citt\u00e0. Lo studio di registrazione Sundlaugin si trova qui."}
{"id": "1212651", "revid": "287204", "url": "https://it.wikipedia.org/wiki?curid=1212651", "title": "Mosfellsbaer", "text": ""}
{"id": "1212654", "revid": "712828", "url": "https://it.wikipedia.org/wiki?curid=1212654", "title": "Talbot-Lago T26", "text": "La T26 \u00e8 un'autovettura di lusso prodotta tra il 1947 ed il 1956 dalla casa automobilistica anglo-francese Talbot-Lago.\nProfilo.\nLa T26 fu una delle prime Talbot-Lago del secondo dopoguerra: il suo progetto risale comunque al 1942, in pieno periodo bellico.\nLa presentazione alla stampa avvenne nel mese di giugno del 1947. La T26 era frutto della neonata collaborazione di Antonio Lago con il designer italiano Carlo Marchetti.\nAnche in questa vettura, la carrozzeria veniva ordinata su misura dal cliente, che si affidava all'esperienza di nomi noti nel settore, tra cui Figoni e Falaschi e Saoutchik.\nLa T26 fu cos\u00ec declinata in svariati tipi di carrozzeria, tutti molto sportivi. Ne furono anche preparati alcuni esemplari con carrozzeria \"barchetta\" da gara, monoposto e biposto. In questo modo la T26 conobbe anche un'esperienza agonistica, divenendo assai competitiva durante i primi anni del dopoguerra, grazie anche al talento di piloti come Chiron e Rosier.\nIl \"cuore\" della T26 era un motore a 6 cilindri, naturale evoluzione dei 6 cilindri utilizzati subito prima dello scoppio della Seconda guerra mondiale. Tale propulsore fu sviluppato congiuntamente da Lago e Marchetti. La cilindrata era di 4482 cm\u00b3, mentre l'alimentazione era affidata a tre carburatori, e nelle prime versioni realizzate, la potenza massima raggiungeva i 165 CV. Dal momento che si voleva destinare tale motore anche all'impiego sportivo, tale potenza non era competitiva e questi motori furono destinati alla produzione stradale, montandolo sulle T26 pi\u00f9 tranquille. Per renderli pi\u00f9 competitivi in ambito agonistico si scelse un doppio asse a camme laterale. I nuovi motori sviluppavano fino a 240 CV e con successivi aggiornamenti riuscirono araggiungere i 260 CV. Fu cos\u00ec che venne approntata la T26C, monoposto da gara, la quale pot\u00e9 fronteggiare Maserati e Ferrari, riuscendo ad aggiudicarsi diversi Gran Premi e a distinguersi anche alla 24 Ore di Le Mans, vincendo nel 1950 con L. Rosier - J.L. Rosier, su una T26 GS.\nIl motore da 240 CV sportivo fu anche montato sulla T26 GS (Grand Sport). Vi furono per\u00f2 anche esemplari dotati di un motore di potenza intermedia, sui 200 CV.\nLe T26 erano a trazione posteriore, con cambio manuale a 4 marce comandato mediante preselettore.\nL'impianto frenante utilizzava freni a tamburo.\nLa velocit\u00e0 massima era tra i 180 ed i 210 km/h a seconda delle versioni e dei motori.\nIl prezzo troppo elevato penalizz\u00f2 le vendite: in 9 anni furono prodotti solo 500 esemplari."}
{"id": "1212655", "revid": "1494169", "url": "https://it.wikipedia.org/wiki?curid=1212655", "title": "Bissingen", "text": ""}
{"id": "1212656", "revid": "838137", "url": "https://it.wikipedia.org/wiki?curid=1212656", "title": "Trasformata di Burrows-Wheeler", "text": "La trasformata di Burrows-Wheeler (abbreviata con BWT) \u00e8 un algoritmo usato nei programmi di compressione dati come bzip2. \u00c8 stata inventata da Michael Burrows e David Wheeler.\nQuando una stringa di caratteri viene sottoposta alla BWT, nessuno di questi cambia di valore perch\u00e9 la trasformazione permuta soltanto l'ordine dei caratteri. Se la stringa originale contiene molte ripetizioni di certe sottostringhe, allora nella stringa trasformata troveremo diversi punti in cui lo stesso carattere si ripete tante volte. Ci\u00f2 \u00e8 utile per la compressione perch\u00e9 diventa facile comprimere una stringa in cui compaiono lunghe sequenze di caratteri tutti uguali.\nPer esempio, la stringa:\n TRENTATRE.TRENTINI.ANDARONO.A.TRENTO.TUTTI.E.TRENTATRE.TROTTERELLANDO\nverrebbe trasformata nella seguente:\n OIIEEAEO..LDTTNN.RRRRRRRTNTTLEAAIOEEEENTRDRTTETTTTATNNTTNNAAO...OU.T\nLa trasformata.\nLa trasformata \u00e8 fatta ordinando tutte le rotazioni del testo e poi prendendo soltanto l'ultima colonna. Per esempio, il testo \"^BANANA@\" viene trasformato in \"BNN^AA@A\" attraverso questi passi (i caratteri rossi ^ e @ indicano rispettivamente il puntatore di inizio stringa, e quello di fine stringa o 'EOF'):\nIl seguente pseudocodice mostra un metodo, inefficiente, per calcolare la BWT e la sua inversa. Assume che la stringa di input codice_1 contenga un carattere speciale 'EOF' che \u00e8 sempre l'ultimo carattere e che non appare mai nel testo, e che quindi \u00e8 ignorato durante l'ordinamento.\n funzione BWT (\"string\" s)\n crea una lista di tutte le possibili rotazioni di s\n metti ciascuna rotazione su una riga di una grande tabella quadrata\n ordina alfabeticamente le righe della tabella, trattando ogni riga come una stringa\n riporta la colonna pi\u00f9 a destra della tabella\n funzione BWTinversa (\"string\" s)\n crea una tabella vuota senza righe o colonne\n ripeti lunghezza_di(s) volte\n inserisci s come nuova colonna sul lato sinistro della tabella\n ordina alfabeticamente le righe della tabella\n riporta la riga che finisce con il carattere 'EOF'\nLa trasformata inversa.\nLa cosa pi\u00f9 interessante della BWT non \u00e8 che questa genera un output pi\u00f9 facilmente comprimibile dell'originale, anche perch\u00e9 ci\u00f2 si potrebbe ottenere mettendo semplicemente in ordine alfabetico i caratteri, ma \u00e8 la sua \"reversibilit\u00e0\": il documento originale si ricostruisce a partire dai soli caratteri dell'ultima colonna.\nL'inversa pu\u00f2 essere compresa in questo modo. Prendi la tabella finale dell'algoritmo BWT ed elimina tutto a parte l'ultima colonna. Data soltanto quest'informazione puoi facilmente ricostruire la prima colonna. L'ultima colonna ti dice quali sono tutti i caratteri del testo, basta metterli in ordine per ottenere la prima colonna. Adesso la prima e l'ultima colonna sono note e insieme ti danno tutte le \"coppie\" di caratteri successivi nel documento, dove le coppie danno, ciclicamente, sempre prima l'ultimo e poi il primo carattere della coppia nel documento originale. Ordinando la lista delle coppie ottieni la prima e la \"seconda\" colonna. Continuando in questo modo puoi ricostruire l'intera lista, quindi, la riga con il carattere 'EOF' alla fine \u00e8 il testo originale. La trasformata inversa dell'esempio sopra viene fatta cos\u00ec:\nCerte ottimizzazioni possono far s\u00ec che questi algoritmi vengano eseguiti in maniera pi\u00f9 efficiente senza cambiare il risultato; non c'\u00e8 nessuna necessit\u00e0 di tenere l'intera tabella in memoria, tanto meno su disco e non \u00e8 necessario ripetere i continui ordinamenti dell'esempio. Ogni riga della tabella \u00e8 rappresentata in memoria con un semplice puntatore al carattere d'inizio della stessa.\nImplementazione d'esempio.\nNota: Scritta in C\ntypedef unsigned char byte;\nbyte *rotlexcmp_buf = NULL;\nint rottexcmp_bufsize = 0;\nint rotlexcmp(const void *l, const void *r)\n int li = *(const int*)l, ri = *(const int*)r, ac=rottexcmp_bufsize;\n if(li == ri) return 0;\n while (rotlexcmp_buf[li] == rotlexcmp_buf[ri])\n if (++li == rottexcmp_bufsize)\n li = 0;\n if (++ri == rottexcmp_bufsize)\n ri = 0;\n if (!--ac)\n return 0;\n if (rotlexcmp_buf[li] &gt; rotlexcmp_buf[ri])\n return 1;\n else\n return -1;\nvoid bwt_encode(byte *buf_in, byte *buf_out, int size, int *primary_index)\n int indices[size];\n int i;\n for(i=0; i&lt;size; i++)\n indices[i] = i;\n rotlexcmp_buf = buf_in;\n rottexcmp_bufsize = size;\n qsort (indices, size, sizeof(int), rotlexcmp);\n for (i=0; i&lt;size; i++)\n buf_out[i] = buf_in[(indices[i]+size-1)%size];\n for (i=0; i&lt;size; i++)\n if (indices[i] == 1) {\n *primary_index = i;\n return;\n assert (0);\nvoid bwt_decode(byte *buf_in, byte *buf_out, int size, int primary_index)\n byte F[size];\n int buckets[256];\n int i,j,k;\n int indices[size];\n for (i=0; i&lt;256; i++)\n buckets[i] = 0;\n for (i=0; i&lt;size; i++)\n buckets[buf_in[i]] ++;\n for (i=0,k=0; i&lt;256; i++)\n for (j=0; j&lt;buckets[i]; j++)\n F[k++] = i;\n assert (k==size);\n for (i=0,j=0; i&lt;256; i++)\n while (i&gt;F[j] &amp;&amp; j&lt;size)\n j++;\n buckets[i] = j; // it will get fake values if there is no i in F, but\n // that won't bring us any problems\n for(i=0; i&lt;size; i++)\n indices[buckets[buf_in[i]]++] = i;\n for(i=0,j=primary_index; i&lt;size; i++)\n buf_out[i] = buf_in[j];\n j=indices[j];\nint main()\n byte buf1[] = \"Polska Wikipedia\";\n int size = strlen((const char*)buf1);\n byte buf2[size];\n byte buf3[size];\n int primary_index;\n bwt_encode (buf1, buf2, size, &amp;primary_index);\n bwt_decode (buf2, buf3, size, primary_index);\n assert (!memcmp (buf1, buf3, size));\n printf (\"Result is the same as input, that is: &lt;%.*s&gt;\\n\", size, buf3);\n // Print out encode/decode results:\n printf (\"Input : &lt;%.*s&gt;\\n\", size, buf1);\n printf (\"Output: &lt;%.*s&gt;\\n\", size, buf2);\n return 0;\nimplementazione in Perl:\nwhile ( $text = &lt;&gt; ) {\n chomp $text;\n @text = split //, $text;\n $length = length($text);\n @array = ($text);\n for ( $j = 0 ; $j &lt; $length ; $j++ ) {\n for ( $i = 0 ; $i &lt; $length ; $i++ ) {\n $string .= $text[ ( $i - ( $j + 1 ) ) ];\n $array[ $j + 1 ] = $string;\n $string = \"\";\n pop(@array);\n @array = sort(@array);\n $text = \"\";\n for ( $k = 0 ; $k &lt;= $#array ; $k++ ) {\n $text .= substr( $array[$k], ($length) - 1, 1 );\n print \"$text\\n\";"}
{"id": "1212661", "revid": "74801", "url": "https://it.wikipedia.org/wiki?curid=1212661", "title": "\u00c1rborg", "text": "\u00c1rborg \u00e8 un comune dell'Islanda sud-occidentale. La sua popolazione nel 2006 era di abitanti.\nIl capoluogo e centro principale del comune \u00e8 Selfoss."}
{"id": "1212664", "revid": "36426", "url": "https://it.wikipedia.org/wiki?curid=1212664", "title": "Mausoleo del cardinale De Braye", "text": "Il mausoleo del cardinale Guillaume De Braye \u00e8 un monumento funebre scolpito da Arnolfo di Cambio verso il 1282 e collocato da allora nella chiesa di San Domenico a Orvieto.\nStoria e descrizione.\nFa parte di un complesso architettonico oggi molto trasformato, che inaugur\u00f2 una tipologia sepolcrale usata in seguito fino al Rinascimento. La nuova caratteristica era dovuta al fatto che il catafalco era accostato alla parete ed era sormontato da un baldacchino. Anticamente era coronato da una cuspide sostenuta da colonne tortili e decorata da pinnacoli, che conteneva i tre gruppi statuari minori ancora presenti (la \"Madonna col Bambino\" e i \"Santi Marco e Domenico\"), a loro volta un tempo ospitati sotto una cuspide, secondo un ritmo ascensionale che simboleggiava l'elevazione dell'anima verso il paradiso. \nParticolarmente notevole \u00e8 il realismo con il quale \u00e8 scolpito il volto del cardinale morto, tanto da far credere che Arnolfo si sia basato su maschera funebre modellata direttamente sul volto. Si era ipotizzato che la posa solenne della Vergine sia derivata da un modello antico di una Giunone o Serapide: in effetti durante un recente restauro si \u00e8 scoperto che si trattava di una scultura antica originale integrata con parti nuove. Da una statua romana dell'Abbondanza Arnolfo aveva infatti eliminato la cornucopia e poi inserito la figura del Bambino. Oltre all'aggiunta del bambino, l'intervento sulla statua da parte di Arnolfo di Cambio si esplica nella parte inferiore delle gambe e dei piedi e con la rimodellazione della testa. Il risultato finale \u00e8 una figura che sembra perdere massa a favore di un linearismo gotico.\nSi pu\u00f2 anche notare gi\u00e0 in questa opera come Arnolfo preferisse composizioni essenziali (per esempio si vede nel panneggio semplificato delle cortine di stoffa), con poche statue di grandi dimensioni collocate nei punti focali e con un netto stacco tra luce ed ombra derivato dalla relativa semplicit\u00e0 della cornice architettonica. Nel monumento si trovano anche incrostazioni a intarsi marmorei policromi tipici dello stile cosmatesco."}
{"id": "1212669", "revid": "1005847", "url": "https://it.wikipedia.org/wiki?curid=1212669", "title": "Bockhorn", "text": ""}
{"id": "1212672", "revid": "228587", "url": "https://it.wikipedia.org/wiki?curid=1212672", "title": "Ku'damm", "text": ""}
{"id": "1212674", "revid": "104458", "url": "https://it.wikipedia.org/wiki?curid=1212674", "title": "Bonstetten", "text": ""}
{"id": "1212680", "revid": "486946", "url": "https://it.wikipedia.org/wiki?curid=1212680", "title": "MOLEX", "text": ""}
{"id": "1212688", "revid": "486946", "url": "https://it.wikipedia.org/wiki?curid=1212688", "title": "Sindrome XYY", "text": ""}
{"id": "1212689", "revid": "110157", "url": "https://it.wikipedia.org/wiki?curid=1212689", "title": "Fjar\u00f0abygg\u00f0", "text": "Fjar\u00f0abygg\u00f0 \u00e8 un comune islandese, che conta 4.583 abitanti, della regione dell'Austurland.\nIl comune, situato nella parte orientale dell'isola, \u00e8 stato creato il 7 giugno 1998 dalla fusione di Neskaupsta\u00f0ur, Eskifjar\u00f0arkaupsta\u00f0ur e Rey\u00f0arfjar\u00f0arhreppur. Nel 2018 ha inglobato il comune di Brei\u00f0dalur."}
