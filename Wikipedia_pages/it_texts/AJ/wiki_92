{"id": "1221689", "revid": "84184", "url": "https://it.wikipedia.org/wiki?curid=1221689", "title": "Marca del Friuli", "text": "La Marca del Friuli fu una marca del Sacro Romano Impero nell'Italia nordorientale, inquadrata nel \"Regnum Italicorum\".\nEtimologia.\nNei documenti antichi, specialmente quelli redatti in latino, il nome Friuli (\"Forum Iulii\") pu\u00f2 essere confuso dai copisti con quello della citt\u00e0 di Forl\u00ec (\"Forum Livii\"). Da qui derivano problemi coi corrispondenti aggettivi: \"foroiuliensis\", spesso scritto in maiuscolo \"FOROIVLIENSIS\", e \"foroliviensis\", spesso scritto in minuscolo \"foroliuiensis\". L'equivoco nasce dallo spostamento di una \"elle\".\nStoria.\nNel 774, in seguito alla conquista del Regno longobardo, Carlo Magno assunse il titolo di \"Gratia Dei rex Francorum et Langobardorum atque patricius Romanorum\" (\"Per grazia di Dio re dei Franchi e dei Longobardi e patrizio Romano\"), realizzando un'unione personale dei due regni. Carlo scelse di mantenere le \"Leges Langobardorum\" anche se in seguito alla rivolta del 776, capeggiata dal duca del Friuli Rotgaudo, sostitu\u00ec con dei funzionari pubblici, i \"conti\", i duchi longobardi e ridistribu\u00ec i patrimoni di questi ultimi tra gli aristocratici franchi.\nIn virt\u00f9 della sua posizione strategica ai confini orientali dell'Impero carolingio, il ducato del Friuli fu costituito in marca, diventando il principale centro di potere dell'Italia nord-orientale, e il suo controllo venne affidato a comandanti militari, i quali continuarono a lungo a portare il titolo di \"dux\". Nel 788, a seguito della conquista condotta da Pipino, la marca d'Istria venne annessa al \"Regnum Italicorum\" e, insieme la marca di Trento, posta sotto la giurisdizione della marca del Friuli.\nIn quello stesso anno vennero poste sotto la giurisdizione dei margravi del Friuli la marca di Carinzia, insieme alla Carniola, e la marca Orientale alle quali si aggiunse la Bassa Pannonia nel 796. Con l\"'Ordinatio Imperii\" dell'817, l'imperatore Ludovico il Pio assegn\u00f2 questi ultimi territori a suo figlio Ludovico il Germanico. Nell'828 l'imperatore depose Balderico del Friuli, influente aristocratico, e lo sostitu\u00ec con il marchese Unruoch II. A cavallo tra i secoli IX e X, il marchese del Friuli Berengario fu uno dei contendenti nella lotta per il controllo del titolo regale d'Italia, nel periodo noto come \"anarchia feudale\".\nTuttavia, Berengario, incoronato re d'Italia nell'888 e imperatore nel 915, ponendo la sua capitale a Verona segn\u00f2 la perdita d'importanza della marca del Friuli a vantaggio della Marca di Verona e Aquileia, che divenne il nuovo perno politico dell'Italia nord-orientale. Nel 952 Ottone I, volendosi garantire libero accesso al \"Regnum Italicorum\", non fidandosi del re d'Italia Berengario II, assegn\u00f2 la marca al duca di Baviera, suo fratello. Rimane per\u00f2 da sottolineare il fatto che nonostante il duca di Baviera e il marchese di Verona fossero la stessa persona, egli continu\u00f2 a reggere il ducato di Baviera come duca del regno dei Franchi Orientali e la marca di Verona come marchese del regno d'Italia, senza cio\u00e8 che la marca fosse incorporato nel regno di Germania e il ducato al regno d'Italia. Dal 978, invece, venne assegnata al neocostituito ducato di Carinzia, governato da Ottone di Worms, per volont\u00e0 di Ottone II. Nel 1077, per volont\u00e0 dell'imperatore Enrico IV, i territori che erano appartenuti alla marca del Friuli e la citt\u00e0 di Aquileia vennero separati per costituire il principato patriarcale di Aquileia retto dal principe-patriarca. Il governo laico sul Friuli venne temporaneamente ristabilito dal re di Boemia Ottocaro II, che tra il 1272 e il 1276 divenne margravio del Friuli e margravio d'Istria. La sconfitta inflittagli dall'imperatore Rodolfo I d'Asburgo permise la restaurazione del principato patriarcale del Friuli."}
{"id": "1221693", "revid": "110157", "url": "https://it.wikipedia.org/wiki?curid=1221693", "title": "Malborghetto di Boara", "text": "Malborghetto di Boara \u00e8 una frazione di Ferrara di 4.500 abitanti circa, facente parte della Circoscrizione 4.\nIl toponimo \u201cmalborghetto\u201d, che appartiene a diverse localit\u00e0 italiane, potrebbe riferirsi a qualsiasi borgo minore con posizione relativamente svantaggiata, fuori dalla strada principale o pi\u00f9 scomodo da raggiungere, oppure che in epoca medievale era considerato povero e isolato.\nIl paese attuale \u00e8 formato da due aree di insediamento principale, a qualche centinaio di metri di distanza fra loro. La prima, che corrisponde al \"borgo storico\", si trova a nord della strada che corre in senso ovest-est da Ferrara verso Boara e Copparo e si raggiunge da strade secondarie che si distaccano dalla provinciale. L'altra parte, pi\u00f9 a ovest, \u00e8 un quartiere moderno denominato \"Villaggio primavera\" che sorge presso una strada che da Ferrara porta in direzione di Francolino. Il trasporto pubblico della linea di autobus numero 7 collega la frazione alla citt\u00e0, mentre il trasporto extraurbano la unisce a Francolino. Il servizio \u00e8 gestito da Tper.\nLa localit\u00e0, bench\u00e9 piccola, \u00e8 sparsa su un'area di alcuni chilometri quadrati. \u00c8 collegata a sud con il quartiere Borgo Punta e con la frazione di Pontegradella, formando una cintura di insediamenti.\nA Malborghetto di Boara ogni anno, solitamente a giugno, si tiene il \"ROCKaF\u00e8\", un festival di musica rock cui da una decina d'anni partecipano gruppi provenienti da tutta Italia."}
{"id": "1221696", "revid": "61054", "url": "https://it.wikipedia.org/wiki?curid=1221696", "title": "Marca di Verona e Aquileia", "text": ""}
{"id": "1221698", "revid": "1543377", "url": "https://it.wikipedia.org/wiki?curid=1221698", "title": "Zwischgold", "text": "Lo Zwischgold \u00e8 una tecnica artistica adottata nella nobilitazione delle superfici lignee policrome.\nTecnica esecutiva.\nLo zwischgold \u00e8 una lamina metallica ottenuta, sin dall'antichit\u00e0, battendo due monete sovrapposte una d'argento e una d'oro, per ottenere da un'unica moneta del prezioso metallo una foglia di maggiori dimensioni. \nRealizzata a volte anche in maniera fraudolenta, era utilizzata coscientemente da vari artisti d'oltralpe e di area germanofona, nelle pieghe pi\u00f9 nascoste delle sculture lignee o negli altorilievi dei Fl\u00fcgelaltar\nCome spesso si ritrova nei contratti per l'esecuzione di preziose opere d'arte definiti con la committenza, venivano specificati, oltre alla natura ed alla composizione dei soggetti da realizzare, anche le quantit\u00e0 di once di colori preziosi (lapislazzuli, azzurrite, ecc.) e degli zecchini necessari alla completa doratura della superficie.\nSi pu\u00f2 quindi immaginare che, in accordo con il Battiloro , l'artista richiedesse di \"tagliare\" l'oro con l'argento molto meno prezioso e costoso, recuperando probabilmente qualche soldo del prezioso metallo.\nLa conoscenza delle problematiche di questa tecnica da parte di artisti e botteghe rinomate, era fondamentale perch\u00e9 non si pu\u00f2 trascurare il fatto che l'argento negli anni tende ad ossidarsi annerendo, facendo saltare la lamina dorata in superficie, lasciando quindi a vista il degrado, con le conseguenze del caso.\nQuesto degrado lo si pu\u00f2 vedere ad esempio nelle ante dell'altare a portelle (Fl\u00fcgelaltar) della chiesa di Santa Maria Assunta di Fiera di Primiero iscritto alla produzione del Maestro Narciso da Bolzano, dove nelle pieghe del manto dorato della Madonna si notano le classiche forme squadrate dei fogli sovrapposti che in quel punto sono annerite.\nLo stesso fenomeno si pu\u00f2 osservare su altre sculture di area germanica conservate al Museo Diocesano di Trento, dove nelle opere a mezzo e tutto tondo delle sale che fanno riferimento alle valli ladine e di influenza del Principato Tirolese si possono ancora scorgere le lamine nerastre realizzate con lo zwischgold.\nTale tecnica seppure utilizzata fino alla prima met\u00e0 del 1600 (Madonna con bambino conservata nella chiesa di Madonna di Campiglio) in area tedesca e altoatesina, non attecchisce in ambito italiano dove si preferiva utilizzare la tecnica della meccatura della lamina argentata."}
{"id": "1221700", "revid": "648716", "url": "https://it.wikipedia.org/wiki?curid=1221700", "title": "Caralis (traghetto)", "text": "La Caralis era una nave traghetto appartenente alla \"Classe Sociale\", una serie di tre unit\u00e0 derivate dalla conversione in traghetti passeggeri di altrettanti ro-ro merci. Rimase in servizio con questo nome per Tirrenia dal 1988 al 2000. In seguito fu venduta alla compagnia indonesiana PELNI, prendendo il nome di \"Fudi\".\nCaratteristiche.\nOriginariamente la nave era un ro-ro merci varato nel 1979 con il nome di \"Staffetta Ligure\" e disponeva di tre ponti garage con una capacit\u00e0 totale di 1620 metri lineari di carico, corrispondenti a 106 semirimorchi e 100 autovetture. Nel 1987 la Tirrenia, spinta dall'esponenziale aumento dei traffici passeggeri da e per la Sardegna, decise di convertire la \"Staffetta Ligure\" e le gemelle \"Staffetta Mediterranea\" e \"Staffetta Jonica\" in traghetti passeggeri.\nDopo la trasformazione, durante la quale le sovrastrutture della nave erano state prolungate fino a poppa con l'aggiunta di due ponti, la stazza lorda del traghetto pass\u00f2 a 11.315 tonnellate, mentre la capacit\u00e0 di trasporto aument\u00f2 a 1.300 passeggeri e 410 autovetture. Le linee di carena rimasero invece immutate. Rinominata \"Caralis\", la nave disponeva di bar, ristorante, self-service, cinema, poltrone di seconda classe, 64 cabine di prima classe e 130 cabine di seconda classe.\nDurante il servizio in Indonesia fu aggiunto un portellone laterale a poppa sul lato di dritta.\nServizio.\nLa nave fu varata il 12 giugno 1979 al Cantiere navale di Sestri Ponente con il nome di \"Staffetta Ligure\", venendo consegnata alla Tirrenia il 14 novembre dello stesso anno. La compagnia statale la immise insieme alle gemelle sui collegamenti Genova - Napoli - Tripoli e Trieste - Tripoli, spostandola poi sulle linee merci da e per la Sardegna in seguito alla chiusura di queste rotte.\nNel 1987 la nave fu trasformata in traghetto passeggeri, rientrando in servizio con il nome di \"Caralis\" l'anno successivo sulla rotta Genova - Porto Torres; in seguito la \"Caralis\" fu impiegata su diversi altri collegamenti da e per la Sardegna.\nIl 14 marzo 1996 il traghetto, partito da Cagliari e diretto a Civitavecchia, and\u00f2 a sbattere violentemente contro l'isola Serpentara, una propaggine a sud-est della costa sarda. A bordo vi erano 371 passeggeri; non ci furono vittime n\u00e9 feriti gravi. Per liberare la nave fu necessario tagliare il bulbo a prua; la \"Caralis\" fu poi mandata nei cantieri di Messina per le riparazioni.\nIl 22 novembre 1999 la \"Caralis\" effettu\u00f2 il suo ultimo viaggio per Tirrenia tra Napoli e Cagliari, venendo venduta alla indonesiana Pelayran National Indonesia (PELNI) nel giugno del 2000; ribattezzata \"Fudi\", fu immessa nei collegamenti tra Surabaya, Ujung Pandang e Balikpapan. Il 6 aprile 2011, mentre veniva sottoposta a dei lavori a Surabaya, la nave si capovolse in porto, pare per una falla allo scafo. La nave fu in seguito demolita in loco.\nOrigine del nome.\nCome le gemelle, dopo la trasformazione la nave assunse il nome di uno degli storici Giudicati Sardi, quattro stati indipendenti formatisi in Sardegna in seguito alla perdita di controllo sul territorio da parte dell'Impero bizantino; in particolare \"Caralis\" fa riferimento al nome latino della citt\u00e0 di Cagliari ed al giudicato del quale era capitale."}
{"id": "1221711", "revid": "204012", "url": "https://it.wikipedia.org/wiki?curid=1221711", "title": "Fl\u00fcgelaltar", "text": ""}
{"id": "1221733", "revid": "9733930", "url": "https://it.wikipedia.org/wiki?curid=1221733", "title": "Adriana Fossa Maldini", "text": ""}
{"id": "1221735", "revid": "9733934", "url": "https://it.wikipedia.org/wiki?curid=1221735", "title": "Eddie Brickell", "text": ""}
{"id": "1221740", "revid": "56620", "url": "https://it.wikipedia.org/wiki?curid=1221740", "title": "IP.Board", "text": ""}
{"id": "1221747", "revid": "767487", "url": "https://it.wikipedia.org/wiki?curid=1221747", "title": "The Go-Go's", "text": "Le Go-Go's sono un gruppo femminile statunitense, formatosi a Los Angeles, nel 1978. Inizialmente orientata verso il punk rock e la new wave, la band si \u00e8 poi convertita al pop rock da classifica.\nLe cinque \"ragazze cattive\" si sono guadagnate un posto nella storia del rock, per essere state la prima band femminile, completamente autonoma e non costruita o dipendente dai propri produttori, a portare un album, da loro interamente scritto e suonato, al primo posto in classifica negli Stati Uniti, il che ha rappresentato un deciso punto di rottura con la tradizione, fino ad allora ininterrotta, dei gruppi femminili di successo creati da un manager esterno. Il 12 agosto 2011 hanno ricevuto la Stella nella \"Hollywood Walk Of Fame\".\nNel 2021 la band \u00e8 stata inclusa nella Rock and Roll Hall of Fame di Cleveland\nStoria del gruppo.\n\"Beauty and the Beat\": l'album di debutto.\nDopo anni di gavetta in club underground, dove le componenti della band, allora ancora fan delle sonorit\u00e0 punk rock, si fanno le ossa imparando a suonare da autodidatte i propri strumenti, nel 1981 si convertono a un pop rock molto pi\u00f9 orecchiabile con evidenti velleit\u00e0 di classifica e pubblicano il loro primo album \"Beauty and the Beat\" su etichetta I.R.S. Records. Il lavoro \u00e8 un'originale miscela di pop anni sessanta, surf, punk, rock e new wave, in cui la vena compositiva di Charlotte Caffey alle tastiere, al pianoforte e alla chitarra elettrica, di Jane Wiedlin alla chitarra ritmica e di Kathy Valentine al basso, coadiuvata dalla batteria disco di Gina Schock (che suona anche le percussioni), dalla voce frizzante, sensuale e connotata da un timbro inconfondibile di Belinda Carlisle, dava corpo a melodie allo stesso tempo romantiche ed energiche. L'album rimane in vetta per ben 6 settimane e tuttora figura nelle graduatorie dei maggiori capolavori della storia del rock come quella proposta dalla celebre rivista \u00abRolling Stone\u00bb. I singoli estratti sono i brani posti in apertura, rispettivamente, del Lato A e del Lato B del vinile: oltre all'immediata \"Our Lips Are Sealed\" e alla trascinante \"We Got the Beat\", l'album presenta anche altri brani che lasciano il segno come \"Lust to Love\" (spesso ripresa dal vivo anche negli spettacoli solisti di Belinda) e la ballata \"Fading Fast\", caratterizzati entrambi da una struggente new wave, venata di psichedelia.\n\"Vacation\": il secondo album.\nAllo storico album di debutto segue immediatamente dopo, nel 1982, il dignitoso \"Vacation\", da cui viene estratta la title-track, altro successo di classifica. Il nuovo lavoro non ripete lo strepitoso successo del precedente nonostante le due gemme rappresentate dalle nostalgiche ballate \"It's Everything but Partytime\" e \"Worlds Away\", e nonostante una manciata di belle canzoni in puro stile pop rock, tra cui gli altri singoli \"He's So Strange\" e \"Get Up and Go\", e la radiofonica \"Yes or No\", nonch\u00e9 la cover anni sessanta \"Cool Jerk\" (ripubblicata, in seguito, due volte, in versioni sempre diverse e riarrangiate per l'occasione).\n\"Talk Show\": il terzo album.\nNel 1984, esce il terzo album, \"Talk Show\", nel cui suono si indebolisce notevolmente la componente punk, mentre viene sviluppato il lato elettronico, anche se lo stile fortemente melodico del gruppo resta comunque ben definito. Dall'album vengono estratti tre singoli: \"Head over Heels\", \"Yes or No\" e \"Turn to You\". Mentre le prime due presentano un pop cantabile e solare, l'ultima, marcatamente pi\u00f9 rock, sar\u00e0 accompagnata da un videoclip che suscit\u00f2 un po' di scalpore all'epoca, in cui le ragazze apparivano in abiti maschili come Drag Kings, in situazioni di confusione sessuale e persino con baci lesbici, con la partecipazione non casuale dell'attore \"maledetto\" Rob Lowe, Nonostante tutto, il terzo album viene giudicato qualitativamente migliore del precedente dalla critica, e da alcuni anche rispetto al primo, ma non riesce a raggiungerne l'ineguagliato successo. Al suo interno, spiccano gioiellini pop come la suggestiva \"Mercenary\", \"You Thought\" e \"Forget that Day\".\nLe liti, le droghe e lo scioglimento.\nNonostante le ombre, nitidamente visibili all'orizzonte, vengano efficacemente descritte in un altro brano, \"Beneath the Blue Sky\" (dal minaccioso significato di \u00abdietro il cielo blu\u00bb), proprio \"Forget that Day\", probabilmente il pezzo in puro stile pop in assoluto meglio riuscito al quintetto, sar\u00e0, a quanto pare, all'origine della fine del gruppo. Si tratta infatti di una composizione di Jane Wiedlin, programmata come singolo, che la chitarrista intende anche cantare come prima voce, usurpando cos\u00ec il ruolo, sino ad allora indiscusso, di Belinda Carlisle. Il rifiuto di quest'ultima a cederle il posto come cantante solista porta a schieramenti vari e conflitti interni, che causeranno, di l\u00ec a poco, lo scioglimento della band avvenuto all'inizio del 1985.\nConsiderando, per\u00f2, le periodiche riunioni delle Go-Go's al completo, avvenute sempre con tutte e cinque le ragazze originariamente nel gruppo presenti, senza mai defezioni (tutt'al pi\u00f9 temporanee sostituzioni, dovute a indisposizioni, ma sempre risolte con membri virtualmente interni, come la prima batterista Margot), la storia di \"Forget that Day\" (il cui titolo profetico significa \u00abdimentica quel giorno\u00bb) sembra pi\u00f9 che altro assumere i contorni della leggenda.\nIn realt\u00e0, i motivi per la conclusione dell'esperienza sono altri: le artiste non riescono pi\u00f9 a reggere il peso del ruolo assunto come modello di donne moderne, degenerando in comportamenti sopra le righe, come distruzione di camere d'albergo, sfizi sessuali con fan di sesso maschile (trattati come groupie), e soprattutto un uso smodato di droghe. In special modo Belinda, particolarmente dedita all'uso e abuso di stupefacenti, finisce spesso sulle prime pagine dei giornali, perch\u00e9 colta in flagrante oppure ritrovata in overdose, finch\u00e9 una delle sue bravate non la porta a un passo dalla morte.\nL'esperienza da solista e il notevole successo di Belinda Carlisle.\nDopo un periodo di disintossicazione, relativamente breve, e lunghe sessioni di palestra e di aerobica, Belinda Carlisle, disintossicata a dimagrita, d\u00e0 inizio alla sua carriera solista che, con l'aiuto costante di Rick Nowels, dopo un inizio titubante, si trasforma presto in successo.\nInvertendo la formula del pop rock delle Go-Go's, con i suoi inni rock pop, Belinda conquista prima le radio, poi i fan, in seguito MTV e infine anche la critica, ottenendo un successo di gran lunga maggiore di quello raggiunto dal gruppo (per lo pi\u00f9 limitato agli Stati Uniti), diventando una delle icone pop a cavallo tra gli anni ottanta e gli anni novanta.\nL'esperienza da solista e il successo moderato di Jane Wiedlin.\nJane Wiedlin, al contrario di Belinda Carlisle, nonostante il talento compositivo e una voce promettente, non riuscir\u00e0 mai a sfondare del tutto, forse a causa di un'immagine non gestita al meglio e per via della voce giudicata dalla critica troppo acerba e quasi da bambina.\nJane pubblica quattro album come solista: il primo omonimo lavoro di debutto, \"Jane Wiedlin\", del 1985; il secondo album, \"Fur\", che nel 1988, con il singolo \"Rush Hour\", le regala l'unica Top 20 nel Regno Unito (per l'esattezza, numero 12, quasi un Top 10) e l'unica Top 10 negli Stati Uniti (dove raggiunge il Numero 9), e con \"Inside a Dream\" (Numero 64 nel Regno Unito, Numero 52 negli Stati Uniti) un altro successo minore, sempre nella classifica inglese; un terzo album, \"Tangled\", passato del tutto inosservato (la cui copertina la ritraeva praticamente nuda) e uscito nel 1990, lo stesso anno in cui l'artista partecipa alla colonna sonora del film \"Pretty Woman\"; e infine \"Kissproof World\" del 2000.\nA questi quattro album occorre aggiungere \"Cold\", del 1996, realizzato con il gruppo punk da lei formato dallo strano nome froSTed - l'inusuale ortografia del nome della band deriva dal fatto che Wiedlin \u00e8 una grande fan di \"Star Trek\" (a cui partecipa anche come attrice), le cui iniziali, ST, compaiono in maiuscolo all'interno del nome del gruppo; il disco ottiene delle critiche ottime ma non riesce a vendere molto, al pari degli altri lavori solisti di Jane.\nOltre che come musicista, cantante, autrice e attrice, Jane Wiedlin si distingue anche come attiva animalista: il lavoro del 1988, forse quello pi\u00f9 famoso, almeno al pubblico europeo, il cui titolo \"Fur\" significa appunto \u00abpelliccia\u00bb, affronta tra l'altro proprio il tema della salvaguardia degli animali, prendendo nettamente posizione contro la vivisezione e l'utilizzo di pellicce reali, tema che Wiedlin condivide pienamente con le altre Go-Go's.\nGina Shock, Kathy Valentine e Charlotte Caffey dopo lo scioglimento delle Go-Go's.\nQuanto alle altre tre ex Go-Go's, gi\u00e0 relegate a un ruolo di secondo piano nella band, Gina Shock e Kathy Valentine si ricicleranno, senza troppa gloria, tra gruppi minori e collaborazioni, mentre Charlotte Caffey vivr\u00e0 una specie di secondo successo, anche se di riflesso, assieme a Belinda, con la quale non smetter\u00e0 mai di collaborare pi\u00f9 o meno regolarmente e in modo pi\u00f9 o meno esteso. Tutto scritto da Caffey, per esempio, \u00e8 l'album \"Real\", pubblicato dalla Carlisle nel 1993, contenente le hit \"Big Scary Animal\" e \"Lay Down Your Arms\", dopo aver tentato quasi di creare con la cantante solista una specie di duo alla Shakespears Sister prima maniera (quando Marcella Detroit non aveva ancora un ruolo preponderante, rispetto alla pi\u00f9 celebre collega, l'ex Bananarama Siobhan Fahey, nonostante comparisse gi\u00e0 sia sulle foto del disco, che come musicista e corista nei relativi brani), componendo alcuni brani per il primo album della ex leader della band, \"Belinda\", e comparendo persino in una fotografia, all'interno del long playing. Con il passaggio di Belinda Carlisle dalla I.R.S. alla major Virgin, per\u00f2, il progetto non avr\u00e0 seguito.\nLe temporanee riunioni delle Go-Go's negli anni novanta.\nNegli anni novanta, a partire dalla pubblicazione di \"Live your life be free\", anche il successo di Belinda comincia a diminuire e si assiste, di conseguenza, a diverse riunioni della band, per brevi tour e ripetuti greatest hits. Tra questi ultimi, mentre \"Greatest\" del 1990, non produce altro che un'asettica raccolta, come dice il titolo, praticamente priva di \u00abhits\u00bb, e si limita a inserire un solo inedito, doppiamente parziale (visto che si tratta del remake di una cover, \"Cool Jerk\", citato brano anni sessanta, gi\u00e0 inserito sul secondo album della band, \"Vacation\", nel 1982), la lussuosa raccolta intitolata \"Return to the Valley of the Go-Go's\" e appropriatamente sottotitolata \"The Best of the Go-Go's\", oltre ad uscire in due edizioni diverse, singola in Europa e doppia nella madrepatria, contiene una serie di rarit\u00e0. Tra queste, sono da annoverare senza dubbio i primi demo, alcune registrazioni in sala prove, i lati B dei singoli pi\u00f9 famosi e alcune versioni \"live\", particolarmente ben riuscite, di brani tratti dai primi album (tra cui la splendida \"Mercenary\"). Ma la raccolta risulta interessante soprattutto per i tre inediti, di cui uno, il singolo promozionale \"The Whole World Lost Its Head\", contenente lo storico verso \u00abMary ate her little lamb and punk rock isn't dead\u00bb (\"Maria ha mangiato il suo agnellino e il punk rock non \u00e8 morto\"), viene pubblicato anche come singolo, senza riscuotere molto successo nella madrepatria (Numero 108 nella classifica di Billboard), ma diventando, allo stesso tempo, il pi\u00f9 grande successo di sempre, in formato singolo, per il gruppo, nel Regno Unito (Numero 29 nella UK Top 75).\nLa riunione definitiva delle Go-Go's i nuovi progetti ed il documentario del 2020.\nNel 2001, finalmente, la riunione definitiva di tutte e cinque le componenti delle Go-Go's, ormai ultraquarantenni, e l'uscita di un album di inediti: \"God Bless the Go-Go's\". Il nuovo lavoro, pubblicato a ben 17 anni di distanza del terzo e fino ad allora ultimo album della band, presenta delle melodie discrete in una serie di brani, come \"Unforgiven\" (l'unico singolo estratto), \"Apology\" e, soprattutto, \"Automatic Rainy Day\", ma soffre un po' di un eccessivo rilievo dato alle chitarre distorte, messe in primo piano, come mai avevano fatto le stesse Go-Go's negli anni ottanta, forse per allinearsi ai gusti giovanili del nuovo punk alla Green Day, il cui frontman Billie Joe Armstrong, non a caso, collabora infatti all'unico singolo estratto dall'album, \"Unforgiven\", come omaggio a un gruppo da lui dichiarato come fondamentale per la sua formazione personale. Il sound che aveva caratterizzato il gruppo quasi 20 anni prima, in realt\u00e0, \u00e8 praticamente del tutto scomparso. Anche la promozione sar\u00e0 piuttosto scarsa, nonostante l'album riesce comunque a piazzarsi al Numero 57 della chart statunitense, facendo cos\u00ec scadere quello che avrebbe potuto costituire il grande ritorno delle Go-Go's nel nuovo millennio a una chicca o a uno sfizio per nostalgici degli anni ottanta.\nNegli anni 2000, le Go-Go's continuano comunque a esibirsi in tourn\u00e9e, portando i loro intramontabili classici per il Nordamerica, grazie soprattutto a un consistente zoccolo duro di fans nostalgici l\u00ec consolidati, mentre raramente escono dai confini della madrepatria.\nA 19 anni dalla pubblicazione dell'ultimo album, le Go-go's tornano nel 2020 con un documentario presentato al Sundance film festival ed acclamato dal Rolling Stones. In contemporanea esce un nuovo singolo intitolato \"Club zero\" che aiutato dal documentario porta il gruppo nuovamente alla ribalta negli States e in Europa.\nI traguardi storici e l'eredit\u00e0 delle Go-Go's.\nLe Go-Go's restano il gruppo rock femminile di maggior successo del secolo scorso. Nonostante una frequente vena romantica, le ragazze restano un caposaldo del femminismo, per la loro completa indipendenza da figure maschili esterne, e per un reale Girl Power \"ante litteram\". Tra l'altro, per tutto il Novecento, la band ha rappresentato anche l'unico gruppo tutto al femminile e del tutto autonomo a raggiungere la vetta delle classifiche di vendita.\nDopo di loro, e dopo la breve parentesi costituita dalla simile esperienza delle epigone e meno autonome Bangles (le uniche ad aver segu\u00ecto, seppur parzialmente, le orme delle Go-Go's) le case discografiche non hanno pi\u00f9 voluto investire le loro priorit\u00e0 nelle campagne promozionali sulle cosiddette \"ragazze con la chitarra\", ignorando \"in toto\" lo storico punto di rottura raggiunto dal quintetto, e preferendo invece fare un passo indietro, per ripartire dalla tradizione dei gruppi femminili di stampo manageriale costruiti in studio, le cosiddette \u00abgirl bands\u00bb, come era stato, in passato, per le pur celebri americane Supremes di Diana Ross e, molto pi\u00f9 di recente, per le giovani inglesi Spice Girls.\nLe Go-Go's animaliste.\nUna volta riunite, infatti, le cinque continueranno, con costanza e veemenza, ad appoggiare la causa, in cui credono ciecamente, fino a farsi ritrarre, tutte e cinque in mutande, ed inserire la foto in una raccolta, con una scritta sotto che commenta: \u00abAndremmo (praticamente) nude piuttosto che indossare una pelliccia!\u00bb. A testimonianza della onesta sincerit\u00e0 e della scanzonata auto-ironia dei membri della band, e come a voler sostenere il messaggio che \u00e8 possibile cambiare le proprie (brutte) abitudini, nella medesima collection, figura anche un altro scatto, realizzato molti anni prima, in cui Belinda e la stessa Jane indossano invece proprio dei colli di pelliccia animale, con la didascalia che specifica che si tratta del loro periodo \u00abpre-politically correct\u00bb!"}
{"id": "1221748", "revid": "22643", "url": "https://it.wikipedia.org/wiki?curid=1221748", "title": "Stringozzi", "text": ""}
{"id": "1221761", "revid": "146644", "url": "https://it.wikipedia.org/wiki?curid=1221761", "title": "Stazione Mc Murdo", "text": ""}
{"id": "1221762", "revid": "146644", "url": "https://it.wikipedia.org/wiki?curid=1221762", "title": "Stazione Mac Murdo", "text": ""}
{"id": "1221763", "revid": "146644", "url": "https://it.wikipedia.org/wiki?curid=1221763", "title": "Stazione MacMurdo", "text": ""}
{"id": "1221767", "revid": "465169", "url": "https://it.wikipedia.org/wiki?curid=1221767", "title": "Cul\u00e0ti di Valdagno", "text": "I cul\u00e0ti di Valdagno sono fette di rape bianche essiccate, prodotti nel tardo autunno per la conservazione. Tale tradizione sta scomparendo, venendo meno la necessit\u00e0 di conservare le rape con questo sistema. I Cul\u00e0ti erano consumati dopo essere stati cotti in padella, solitamente accompagnando piatti di carne. Sono stati riconosciuti come P.A.T.."}
{"id": "1221774", "revid": "729019", "url": "https://it.wikipedia.org/wiki?curid=1221774", "title": "Hakluyt \u00d8", "text": "Hakluyt \u00d8 o Appasuak o Agpasuak \u00e8 un'isola disabitata della Groenlandia nella Baia di Baffin. Si trova a 77\u00b026'N 72\u00b040'O; appartiene al comune di Avannaata. L'isola venne battezzata con questo nome dall'esportatore Robert Bylot in onore di Richard Hakluyt, esploratore a sua volta, vissuto tra il 1553 e il 1616, noto per i suoi viaggi e libri nei territori orientali degli odierni Stati Uniti d'America."}
{"id": "1221775", "revid": "729019", "url": "https://it.wikipedia.org/wiki?curid=1221775", "title": "Appat (Qaanaaq)", "text": "Appat \u00e8 un'isola disabitata della Groenlandia di 103\u00a0km\u00b2. Si trova a 76\u00b034'N 69\u00b045'O; appartiene al comune di Avannaata."}
{"id": "1221779", "revid": "729019", "url": "https://it.wikipedia.org/wiki?curid=1221779", "title": "Herbert \u00d8", "text": "Qeqertarsuaq (o Qeqertarssuaq, danese Herbert \u00d8) \u00e8 un'isola della Groenlandia di 223 \u00a0km\u00b2, che ospita il villaggio omonimo (2 ab.).\nPrima della riforma municipale groenlandese faceva parte della contea della Groenlandia Settentrionale e al comune di Qaanaaq. Oggi si trova all'interno del comune di Avannaata."}
{"id": "1221780", "revid": "729019", "url": "https://it.wikipedia.org/wiki?curid=1221780", "title": "Kiatak", "text": "Kiatak (danese Northumberland \u00d8) \u00e8 un'isola disabitata della Groenlandia di 330 km\u00b2. Si trova a 77\u00b022'N 71\u00b055'O; appartiene al comune di Avannaata."}
{"id": "1221781", "revid": "838137", "url": "https://it.wikipedia.org/wiki?curid=1221781", "title": "Antonia di Tralles", "text": "Biografia.\nOrigini e fidanzamento col figlio di Lepido.\nNacque dal matrimonio con l'omonima cugina, Antonia, figlia di Gaio Antonio Ibrida. Dopo il divorzio dei genitori nel 47 a.C., rimase nella casa paterna, allevata prima da Fulvia ed in seguito da Ottavia, rispettivamente seconda e terza moglie del padre.\nNel 44 a.C. Marco Antonio, preoccupato della posizione di potere di Marco Emilio Lepido, tent\u00f2 di venire a patti con lui tramite un'alleanza matrimoniale, fidanzando la figlia maggiore al figlio del rivale. Entrambi i promessi sposi all'epoca erano ancora bambini, tanto che si dovettero aspettare sette anni prima di arrivare a delle trattative per un matrimonio; nel 37 a.C., infatti, Marco Antonio mand\u00f2 il suo liberto Callia da Lepido per concludere le nozze, prima della sua partenza per la campagna contro i Parti.\nMa quando alla fine dello stesso anno Ottaviano ed Antonio si accordarono a Taranto per il rinnovo del mandato triumvirale, Lepido venne estromesso da ogni decisione e destituito da ogni incarico, a causa dei suoi non chiari legami con Sesto Pompeo, figlio di Gneo Pompeo Magno e oppositore dei triumviri. La promessa matrimoniale fra Antonia e Marco Emilio Lepido il Giovane venne dunque sciolta ed i genitori dei ragazzi poterono stringere legami matrimoniali con altre famiglie. Lepido fece sposare il figlio con Servilia, figlia di Publio Servilio Vatia Isaurico, un tempo fidanzata con Ottaviano.\nMatrimonio dinastico.\nMarco Antonio aveva progetti molto diversi per la figlia Antonia; il primo a gettare luce sulla figura di Antonia e a fare chiarezza sulla sua sorte dopo la rottura del fidanzamento con il figlio di Lepido, \u00e8 stato Theodor Mommsen. Prima del Mommsen quasi nessuno storico ha mai preso in considerazione questa prima figlia di Antonio o, se lo ha fatto, come il Drumann ad esempio , si \u00e8 limitato a riportare le fonti antiche e a non aggiungere alcuna considerazione dopo il passo di Cassio Dione. Mommsen, partendo da un'iscrizione di Smirne nella quale Zenone, figlio di Polemone e Pitodoris \u00e8 detto nipote per linea materna (\u03b8\u03c5\u03b3\u03b1\u03c4\u03c1\u03b9\u03b4\u03b5\u03cd\u03c2) di Antonia Evergete, ipotizza che quest'ultima fosse la primogenita di Marco Antonio, figlia poco conosciuta e nota dalle fonti perch\u00e9 premorta al padre. A sostegno di quest'ultima ipotesi Mommsen porta un passo di Plutarco, nel quale si dice che Antonio lasci\u00f2 sette figli: considerando i due figli nati da Fulvia, i tre da Cleopatra e le due Antonie nate da Ottavia, si pu\u00f2 notare come Plutarco non ricordi la prima figlia. A confermare quest'ipotesi c'\u00e8 inoltre il fatto che i nomi delle figlie di Ottavia, Antonia Maggiore e Antonia Minore, non avrebbero alcun senso se ci fosse stata una terza sorella omonima in vita. Secondo la ricostruzione del Mommsen dunque Antonia avrebbe sposato attorno al 34 a.C. Pitodoro di Tralles e, tramite la figlia Pitodorida, sarebbe diventata la progenitrice delle case reali del Ponto e dell'Armenia.\nDunque, attorno al 34 a.C., Marco Antonio inaugur\u00f2 la politica matrimoniale orientale dando in sposa la figlia primogenita a Pitodoro di Tralles, appartenente ad una potente famiglia originaria di Nisa in Caria. Il padre di Pitodoro, Chairemon di Nisa, durante la seconda guerra mitridatica nell'88 a.C. aveva portato avanti una politica filoromana, appoggiando il proconsole d'Asia, Gaio Cassio.\nMitridate VI del Ponto ordin\u00f2 allora al satrapo Leonippo di catturare Chairemon e i suoi figli, nonostante il primo si fosse rifugiato nell'Arthemision di Efeso.\nI due figli di Chairemon, Pition e Pitodoro, riuscirono a scampare all'eccidio seguendo dei profughi romani nell'isola di Rodi. Stando alle notizie fornite da Strabone, Pitodoro divenne in seguito asiarca di Tralles e strinse amicizia con Pompeo, arricchendosi a tal punto da possedere un patrimonio di ben duemila talenti che, nonostante la confisca di Giulio Cesare, riusc\u00ec a riscattare e a lasciare intatto in eredit\u00e0 ai propri figli.\nAl momento del matrimonio con Antonia, Pitodoro doveva aver superato abbondantemente la sessantina, considerando che perse il padre durante la seconda guerra mitridatica e che nel 59 a.C. \u00e8 ricordato da Marco Tullio Cicerone come uno degli uomini pi\u00f9 illustri della citt\u00e0 di Tralles. Nonostante la differenza di et\u00e0 il matrimonio fu concluso ed Antonio ebbe cos\u00ec un ulteriore legame in Oriente, dopo essere riuscito a creare vari stati vassallo come il Ponto, la Pisidia, la Cilicia, la Galazia e aver posto sui vari troni uomini a lui fedeli.\nIl matrimonio con Pitodoro dur\u00f2 comunque pochi anni perch\u00e9 Antonia mor\u00ec dopo non molto lasciando un'unica figlia, Pitodorida, che avrebbe avuto in seguito una posizione di grande importanza nella politica dei regni orientali. Pitodorida infatti spos\u00f2 attorno al 12 a.C. Polemone I Eusebe, re del Ponto, rimanendone vedova dopo solo quattro anni. Risposatasi in seconde nozze con Archelao di Cappadocia, si mantenne tuttavia autonoma dal marito, regnando come unica sovrana del Ponto.\nDei tre figli avuti da Polemone, il primo, Marco Antonio Polemone II, venne associato come co-reggente della madre e le succedette alla sua morte; il secondo, Zenone, venne proclamato re d'Armenia nel 18."}
{"id": "1221782", "revid": "72396", "url": "https://it.wikipedia.org/wiki?curid=1221782", "title": "Sfusato", "text": ""}
{"id": "1221783", "revid": "72396", "url": "https://it.wikipedia.org/wiki?curid=1221783", "title": "Sfusato Amalfitano", "text": ""}
{"id": "1221785", "revid": "729019", "url": "https://it.wikipedia.org/wiki?curid=1221785", "title": "Hazen (Groenlandia)", "text": "Hazen \u00e8 un'isola disabitata della Groenlandia di 206\u00a0km\u00b2.\nPrima della riforma del 2008 faceva parte della contea della Groenlandia Settentrionale.\n\u00c8 situata nel Parco nazionale della Groenlandia nordorientale, fuori da qualsiasi comune."}
{"id": "1221788", "revid": "729019", "url": "https://it.wikipedia.org/wiki?curid=1221788", "title": "Hendrik \u00d8", "text": "Hendrik \u00d8 \u00e8 un'isola disabitata della Groenlandia di 583\u00a0km\u00b2. \nPrima della riforma municipale groenlandese faceva parte della contea della Groenlandia Settentrionale.\n\u00c8 situata nel Parco nazionale della Groenlandia nordorientale, fuori da qualsiasi comune."}
{"id": "1221789", "revid": "729019", "url": "https://it.wikipedia.org/wiki?curid=1221789", "title": "John Murray \u00d8", "text": "John Murray \u00d8 \u00e8 un'isola disabitata della Groenlandia di 121\u00a0km\u00b2. Si trova a 82\u00b050'N 48\u00b000'O; \u00e8 situata nel Parco nazionale della Groenlandia nordorientale, fuori da qualsiasi comune."}
{"id": "1221790", "revid": "24798", "url": "https://it.wikipedia.org/wiki?curid=1221790", "title": "Tiara papale", "text": ""}
{"id": "1221792", "revid": "729019", "url": "https://it.wikipedia.org/wiki?curid=1221792", "title": "Lockwood \u00d8", "text": "Lockwood \u00d8 \u00e8 un'isola disabitata della Groenlandia.\nPrima della riforma del 2008 faceva parte della contea della Groenlandia Settentrionale.\n\u00c8 situata nel Parco nazionale della Groenlandia nordorientale, fuori da qualsiasi comune.\nL'isola \u00e8 chiamata dell'esploratore americano James Booth Lockwood (1852-1884)."}
{"id": "1221793", "revid": "729019", "url": "https://it.wikipedia.org/wiki?curid=1221793", "title": "Nares (isola)", "text": "Nares (in inglese Naresland) \u00e8 un'isola disabitata della Groenlandia.\nGeografia.\nNares ha una superficie di 1466\u00a0km\u00b2 ed \u00e8 situata nel Parco nazionale della Groenlandia nordorientale, fuori da qualsiasi comune e raggiunge un'altezza massima di 1.067 metri s.l.m.."}
{"id": "1221794", "revid": "729019", "url": "https://it.wikipedia.org/wiki?curid=1221794", "title": "Prinsesse Dagmar \u00d8", "text": "Prinsesse Dagmar \u00d8 \u00e8 un'isola disabitata della Groenlandia di 145\u00a0km\u00b2. \nPrima della riforma municipale groenlandese faceva parte della contea della Groenlandia Settentrionale.\n\u00c8 situata nel Parco nazionale della Groenlandia nordorientale, fuori da qualsiasi comune."}
{"id": "1221795", "revid": "729019", "url": "https://it.wikipedia.org/wiki?curid=1221795", "title": "Prinsesse Margrethe \u00d8", "text": "Prinsesse Margrethe \u00d8 \u00e8 un'isola disabitata della Groenlandia.\nPrima della riforma del 2008 faceva parte della contea della Groenlandia Settentrionale.\n\u00c8 situata nel Parco nazionale della Groenlandia nordorientale, fuori da qualsiasi comune."}
{"id": "1221796", "revid": "729019", "url": "https://it.wikipedia.org/wiki?curid=1221796", "title": "Prinsesse Thyra \u00d8", "text": "Prinsesse Thyra \u00d8 \u00e8 un'isola disabitata della Groenlandia di 295\u00a0km\u00b2. \nPrima della riforma municipale groenlandese faceva parte della contea della Groenlandia Settentrionale.\n\u00c8 situata nel Parco nazionale della Groenlandia nordorientale, fuori da qualsiasi comune."}
{"id": "1221797", "revid": "729019", "url": "https://it.wikipedia.org/wiki?curid=1221797", "title": "Isola Sverdrup (Groenlandia)", "text": "L'isola di Sverdrup (in lingua danese Sverdrup \u00d8) \u00e8 un'isola disabitata della Groenlandia di 405\u00a0km\u00b2 di superficie. Prima della riforma municipale groenlandese apparteneva alla contea di Avannaa, la pi\u00f9 a Nord delle tre suddivisioni della Groenlandia. Attualmente si trova all'interno del parco nazionale della Groenlandia nordorientale."}
{"id": "1221802", "revid": "713168", "url": "https://it.wikipedia.org/wiki?curid=1221802", "title": "Girolamo Torquati", "text": "Vita.\nNato a Marino il 24 settembre 1828 da Francesco, originario di Monte Porzio Catone, fu allievo del Collegio dei PP. Dottrinari e divenne farmacista.\nTuttavia si occup\u00f2 soprattutto di studi storici e geologici sull'intera area dei Castelli Romani. Fu consigliere comunale d'ispirazione cattolica dopo l'Unit\u00e0 d'Italia.\nSpos\u00f2 Serafina Ingami, con cui ebbe 9 figli, alcuni dei quali morti prematuramente.\nFu soprattutto archeologo: a lui si devono, tra l'altro, studi del sito di Prato della Corte, ai piedi del Monte Cavo (l'antico \"Mons Albanus\"), gi\u00e0 pacificamente identificato con il \"Caput Aquae Ferentinum\", in cui il Torquati sostiene essersi trovato il \"Lucus Ferentinum\", cio\u00e8 il luogo d'adunanza della Lega Latina, la cui individuazione \u00e8 ancora discussa. Del Torquati si conserva un manoscritto in cui, dopo la perdita dei reperti, si trova l'unica traccia di alcuni pezzi (e segnatamente di alcune iscrizioni) emerse dagli scavi archeologici effettuati nel sito di \"Bovillae \".\nS'interess\u00f2 anche di filologia dantesca.\nMor\u00ec il 23 aprile 1897, all'et\u00e0 di 69 anni. A Torquati sono intitolate una strada e una biblioteca di interesse locale, ubicata a fianco del percorso museale nello storico Palazzo Colonna progettato da Antonio da Sangallo il Giovane.\nL\u2019\"Origine della lingua italiana\".\nOltre alla storia e all'archeologia Torquati coltiv\u00f2 studi linguistici. Nel 1886 pubblic\u00f2 l\"Origine della lingua italiana\": \u00abL'ampio studio sostiene che il volgare parlato a Roma nel Medioevo, continuatore, con poche modifiche, del dialetto usato dal volgo laziale nel sec. I a. C., corrisponde all'attuale dialetto marinese\u00bb. Nonostante l'arditezza di questa tesi, oggi non pi\u00f9 condivisibile (ma, dati gli strumenti a sua disposizione e i metodi euristici allora pi\u00f9 diffusi in Italia, del tutto rispettabile all'epoca), mantiene intatto anzitutto il suo valore storico, indicativo di quella temperie degli studi linguistici in Italia, ma anche, e soprattutto, il suo valore documentario. Infatti l'opera di Torquati \u00e8 costituita nella sua quasi interezza da un'accurata analisi del dialetto marinese ai tempi dell'autore, in comparazione con quello romanesco di prima fase (cio\u00e8 medievale), e corredata da un ampio repertorio lessicale.\nIl dialetto di Marino, quantitativamente poco rilevante (aveva ed ha alcune migliaia di parlanti), possiede invece una sua significativa rilevanza dal punto di vista qualitativo al fine dell'inquadramento geostorico dei dialetti mediani di area laziale. I due principali fasci di isoglosse in area italo-romanza sono la linea La Spezia-Rimini (che separa i dialetti settentrionali da quelli centro-meridionali) e la linea Roma-Ancona \u00abche divide l'Italia centrale dall'Italia meridionale\u00bb. Questa linea, che definisce la struttura linguistica dell'Italia, passa proprio per i Castelli Romani, dove subisce uno sfrangiamento, data la grande variet\u00e0 linguistica offerta dai loro dialetti, che non costituiscono affatto delle variazioni di un unico dialetto, infatti l'area dialettologica dei Colli Albani \u00absi trova alla confluenza di almeno quattro zone dialettali abbastanza ben delineate: una zona vicina al tipo sabino, che vi insiste da nordest; l'area ciociara, a sudest; la meridionale tirrenica, coi dialetti della costa fino a Nettuno; infine, la romanesca\u00bb le cui influenze sono state variamente assimilate e rielaborate dalle singole comunit\u00e0, dando vita a dialetti talvolta notevolmente distanti tra loro. Non a caso il \u00abgrande dialettologo italiano\u00bb Clemente Merlo affermava su \u00abla \"Zeitschrift f\u00fcr romanische Philologie\", la pi\u00f9 autorevole rivista di filologia romanza\u00bb a proposito dei dialetti della campagna romana che essi costituiscono una \u00abminiera d'oro\u00bb.\nIn questa situazione, il dialetto marinese, quale si ricava dall\u2019\"Origine della lingua italiana\" di Girolamo Torquati (1886), assume una rilevanza se possibile ancor maggiore poich\u00e9 tra la fine dell'Ottocento e l'inizio del Novecento, con l'esplosione demografica ed economica di Roma, nuova capitale dell'Italia unita, l'influenza del romanesco ha cominciato a scompaginare gli originali equilibri dei dialetti dei Castelli Romani, che \u00abvanno gradatamente inclinando verso il romanesco\u00bb. L'opera di Torquati \u00e8 l'unica registrazione affidabile di una realt\u00e0 altrimenti non pi\u00f9 attingibile. Non \u00e8 quindi un caso che essa venga utilmente adoperata ancora oggi in lavori dialettologici di circolazione internazionale come \"Die Toskanisierung des r\u00f6mischen Dialekts im 15. und 16. Jahrhundert\" del linguista tedesco Gerhard Ernst oppure il \"Lexikon der Romanistischen Linguistik\"."}
{"id": "1221803", "revid": "543975", "url": "https://it.wikipedia.org/wiki?curid=1221803", "title": "Fregoli", "text": ""}
{"id": "1221806", "revid": "198277", "url": "https://it.wikipedia.org/wiki?curid=1221806", "title": "Cagliari Calcio 1999-2000", "text": "Questa voce raccoglie le informazioni riguardanti il Cagliari Calcio nelle competizioni ufficiali della stagione 1999-2000.\nStagione.\nIn questa stagione il Cagliari parte male collezionando subito tre sconfitte contro Lazio, Juventus e Perugia. Riesce ad ottenere i primi punti solo pareggiando con , Torino. Nella 5\u00aa giornata il presidente Cellino esonera Tabarez e affida la panchina a Ulivieri, per lui un ritorno nella panchina del Cagliari, visto che aveva allenato i sardi dal 1984 al 1986. Il cambio di panchina non sortisce gli effetti sperati, i rossobl\u00f9 pareggiano a San Siro contro il Milan ma poi vanno a perdere in casa contro l'Udinese per 0 a 3. La squadra di Ulivieri non riesce mai ad esser competitiva nella lotta per la salvezza, rimanendo sempre nelle ultime posizioni e riuscendo a vincere la prima partita solo alla 16\u00aa giornata per 3 a 0 contro il chiudendo poi il girone di andata con una sconfitta per 2 a 1 contro l'Inter di Vieri e Baggio. \nNel girone di ritorno invece, il Cagliari parte bene riuscendo a pareggiare contro la Lazio, (che vincer\u00e0 poi il campionato) e a Torino contro la Juventus e battendo al Sant'Elia il Perugia per 2 a 1. Ma \u00e8 un fuoco di paglia perch\u00e9 il Cagliari inizia ad alternare sonore sconfitte con qualche pareggio e che l'unica vittoria nel girone di ritorno arriva solo all'ottava giornata contro la Roma per 1 a 0. \nI rossobl\u00f9 chiudono il campionato al penultimo posto davanti solo al e retrocedendo nella serie cadetta dopo solo due anni di permanenza in Serie A.\nDiverso invece il cammino in Coppa Italia, dove il Cagliari riesce a raggiungere la semifinale del torneo eliminando nell'ordine Genoa e Parma e sconfiggendo nei quarti la Roma con il risultato di 1 a 0 in entrambe le partite sia all'andata che al ritorno. In semifinale si deve arrendere all'Inter, perdendo all'andata al Sant'Elia per 3 a 1 ma riuscendo a sfiorare il colpaccio vincendo a Milano per 2 a 1 con i goal di Sulcis e Corradi che purtroppo non bastano per pareggiare i conti e venendo cos\u00ec eliminati dalla competizione.\nMaglie e sponsor.\nLo sponsor tecnico della stagione fu per il secondo e ultimo anno l'italiana Biemme, che manetenne sostanzialmente invariati completi della stagione precedente a eccezione di dettagli che riguardavano il colletto le maniche e nella divisa da trasferta le spalle dei completi. Il main sponsor fu ancora Pecorino Sardo. La prima divisa, rimane dunque il classico completo a quarti rossobl\u00f9 con l'introduzione di inserti a contrasto sulle maniche e l'introduzione (come negli altri due completi) del colletto chiuso con i laccetti. nella seconda divisa vengono introdotti dei dettagli blu sulle spalle, rimanendo similare a quella del precedente campionato.Stesso discorso per il terzo completo arancione, che differisce solo per alcuni dettagli da quello dell'anno precedente"}
{"id": "1221808", "revid": "599013", "url": "https://it.wikipedia.org/wiki?curid=1221808", "title": "Niccol\u00f2 C\u00f2scia", "text": ""}
{"id": "1221809", "revid": "75447", "url": "https://it.wikipedia.org/wiki?curid=1221809", "title": "Canale tv", "text": ""}
{"id": "1221820", "revid": "363629", "url": "https://it.wikipedia.org/wiki?curid=1221820", "title": "Ring test", "text": "Il ring test \u00e8 una reazione sierologica che sfrutta il meccanismo dell'agglutinazione, utilizzato nell'ambito della medicina veterinaria.\nEsso viene effettuato sul latte di bovina sospetta di brucellosi: una vacca affetta da brucellosi (o che lo \u00e8 stata precedentemente) presenta anticorpi in circolo; tali anticorpi vengono secreti nel latte. \nOltre a casi di brucellosi, gli anticorpi sono presenti anche a seguito di una mastite. \nPer svelare la presenza di anticorpi specifici si aggiunge al latte una sospensione di brucelle uccise al calore e colorate con ematossilina. Dopo un dato periodo di incubazione, in caso di negativit\u00e0, il latte risulter\u00e0 blu, ma la panna formatasi in superficie sar\u00e0 biancastra.\nIn caso di positivit\u00e0, al contrario, il latte sottostante risulter\u00e0 bianco, mentre la panna in superficie presenter\u00e0 un anello (in inglese \"ring\") bluastro, poich\u00e9 il legame tra antigene e anticorpo determina un aumento di superficie, e quindi un adsorbimento delle brucelle da parte della panna."}
{"id": "1221821", "revid": "713168", "url": "https://it.wikipedia.org/wiki?curid=1221821", "title": "Girolamo Colonna (cardinale 1604)", "text": "Biografia.\nFiglio di Filippo Colonna e di Lucrezia Tomacelli-Cybo, succedette al padre nella gestione dei feudi della famiglia nel 1639, nonostante fosse in vita il primogenito Federico. In seguito alla morte di questi amministr\u00f2 i feudi assieme al fratello minore Marcantonio V Colonna.\nIl 7 febbraio 1628, a soli ventitr\u00e9 anni, venne insignito del titolo di cardinale diacono di Sant'Agnese in Agone, che a sua volta fu in seguito sostituito dai titoli di Santa Maria in Cosmedin (27 giugno 1639), di Sant'Angelo in Pescheria (14 marzo 1644), di Sant'Eustachio (12 dicembre 1644), di San Silvestro in Capite (23 settembre 1652), di Santa Maria in Trastevere (9 giugno 1653), di San Lorenzo in Lucina (21 aprile 1659).\nIl 30 agosto 1643 fu nominato arcivescovo di Bologna. Il 21 novembre 1661 torn\u00f2 nel Lazio assumendo il titolo di cardinale vescovo della Sede suburbicaria di Frascati. Ebbe inoltre l'incarico di arciprete della basilica di San Giovanni in Laterano.\nI suoi titoli nobiliari erano: VII duca e principe di Paliano, V duca di Tagliacozzo, IV duca di Marino, gran connestabile del Regno di Napoli, conte di Ceccano, marchese di Cave, signore di Genazzano, Anticoli, Vico, Giuliano, Rocca di Papa, Rocca di Cave, Pofi, Ripi, ed altre terre, ma nel 1641 vi rinunci\u00f2 in favore del fratello minore Marcantonio V Colonna\nIl cardinal Colonna ha patrocinato la costruzione di molte strutture nei suoi feudi fuori Roma: per sua volont\u00e0 furono iniziati nel 1640 i lavori della Basilica di San Barnaba a Marino; poco dopo quelli per la Villa della Sirena a Frattocchie e per la cosiddetta \"Villa del Cardinale\" a Rocca di Papa, in localit\u00e0 Palazzolo a picco sul Lago Albano; infine anche i lavori per la Collegiata di Rocca di Papa.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1221822", "revid": "7", "url": "https://it.wikipedia.org/wiki?curid=1221822", "title": "Trasformista", "text": ""}
{"id": "1221823", "revid": "228587", "url": "https://it.wikipedia.org/wiki?curid=1221823", "title": "Trasformismo", "text": ""}
{"id": "1221826", "revid": "287204", "url": "https://it.wikipedia.org/wiki?curid=1221826", "title": "Base C\u00e1mara", "text": "La base C\u00e1mara (in spagnolo \"Base C\u00e1mara\") \u00e8 una base antartica temporanea argentina intitolata al tenente \"don Juan C\u00e1mara\".\nUbicazione.\nLocalizzata a ad una latitudine di 62\u00b0 36' sud e ad una longitudine di 59\u00b054' ovest la stazione si trova sull'isola Half Moon, nelle Isole Shetland Meridionali.\nIl primo insediamento argentino nella zona \u00e8 stato inaugurato il 1\u00ba aprile 1953, come base navale chiamata \"Destacamento Bahia Luna\". La stazione ha operato come base estiva sino alla stagione antartica 1997/98. Attualmente viene abitata soltanto per progetti specifici, solitamente durante la stagione estiva.\nLa base svolge osservazioni meteorologiche con continuit\u00e0 dal 1953."}
{"id": "1221827", "revid": "146644", "url": "https://it.wikipedia.org/wiki?curid=1221827", "title": "Stazione C\u00e1mara", "text": ""}
{"id": "1221828", "revid": "287204", "url": "https://it.wikipedia.org/wiki?curid=1221828", "title": "Stazione Camara", "text": ""}
{"id": "1221829", "revid": "287204", "url": "https://it.wikipedia.org/wiki?curid=1221829", "title": "Base Camara", "text": ""}
{"id": "1221833", "revid": "118031", "url": "https://it.wikipedia.org/wiki?curid=1221833", "title": "Edward J. Olmos", "text": ""}
{"id": "1221834", "revid": "290948", "url": "https://it.wikipedia.org/wiki?curid=1221834", "title": "Hershey Company", "text": "The Hershey Company, dall'aprile 2005 Hershey Foods Corporation, comunemente chiamata Hershey's, \u00e8 la pi\u00f9 grande compagnia statunitense nella produzione di cioccolato. Ha il suo quartier generale ad Hershey, in Pennsylvania, una citt\u00e0 permeata dall'aroma del cacao, e sede presso la Hershey's Chocolate World.\nBiografia.\nVenne fondata da Milton S. Hershey nel 1894 come \"Hershey Chocolate Company\", succursale della sua Lancaster Caramel Company. La Hershey vende i suoi prodotti nella rete commerciale mondiale ed \u00e8 conosciuta anche per la produzione del cioccolato delle forze armate statunitensi. La compagnia \u00e8 famosa in tutto il mondo per il gusto dei suoi cioccolatini, unico al mondo. Storicamente durante il processo produttivo venivano ossidati moltissimi acidi grassi (specialmente acido butirrico) tipici della pianta del cacao e questo conferiva al cioccolato il suo caratteristico sapore, piuttosto sgradevole, ma particolarmente apprezzato dalla clientela statunitense. Oggi la ditta, oltre ad essersi specializzata nella produzione di cioccolato classico, continua a produrre il particolare cioccolato americano, aggiungendo dell'acido butirrico, al fine di conferirgli il particolare aroma.\nLe barrette alle mandorle Hershey e le caramelle al caramello Rolo furono conservate assieme ad altri dolciumi nella \"Candy Desk\" (scrivania delle caramelle) del Senato degli Stati Uniti, una tradizione iniziata negli anni '60 per cui un senatore tiene in una scrivania del Senato dolciumi da offrire ai colleghi senatori."}
{"id": "1221836", "revid": "119963934", "url": "https://it.wikipedia.org/wiki?curid=1221836", "title": "Jeff Rouse", "text": "Specializzato nel dorso ha vinto tre medaglie d'oro e una d'argento alle Olimpiadi di Barcellona 1992 e Atlanta 1996. Nel 2001 \u00e8 stato inserito nell'International Swimming Hall of Fame.\nBiografia.\nLa prima vittoria importante Rouse la ottenne ai Giochi PanPacifici nel 1989, dove vinse col tempo di 56\"34. Nel 1991 vinse due medaglie d'oro ai mondiali di Perth, in Australia, dove vince i 100 dorso e la staffetta 4x100 mista. Nell'agosto dello stesso anno miglior\u00f2 il primato del mondo dei 100\u00a0:m dorso che apparteneva al connazionale David Berkoff, portandolo a 53\"93 nella batteria dei Giochi PanPacifici, dove vinse tra l'altro, oltre che i 100 m dorso, anche la vittoria sulla distanza doppia, che non era la sua preferita, nuotando in 2'00\"85.\nSi present\u00f2 cos\u00ec da favorito, l'anno dopo, ai Giochi olimpici di Barcellona, dove avrebbe ritrovato, in primis, lo stesso Berkoff, secondo quattro anni prima a Seul. Dopo aver ottenuto il miglior tempo nelle batterie, in finale venne per\u00f2 rimontato e battuto dal canadese Mark Tewksbury, che vinse con il tempo di 53\"98. Il giorno dopo, nella finale della staffetta 4x100\u00a0m mista, nuot\u00f2 la prima frazione stabilendo un nuovo record del mondo nuotando in 53\"86, tempo che gli avrebbe consentito di vincere la gara individuale.\nDopo altri due ori ai Giochi PanPacifici 1993 su 100 m dorso e staffetta mista, nel 1994 ai mondiali di Roma Rouse giunse nuovamente secondo nella gara individuale, battuto dallo spagnolo Mart\u00edn L\u00f3pez-Zubero, mentre rivince l'oro nella staffetta mista. Nel 1995 vince due ori ai Giochi panamericani di Mar del Plata, a cui ne aggiunge altri due ai Giochi PanPacifici 1995 nelle solite gare, i 100 dorso e la staffetta 4x100 m mista, cos\nAlle Olimpiadi di Atlanta, nell'ultimo grande appuntamento della sua carriera, Rouse si rifar\u00e0 della sconfitta subita quattro anni prima, ed oltre a vincere l'oro con la staffetta mista, vinse nettamente la gara individuale col tempo di 54\"10.\nIl suo record del mondo stabilito nel 1991 durer\u00e0 fino all'agosto del 1999, quando il connazionale Lenny Krayzelburg nuoter\u00e0 in 53\"60 ai PanPacifici di Sydney."}
{"id": "1221839", "revid": "2026341", "url": "https://it.wikipedia.org/wiki?curid=1221839", "title": "Hyla sarda", "text": "La raganella sarda o raganella tirrenica (\"Hyla sarda\" ) \u00e8 un Anfibio dell'ordine degli Anuri, endemico della Sardegna, della Corsica e dell'Arcipelago Toscano.\nDescrizione.\n\u00c8 la pi\u00f9 piccola delle raganelle, con corpo generalmente lungo al massimo 4 cm, raramente fino a 5 cm. La testa \u00e8 corta e larga poco staccata dal resto del corpo, con occhi grandi e sporgenti. I maschi hanno in corrispondenza della gola il sacco vocale, riconoscibile anche quando non cantano per la presenza di numerose pliche cutanee. Le dita hanno dilatazioni a ventosa che permettono di aderire e arrampicarsi su qualsiasi superficie.\nLa pelle \u00e8 glabra, con colorazione in genere verde brillante, pi\u00f9 o meno scura, ma spesso con macchie sul dorso grigie o nerastre o verdi pi\u00f9 scure. La gola e il ventre sono bianchi. Lateralmente si distingue una fascia nera che parte dalle narici fino al fianco attraversando l'occhio. Contrariamente alla raganella italiana, quella sarda non presenta la derivazione dorsale della banda nera. La banda \u00e8 inoltre poco bordata di bianco.\nBiologia.\nL'adulto \u00e8 insettivoro, il girino \u00e8 prevalentemente detritivoro. L'adulto ha abitudini notturne, di giorno staziona sulla vegetazione bassa (cespugli e arbusti) in punti ombreggiati. Nonostante la vita prevalentemente arboricola, vive in prossimit\u00e0 dell'acqua, presso stagni, corsi d'acqua, vasche ed anche piccole quantit\u00e0 raccolte in contenitori. Rispetto alle altre raganelle tollera meglio lunghi periodi di siccit\u00e0 e resiste anche a pi\u00f9 alti tenori di salinit\u00e0 dell'acqua.\nSi riproduce una volta l'anno, con una stagione che inizia alla fine dell'inverno e si protrae fino all'inizio dell'estate, con massima intensit\u00e0 ad aprile-maggio. Durante questa stagione i maschi gracidano in coro chiamando le femmine all'accoppiamento. Il gracidare dell'ila sarda \u00e8 forte e acuto e ha un ritmo pi\u00f9 rapido rispetto a quello delle cugine continentali (\"Hyla intermedia\" e \"Hyla arborea\"). Gli accoppiamenti hanno luogo durante le ore notturne nell'acqua e le uova sono deposte in genere fra la vegetazione sommersa, in masserelle gelatinose. Una femmina pu\u00f2 deporre fino a un migliaio di uova.\nLa schiusa delle uova avviene dopo circa 2 settimane e lo sviluppo larvale si compie in circa tre mesi o poco meno. I giovani adulti hanno una lunghezza di circa 1,5 cm.\nDistribuzione e habitat.\nLa raganella sarda vive in Corsica, Sardegna, Isola d'Elba e Capraia. \u00c8 inoltre presente in alcune isole minori della Sardegna: Isola di San Pietro, La Maddalena, Caprera e Isola di Cavallo; e probabilmente anche a: Spargi, Santo Stefano, Giardinelli e Santa Maria. Sono preferiti gli ambienti di pianura e di collina e non si spinge oltre i 1000 metri d'altitudine.\nSpecie molto comune, si ritrova in qualsiasi habitat purch\u00e9 siano presenti fonti d'acqua, anche di ridotto volume e di carattere effimero. Si adatta anche agli ambienti antropizzati, sia residenziali che agricoli.\nStato di conservazione.\nNonostante sia ritenuta una specie ancora comune e abbondantemente diffusa, la raganella sarda pu\u00f2 essere minacciata dalla riduzione degli ambienti naturali e dagli incendi, tuttavia non si hanno sufficienti informazioni sull'effettivo stato di conservazione di questa specie.\nLo status di protezione \u00e8 definito dalla Legge n. 503 del 1981 Allegato II (che recepisce la Convenzione di Berna), dalla Direttiva dell'Unione Europea n. 43 del 1992 Allegati B e D e dalla Legge regionale n. 23 del 1998.\nAltre specie di raganelle presenti in Italia.\nIn Italia, oltre alla raganella sarda, sono presenti anche le seguenti specie appartenenti al genere \"Hyla\":"}
{"id": "1221841", "revid": "1914542", "url": "https://it.wikipedia.org/wiki?curid=1221841", "title": "Alain Dani\u00e9lou", "text": "Fratello minore del cardinale Jean Dani\u00e9lou, Alain Dani\u00e9lou fu uno studioso della storia della musica, grande esperto della storia dell'India, e uno dei pi\u00f9 noti adepti occidentali dello Shivaismo.\nVita.\nFiglio di una fervente cattolica e di un politico bretone anticlericale, di salute cagionevole passa la sua infanzia in campagna tra la biblioteca paterna ed il pianoforte. Fin da giovanissimo si appassiona alla musica ed alla pittura.\nCompie i suoi studi universitari in America lavorando anche come pianista nei cinematografi per accompagnare i film muti. Tornato in Francia studia composizione, canto e danza classica. Viene attratto dai paesi esotici e nel 1932 inizia una serie di viaggi. Visita il Maghreb, il Medio Oriente, l'India, l'Indonesia, la Cina ed il Giappone.\nStabilitosi in India nel 1937, per 15 anni studia filosofia, musica e sanscrito nelle scuole tradizionali locali. Viene iniziato all'induismo \u015baivaita, impara a suonare la vina e adotta l'hindi come lingua quotidiana. Partecipa attivamente alla vita politica e alla lotta per l'indipendenza indiana diventando membro del Bharatiya Jana Sangh, un partito tradizionalista hindu.\nNoto ormai col nome di Shiva Sharan (\"il favorito di Shiva\"), nel 1945 diventa docente all'universit\u00e0 hindu di Benares, passando successivamente a dirigere un'importante biblioteca di manoscritti sanscriti a Madras nel 1954.\nNegli inizi degli anni sessanta torna in Europa e nel 1963 fonda a Berlino, e nel 1969 a Venezia, l'Istituto Internazionale di Studi Comparativi della Musica. Negli anni seguenti si dedica a un'intensa attivit\u00e0 divulgativa della cultura indiana.\nSuo compagno di vita fu il fotografo svizzero Raymond Burnier (1912-1968), celebre per le foto del tempio di Khajur\u0101ho, con il quale pass\u00f2 molti anni in Afghanistan, a Varanasi e a Zagarolo (Roma). Una sua villa presso Zagarolo \u00e8 oggi sede di FIND, Fondazione India-Europa di Nuovi Dialoghi, erede culturale della Fondazione Harsharan, da lui fondata nel 1969.\nIn occasione del suo ottantesimo compleanno, la citt\u00e0 di Parigi organizz\u00f2 in suo onore uno spettacolo sull'Avenue des Champs-\u00c9lys\u00e9es, con Mady Mespl\u00e9, cui parteciparono le massime autorit\u00e0 dell'arte e della cultura.\nMor\u00ec, ottantaseienne, il 27 gennaio del 1994.\nOpere e riconoscimenti.\nAlain Dani\u00e9lou ebbe le seguenti onorificenze: Ufficiale della Legion d'onore, Ufficiale dell'Ordine nazionale al merito, Commendatore dell'Ordre des arts et des lettres, \"Professore Emeritus\" del Senato di Berlino (nel 1992), membro dell'Accademia di Musica dell'India. Nel 1991 ricevette il Premio Cervo per la Musica. Nel 1991 fu nominato membro onorario dell'Accademia Nazionale Indiana di Musica e Danza.\nCome consulente musicale collabor\u00f2 a diversi film, in particolare a \"India\" di Roberto Rossellini e \"Il fiume\" di Jean Renoir. Brani dei suoi dischi sono stati utilizzati da numerosi cineasti e coreografi.\nTra le sue molte opere hanno assoluto rilievo i suoi studi sullo Yoga e la storia e la cultura indiana in genere. Bench\u00e9 in ambito accademico non sia considerato un autore strettamente \"scientifico\", gli stessi sono stati tenuti in considerazione e citati anche da noti indianisti come Jean Varenne.\nNel 2017, il regista Riccardo Biadene realizza il documentario \"Alain Dani\u00e9lou - Il labirinto di una vita\", presentato al Biografilm Festival.\nTeorie sulla \"Civilt\u00e0 mediterranea\".\nAlain Dani\u00e9lou ha dato il nome \"Civilt\u00e0 mediterranea\" ai tratti comuni che egli ritiene si siano manifestati tra le popolazioni del bacino del Mediterraneo, del Vicino Oriente e dell'India, considerate di comuni origini e abitanti, prima del III millennio a.C. la zona che va dalla penisola iberica al fiume Gange.\nSecondo Dani\u00e9lou popolazioni quali Iberi, Pelasgi, Etruschi, Berberi, Minoici, Ciprioti, Egiziani, Sumeri e Dravidi avrebbero un'origine comune da un unico ceppo, che avrebbe giocato un ruolo fondamentale nella nascita delle grandi civilt\u00e0 di quest'ampia zona e che non presenterebbe caratteristiche n\u00e9 indoeuropee (come i successivi invasori Achei, Iranici ecc.) n\u00e9 semitiche (come Assiri, Caldei, Ebrei ecc.).\nTeorie sui \"Munda\".\nSecondo Dani\u00e9lou, dietro alle attuali trib\u00f9 Munda dell'India nord-occidentale ci sarebbe stato un antichissimo gruppo etnico diffuso in et\u00e0 preistorica dall'Africa al Mediterraneo fino all'India e all'Oceano Pacifico e di cui si trova ancora la discendenza specialmente in India, Indocina e Oceania.\nLe varie ondate migratorie a partire da 70-75.000 anni fa portarono ad una divisione di questa antica popolazione ancestrale da cui sono derivati i vari tipi etnici. La popolazione di partenza sembra essere molto simile all'attuale gruppo Khoisan mentre il primo gruppo ad essersi separato sembrerebbe proprio il gruppo Proto-australoide poi a sua volta separato nel ceppo del pigmeo africano (esistono infatti sorprendenti somiglianze tra la cultura dei Munda indiani e quella dei Pigmei africani) e in quello australoide che si diffuse partendo dall'Africa orientale circa 60.000 anni fa, colonizzando tutta la zona tropicale fino al continente australiano. Questo gruppo etnico e culturale fu progressivamente respinto nel bacino mediterraneo e nel medioriente dalla Civilt\u00e0 mediterranea e poi dalle invasioni ariane mentre riusc\u00ec a progredire maggiormente nel Sudest asiatico con le civilt\u00e0 dei Mon-Khmer. Il ramo australoide colonizz\u00f2 l'Oceania e diede vita alle culture aborigene di quelle isole.\nPer Dani\u00e9lou al gruppo delle lingue munda appartengano anche le lingue delle popolazioni autoctone della Birmania, dell'Indocina (come i Mon-Khmer) e della Malaysia, i Vedda dello Sri Lanka, i Batin di Sumatra, i Tala di Sulawesi e infine le Lingue australiane aborigene. Non risulta che queste popolazioni abbiano utilizzato alcun tipo di scrittura. Tuttavia svilupparono istituzioni sociali, concetti religiosi, filosofici ed artistici di alto livello. Tutta la loro cultura passava di generazione in generazione grazie alla tradizione orale. Questo fenomeno peraltro rappresenta una costante delle civilt\u00e0 preistoriche e protostoriche e spiega l'importanza e la supremazia della trasmissione orale sulla scrittura tipica di molte societ\u00e0 che hanno subito l'influenza di queste antiche popolazioni come ad esempio i Brahmani degli Inni Vedici. La stessa \"supremazia della parola\" si ritrova presso i Celti e in molte religioni odierne, come il cattolicesimo, continua a perdurare l'idea che solo il rito recitato oralmente sia \"efficace\".\nQueste popolazioni proto-australoidi, organizzate in piccoli gruppi a loro volta uniti in trib\u00f9, vivevano di caccia e raccolta nella foresta. Non praticavano l'agricoltura e, almeno per il gruppo indiano, si basavano su un'organizzazione sociale di tipo matriarcale: \u00e8 alla donna anziana che si affida il comando della trib\u00f9. Da questo aspetto socio-politico \u00e8 derivata la poliandria sia come nozze successive tra una donna e vari uomini sia come tradizione diffusa presso alcune trib\u00f9 del matrimonio tra una donna e tutti i fratelli di una famiglia. In particolare questa forma di poliandria si \u00e8 tramandata anche in Tibet e presso i Khasi dell'Assam. Tracce di questa antica usanza dei popoli munda la troviamo anche nelle leggende presenti nel poema epico Mah\u0101bh\u0101rata diffusosi nelle tradizioni delle epoche indiane successive. Qui i cinque eroi principali sono i fratelli Pandava che hanno una sola sposa di nome Draupadi.\nSviluppo sociale e tecnologico nel caso dei munda, come spesso nella storia, non vanno di pari passo. La relativa complessit\u00e0 raggiunta sul piano socio-culturale infatti \u00e8 accompagnata da una semplicit\u00e0 dello sviluppo tecnologico che risult\u00f2 probabilmente determinante per le successive sottomissioni o assimilazioni da parte di civilt\u00e0 ostili. Tuttavia nonostante la semplicit\u00e0 raggiunsero soluzioni tecniche interessanti e funzionali. Ancora oggi nel sud dell'India si trovano pescatori che utilizzano barche costruite senza l'ausilio del metallo. Il legno viene piegato al fuoco e legato per mezzo di corde di stoppa. Su barche simili i primi navigatori munda affrontarono l'Oceano Indiano fino all'Oceania ed alle coste africane. Originale \u00e8 stato anche l'accostarsi di queste popolazioni al metallo. Se non sappiamo come e quando scoprirono la metallurgia sappiamo per\u00f2 che essi in India, come i Dravidi e gli Arii peraltro, non conobbero apparentemente l'et\u00e0 del bronzo passando dalla pietra polita all'et\u00e0 del ferro in un'epoca anteriore all'800 a.C. Inoltre presso gli eredi dei munda indiani ancora oggi il ferro ricopre un ruolo rituale e sacro: di ferro sono per esempio gli anelli e i bracciali che si regalano alle spose.\nLa religione di queste popolazioni, secondo gli studi fatti prevalentemente nell'area indiana, era basata sull'animismo e su un continuo rapporto con la natura. Figure centrali sono i sacerdoti incaricati ai riti propiziatori una sorta di sciamani o di \u00e0uguri. Gli animali sono considerati quasi umani tanto che storie come \"Il libro della giungla\" di Kipling e le favole sanscrite del \"Panchatantra\" (che ispirarono Esopo) derivano da tradizioni orali dei popoli munda indiani. Testimonianze delle origini comuni di trib\u00f9 in territori cos\u00ec distanti tra loro si trovano anche nel campo musicale: ci sono similarit\u00e0 sorprendenti tra canti popolari con lo Jodel in Caucaso, Tirolo, presso i Pigmei e i Gond indiani.\nI Pigmei sembrerebbero un antico ramo di queste trib\u00f9, cos\u00ec come al gruppo munda appartengono i circa 40 milioni di indiani odierni che vengono chiamati Adivasi dagli Hindu. Sempre a questo gruppo etnico risalgono le radici dei Mom-Khmer e la famosa citt\u00e0 di Angkor \u00e8 la pi\u00f9 grande testimonianza della civilt\u00e0 che hanno saputo sviluppare queste genti."}
{"id": "1221843", "revid": "79454", "url": "https://it.wikipedia.org/wiki?curid=1221843", "title": "Enrico Bullinger", "text": ""}
{"id": "1221845", "revid": "123780566", "url": "https://it.wikipedia.org/wiki?curid=1221845", "title": "Ciccioli", "text": "I ciccioli sono un prodotto alimentare ottenuto dalla lavorazione del grasso del maiale nella preparazione dello strutto.\nPreparazione.\nIl grasso viene tagliato in piccole parti e viene messo a cuocere su fuoco lento cos\u00ec da far fondere la parte grassa e consentire l'evaporazione dell'acqua contenuta. Quando i pezzi di grasso hanno acquistato un colore giallastro vengono versati in un canovaccio, spremuti e infine insaporiti con l'aggiunta di aromi, che possono essere chiodo di garofano, cannella, pepe, noce moscata o altro, in dosi e proporzioni variabili a seconda del salumaio che li prepara. A volte vengono salati.\nLa parte colata \u00e8 lo strutto, la parte solida residua sono i ciccioli. Dopo la torchiatura i ciccioli possono essere lasciati in formella oppure sbriciolati a caldo. Si conservano fino a due mesi.\nIn Calabria, ove il nome pi\u00f9 comunemente usato \u00e8 \"curcuci\" o \"salimori\", la preparazione \u00e8 diversa. Sono la parte residua nella bolliture delle frittole, cio\u00e8 di tutte le parti del maiale non usate per gli insaccati o per il lardo secco, unitamente a una parte di grasso, ossia di sugna, che si liquef\u00e0 nella predetta bollitura.\nCaratteristiche.\nI ciccioli sono un alimento supercalorico che, nella tradizione contadina, rappresentava un ottimo pasto, in unione alla polenta. Ora si utilizzano soprattutto per accompagnare aperitivi e antipasti. Sbriciolati rendono pi\u00f9 gustose focacce, pane, e \"poenta e osei\". In particolare in Irpinia viene fatta una pagnotta che nell'impasto contiene appunto i ciccioli, detta anche \"pizza pe frittole\" o \"pane con le cicole.\"\nDenominazione.\nI ciccioli, diffusi in quasi tutta Italia, vengono in alcune zone chiamati con nomi diversi: \"ciccioli\" o \"friccioli\" in Toscana, \"gras\u00ebtte\" in piemontese; \"gras\u00e9i\" in piacentino, \"gras\u00f3\" o \"gras\u00f3l\" in reggiano; \"grasooli\" in modenese, \"grasul\" in romagnolo; \"gras\u00f3\" o \"cicioli\" in ferrarese, \"grasselli\" o \"sgrisci\" nelle Marche; in novarese, vercellese, pavese e lodigiano \"grat\u00f3n\", in cremonese \"grat\u00f2on\"; \"gr\u00e9ppole\" nel Mantovano e nel Bresciano; \"cicines\" o \"fricis\" in friulano; \"sfrizzoli\" nel centro Italia; \"c\u00ecguele\" in Molise; \"lardinzi\", \"siccioli\", \"cicoli\", \"frittole\", \"sprittoli\", \"scittole\" in Campania; \"scarafuagli\", \"curcuci\", \"risimoglie\", \"frisulimiti\" o \"sprinzuli\" in Calabria; \"frittula, ziringuri\" in Sicilia; \"gherda\", \"gerde\", \"jelda\" o \"gigiole\" in Sardegna; nel vicentino, \"sisoli\" o\n\"zizoli\" ; in Capitanata vengono chiamati \"cicoli\".\nBasilicata sfritti o ciccioli\nPietanze regionali a base di ciccioli.\nIn Umbria, i ciccioli vengono usati per preparare la \"torta 'n ch'i ciccioli\" (torta coi ciccioli) o \"pizza co' li sfrizzoli\" (nello spoletino-folignate), amalgamandoli all'impasto della torta. Ne esistono almeno tre varianti: una il cui impasto base \u00e8 quello della torta al testo; un'altra il cui impasto base \u00e8 invece quello della torta di Pasqua umbra (tipica delle zone tra Foligno e Spoleto); e infine una versione dolce della prima.\nIn provincia di Foggia ma anche nel resto del territorio pugliese vengono usati per la tipica \"pizza coi cicoli\"."}
{"id": "1221847", "revid": "729019", "url": "https://it.wikipedia.org/wiki?curid=1221847", "title": "Isola Half Moon", "text": "L'isola Half Moon (in inglese \"Half Moon Island\", in spagnolo \"isla Media Luna\") \u00e8 un'isola antartica localizzata ad una latitudine di 62\u00b0 35' sud e ad una longitudine di 59\u00b0 54' ovest.\nNell'isola \u00e8 presente una numerosa colonia di pinguini antartici, ed \u00e8 luogo di nidificazione per le sterna paradisaea ed i larus dominicanus. Anche grazie al facile avvistamento di balene al largo dell'isola, l'area \u00e8 una meta turistica relativamente frequentata.\nSull'isola \u00e8 presente la base argentina temporanea C\u00e1mara."}
{"id": "1221849", "revid": "339392", "url": "https://it.wikipedia.org/wiki?curid=1221849", "title": "Half Moon Island", "text": ""}
{"id": "1221850", "revid": "253269", "url": "https://it.wikipedia.org/wiki?curid=1221850", "title": "Edward James Olmos", "text": "Biografia.\nAnche conosciuto con il soprannome di EJO, \u00e8 figlio di genitori di origini messicane. Si \u00e8 sposato tre volte: prima dal 1971 al 1992 con Kaija Keel da cui ha avuto due figli, Mico (1972) e Bodie (1975); poi nel 1994 ha sposato l'attrice Lorraine Bracco; si separarono nel 1997 e divorziarono nel 2002, anno in cui Edward si risposa con l'attrice Lymari Nadal.\nNei tardi anni sessanta Olmos inizi\u00f2 a lavorare nei musical, comparendo in diverse piccole produzioni, raggiungendo il grande successo nel ruolo di \"El Pachuco\" nell'opera \"Zoo Suit\", rappresentazione delle rivolte messe in atto durante la seconda guerra mondiale nella California del sud dagli Americo-Messicani contro la polizia. Lo spettacolo arriv\u00f2 fino a Broadway e Olmos ricevette una Tony nomination.\nAll'inizio degli anni ottanta ottenne parti di rilievo nei film \"Wolfen, la belva immortale\" (1981) e \"Blade Runner\" di Ridley Scott (1982). Nel 1984 interpret\u00f2 l'autoritario e taciturno tenente di polizia Martin Castillo nella serie tv \"Miami Vice\", parte che gli valse un Golden Globe e un Emmy. Nel 1988 ricevette la nomination all'Oscar come miglior attore protagonista per la sua recitazione ne \"La forza della volont\u00e0\". Nel 1997 fu Abraham Quintanilla in \"Selena\", biografia della cantante messicana. Nel 2003 ottenne la parte del comandante William Adama nella serie televisiva \"Battlestar Galactica\".\nMeno significativa la sua attivit\u00e0 di regista, nella quale ha al suo attivo tre lungometraggi, che ha diretto e interpretato: \"Rabbia di vivere\" (\"American Me\", 1992), \"Jack and Marilyn\" (2002) e \"\" (2009).\nDoppiatori italiani.\nNelle versioni in italiano dei suoi film, Edward James Olmos \u00e8 stato doppiato da:\nDa doppiatore \u00e8 sostituito da:"}
{"id": "1221852", "revid": "339392", "url": "https://it.wikipedia.org/wiki?curid=1221852", "title": "Isola HalfMoon", "text": ""}
{"id": "1221853", "revid": "339392", "url": "https://it.wikipedia.org/wiki?curid=1221853", "title": "Isola Halfmoon", "text": ""}
{"id": "1221854", "revid": "339392", "url": "https://it.wikipedia.org/wiki?curid=1221854", "title": "Isola Mezzaluna", "text": ""}
{"id": "1221855", "revid": "339392", "url": "https://it.wikipedia.org/wiki?curid=1221855", "title": "Isola Mezza Luna", "text": ""}
{"id": "1221856", "revid": "339392", "url": "https://it.wikipedia.org/wiki?curid=1221856", "title": "Mezza Luna Island", "text": ""}
{"id": "1221857", "revid": "339392", "url": "https://it.wikipedia.org/wiki?curid=1221857", "title": "Mezzaluna Island", "text": ""}
{"id": "1221858", "revid": "1543377", "url": "https://it.wikipedia.org/wiki?curid=1221858", "title": "Ritratto di Francisco Lezcano", "text": "Francisco Lezcano (anche noto come Francisco Lezcano, il ragazzo di Vallecas o Il ragazzo di Vallecas) \u00e8 un dipinto di Diego Vel\u00e1zquez, a olio su tela (107x83 cm), realizzato nel 1642. Oggi l'opera \u00e8 conservata al Museo del Prado."}
{"id": "1221859", "revid": "287204", "url": "https://it.wikipedia.org/wiki?curid=1221859", "title": "Rodolfo Falcon", "text": ""}
{"id": "1221861", "revid": "123756175", "url": "https://it.wikipedia.org/wiki?curid=1221861", "title": "Trasformismo (spettacolo)", "text": "Il trasformismo, nell'ambito dello spettacolo teatrale, \u00e8 la capacit\u00e0 di mutare repentinamente le proprie sembianze al fine di caratterizzare in pochi istanti pi\u00f9 personaggi inseriti nel medesimo contesto scenico e/o drammaturgico.\nLa definizione fornita dall'Enciclopedia dello Spettacolo d\u00e0 conto di come il trasformismo consista in \"una serie di imitazioni o \"impersonations\", la cui attrattiva principale sta nella rapidit\u00e0 con cui si effettuano i cambiamenti di trucco e di costume\".\nIl termine trasformismo, nella sua accezione di trasformismo politico che sta ad indicare l'abilit\u00e0 di personalit\u00e0 della politica nel mutare indirizzo in un breve volgere di tempo, ha assunto, nell'Italia della seconda Repubblica, una forte caratterizzazione negativa.\nIl trasformismo \"alla Fregoli\".\nIl maggior interprete del trasformismo scenico \u00e8 stato sicuramente l'attore e cantante di teatro italiano Leopoldo Fregoli, il quale, negli primi anni del Novecento, ha creato e consolidato le tecniche e gli espedienti scenici necessari alla riuscita dello spettacolo.\nFregoli \u00e8 da considerarsi anche il padre del trasformismo in ambito della moda.\nIn suo onore \u00e8 stato coniato il termine \"fregolismo\", ad indicare appunto la capacit\u00e0 di mutare repentinamente sembianze, come in natura riesce a fare il camaleonte.\nAltri interpreti.\nL'attore e regista statunitense Woody Allen ha portato sul grande schermo nel 1983 il film Zelig, da lui diretto e interpretato, nel quale ripercorre la vita di un personaggio immaginario che cambia aspetto in maniera involontaria adeguandosi alle sembianze ed alla personalit\u00e0 dell'interlocutore che ha davanti. Il trasformismo di Zelig, applicato alla vita quotidiana, coinvolge tematiche psicologiche ed emotive collegate a difetti della personalit\u00e0.\nTra gli attori italiani che hanno realizzato spettacoli utilizzando il trasformismo scenico vi sono Gigi Proietti, Ennio Marchetto, Luca Lombardo, Carlo Verdone, Dominot, Tot\u00f2 e soprattutto Arturo Brachetti, attualmente il massimo interprete mondiale di queste tecniche, al quale si deve il merito di aver ridato notoriet\u00e0 al trasformismo teatrale, praticamente scomparso dopo la morte di Fregoli, e che ha realizzato una brillante carriera portando in scena spettacoli basati esclusivamente sulla sua capacit\u00e0 trasformistica. Brachetti \u00e8 anche titolare del Guiness dei primati come trasformista pi\u00f9 veloce al mondo.\nIn tempi recenti il trasformismo scenico \u00e8 stato assimilato - \"en travesti\" (v. travestitismo) - all'attivit\u00e0 artistica da attori impegnati in spettacoli di genere drag queen o drag king."}
{"id": "1221862", "revid": "75447", "url": "https://it.wikipedia.org/wiki?curid=1221862", "title": "Hershey Foods Corporation", "text": ""}
{"id": "1221863", "revid": "75447", "url": "https://it.wikipedia.org/wiki?curid=1221863", "title": "Pensilvenia", "text": ""}
{"id": "1221864", "revid": "124123", "url": "https://it.wikipedia.org/wiki?curid=1221864", "title": "Rodolfo Falc\u00f3n", "text": "Specializzato nel dorso ha vinto la medaglia d'argento nei 100\u00a0m dorso alle Olimpiadi di Atlanta 1996."}
{"id": "1221868", "revid": "1155", "url": "https://it.wikipedia.org/wiki?curid=1221868", "title": "Yasuhikotakia", "text": "Yasuhikotakia \u00e8 un genere di pesci d'acqua dolce appartenenti alla famiglia \"Cobitidae\".\nDistribuzione e habitat.\nLe specie del genere sono diffuse in Asia, in Thailandia e nei bacini idrografici dei fiumi Chao Phraya, Mekong e Mae Klong.\nDescrizione.\nIl genere presenta un corpo tozzo ma molto compresso ai fianchi, con testa e fronte dal profilo arrotondato, in linea con quello dorsale, bocca rivolta verso il basso e munita di corti barbigli. Le pinne sono corte, la coda fortemente bilobata. La lunghezza massima varia secondo la specie, dai 5,5 cm di \"Yasuhikotakia sidthimunki\" ai 25 di \"Yasuhikotakia modesta\".\nAlimentazione.\nQuesti pesci hanno dieta onnivora: si nutrono di detriti vegetali e alghe, di piccoli invertebrati e crostacei.\nSpecie.\nIl genere comprende 9 specie, tre delle quali scoperte e classificate nel 1995. Tuttavia il nome \"Yasuhikotakia\" \u00e8 stato classificato nel 2002: prima di allora queste specie rientravano nel genere \"Botia\".\nAcquariofilia.\nLa maggior parte delle specie di \"Yasuhikotakia\" sono diffuse commercialmente per l'allevamento in acquario."}
{"id": "1221874", "revid": "392684", "url": "https://it.wikipedia.org/wiki?curid=1221874", "title": "Seattle Erotic Art Festival", "text": "La Seattle Erotic Art Festival \u00e8 l'evento annuale che rappresenta opere d'arte di natura erotica con vari \"media\". L'evento del week-end lungo comprende dipinti, fotografie e sculture da tutto il mondo.\nIl festival si caratterizza anche per un \"Costume Gala\" e imitazioni. La grande variet\u00e0 di soggetti artistici comprende nudi di tutti i generi, immagini surrealiste, omoerotismo, e temi BDSM.\nEdizione del 2007.\nIl f\u00e8stival del 2007 si \u00e8 tenuto dal 16 al 18 marzo, al Fenix Performance Arts Theater di Seattle (stato di Washington).\nL'evento ha mostrato una collezione internazionale esaustiva di belle arti moderne che celebra la variet\u00e0 della sessualit\u00e0 dell'uomo e l'incredibile creativit\u00e0 colla quale gli artisti si approcciano all'argomento erotismo. Tutti i media sono rappresentati: quadri, foto, sculture, composizioni, stampe, installazioni, performance artistiche e filmati.\nStoria.\nVenne fondato nel 2002 dal \"Seattle Sex Positive Community Center\" (centro comunitario per il sesso positivo di Seattle) per promuovere la libert\u00e0 sessuale e la creativit\u00e0 tramite l'espressione erotica dell'arte.\nIn appena cinque anni, il festival \u00e8 diventato un leader nella tendenza internazionale di rendere popolare l'arte erotica e di renderla accessibile al grande pubblico e appetibile ai collezionisti d'arte."}
{"id": "1221878", "revid": "729019", "url": "https://it.wikipedia.org/wiki?curid=1221878", "title": "1. divisjon 1969", "text": "L'edizione 1969 della 1. divisjon vide la vittoria finale del Rosenborg.\nCapocannoniere del torneo fu Odd Iversen (Rosenborg), con 26 reti."}
{"id": "1221882", "revid": "729019", "url": "https://it.wikipedia.org/wiki?curid=1221882", "title": "1. divisjon 1968", "text": "L'edizione 1968 della 1. divisjon si svolse dal 25 aprile al 20 ottobre 1968 e vide la vittoria finale del Lyn.\nCapocannoniere del torneo fu Odd Iversen (Rosenborg), con 30 reti, sei delle quali all'ultima giornata nel 7-2 contro il V\u00e5lerenga, stabilendo un record per la massima divisione norvegese eguagliato solo nel 1976 da Jan Fuglset."}
{"id": "1221884", "revid": "7", "url": "https://it.wikipedia.org/wiki?curid=1221884", "title": "Politica del trasformismo", "text": ""}
{"id": "1221886", "revid": "125171795", "url": "https://it.wikipedia.org/wiki?curid=1221886", "title": "Summi Pontificatus", "text": "Summi Pontificatus \u00e8 la prima enciclica di Papa Pio XII, pubblicata il 20 ottobre 1939.\nContenuto.\nL'enciclica fu scritta in occasione del primo anno di pontificato e del quarantesimo anniversario dalla consacrazione dell'umanit\u00e0 al Sacro Cuore di Ges\u00f9 da parte di Leone XIII.\nDenunciando il \"vuoto spirituale\" e l\"'indigenza interiore\" dell'epoca, il Papa espone le conseguenze della crisi di fede e della diffusione di ideologie anticristiane ed esorta i fedeli a resistere e ad affrontare le persecuzioni.\nIl pontefice ricorda poi i benefici, per l'Italia e per la Chiesa, venuti dai Patti Lateranensi.\nDopo questa prima parte, Pio XII si sofferma sulla guerra appena iniziata, i cui sviluppi erano gi\u00e0 prevedibili; papa Pacelli si augura per\u00f2 che quelle sofferenze spingano gli uomini a cambiare strada e a non perseverare nell'errore, poich\u00e9 da \"movimenti anticristiani sono maturati frutti tanto amari da costituire una condanna, la cui efficacia supera ogni confutazione teorica\".\nNel testo sono quindi esposti gli errori e le deviazioni della societ\u00e0 moderna, le cui radici si trovano Il Papa individua dunque gli errori della societ\u00e0 moderna nel suo rifiuto di Dio, che porta ad una diffusione di un \"paganesimo corrotto e corruttore\". Delinea quindi il disegno di una comunit\u00e0 internazionale, di una fratellanza universale, fondata sulla dottrina cristiana e che tenga in considerazione la cultura e le tradizioni dei diversi popoli.\nNell'enciclica il Papa introduce il concetto di convivenza pacifica, che non ha solo il significato negativo della rinuncia alla violenza ma quello positivo della fratellanza tra gli uomini ed i popoli.\nIl Papa lamenta l'invasione della cattolica Polonia, condannando indirettamente il totalitarismo nazista."}
{"id": "1221888", "revid": "729019", "url": "https://it.wikipedia.org/wiki?curid=1221888", "title": "1. divisjon 1967", "text": "L'edizione 1967 della 1. divisjon vide la vittoria finale del Rosenborg.\nCapocannoniere del torneo fu Odd Iversen (Rosenborg), con 17 reti."}
{"id": "1221889", "revid": "118879619", "url": "https://it.wikipedia.org/wiki?curid=1221889", "title": "Episodi di Dawson's Creek (quarta stagione)", "text": "Di seguito vengono elencati gli episodi (seguiti da brevi riassunti) della quarta stagione della serie televisiva Dawson's Creek.\nLa resa dei conti.\nTrama.\nPacey e Joey sono di ritorno dal loro viaggio in barca per l'inizio della scuola mentre Dawson, Jack, Jen e Andie hanno passato l'estate insieme. In citt\u00e0 Dawson rivede dopo tanti anni Gretchen, la sorella di Pacey, della quale si era innamorato quando era piccolo. Andie conosce due ragazzi francesi, Jean e Jean Jean. Jen invita Joey a passare la serata assieme a loro ma, quando questa porta con s\u00e9 Pacey, si creano vari momenti di imbarazzo in quanto Dawson si rifiuta di parlare con entrambi. Pacey viene consolato da Gretchen, mentre Joey finalmente riprende i contatti con il suo vecchio migliore amico; Andie invece scopre che Jean Jean \u00e8 in realt\u00e0 John John, un americano con il quale a fine serata si bacia. Pacey intanto, geloso per il chiarimento tra Joey e Dawson, fa una scenata, ma Joey gli fa capire che il suo bisogno di riavere Dawson come amico non ha niente a che fare con la sua convinzione di volere lui come ragazzo.\nUn aiuto per Pacey.\nTrama.\nInizia l'ultimo anno di scuola: mentre Joey \u00e8 in cerca di un lavoro per pagarsi il college e viene assunta allo Yacht Club, Jen \u00e8 in paranoia a causa del silenzio di Henry. Pacey si rende conto di essere a rischio bocciatura. Gretchen gli consiglia di confidarsi con la fidanzata, ma lui \u00e8 troppo orgoglioso per farlo; Joey conosce sul luogo di lavoro un ragazzo molto sarcastico e misterioso, che scoprir\u00e0 poi essere Drew, il figlio della padrona dello stesso Club. Mitch, essendo il nuovo responsabile dell'orientamento scolastico, comunica a Dawson la situazione critica dell'ex migliore amico, ma il ragazzo non \u00e8 intenzionato a prestargli aiuto. Jack scopre che Henry vuole lasciare Jen e si offre di parlare con lei ma, al momento di farlo, si accorge che \u00e8 molto pi\u00f9 difficile di quello che pensa; Dawson invece, conoscendo l'orgoglio di Pacey, rivela a Joey la situazione scolastica del suo ragazzo. Quando Pacey lo scopre, va su tutte le furie. Alla fine per\u00f2 Pacey si rende conto di aver bisogno di aiuto e Joey gli promette di aiutarlo a superare l'anno.\nLa tempesta.\nTrama.\nDawson, Joey e Drew vengono coinvolti in un compito di letteratura, mentre Pacey e Jen escono in barca a vela per svagarsi un po'. Allo Yacht Club Joey viene a sapere da un cliente che \u00e8 in arrivo a Capeside una tempesta e si preoccupa molto per il fidanzato; nel frattempo Andie tiene un colloquio con la madre di Drew, la signora Valentine, vecchia allieva del college che vorrebbe frequentare, che non fa altro che schernirla per la sua malattia. Le condizioni atmosferiche peggiorano e Pacey non riesce a lanciare un S.O.S.; decide cos\u00ec di dirigersi verso un'insenatura di cui soltanto Dawson \u00e8 a conoscenza, sperando nel suo aiuto. L'amico capisce subito le sue intenzioni e parte assieme a Joey, sulla barca del signor Brooks, per andarli a salvare; intanto Andie al Club prende in mano la situazione e la signora Valentine capisce le sue potenzialit\u00e0. I due amici vengono portati in salvo anche se Pacey, con grande dispiacere, deve abbandonare la sua barca mentre quella del signor Brooks ha subito ingenti danni. Al Club Jen incontra Drew, conosciuto anni prima a New York e per il quale non nutre molta simpatia, mentre Pacey e Dawson si chiariscono in parte.\nGrandi speranze.\nTrama.\nTutti sono in pensiero per le richieste di ammissione al college e, se Joey \u00e8 convinta a partire, Pacey \u00e8 altrettanto determinato a non lasciare Capeside; Gretchen invece fa richiesta per lavorare come barista nel ristorante dei Leery, dichiarando di non aver interesse a continuare l'universit\u00e0. Dawson dal canto suo ha intenzione di andare pi\u00f9 lontano possibile da Pacey mentre Jack, tutto preso dal football, ancora non ha inviato alcuna richiesta. Il ragazzo deve rivedere le sue scelte nel momento in cui si sloga una spalla. Drew organizza una festa facendo credere che sia il compleanno di Jen e invita tutta la scuola: Joey si ubriaca e si ritrova assieme a Andie e a Jen a parlare del suo futuro. Le tre si danno appuntamento di l\u00ec a cinque anni per verificare la validit\u00e0 delle loro ipotesi. Successivamente Pacey porta Joey a casa per evitare che faccia scenate davanti ai compagni di scuola e le dice di non preoccuparsi perch\u00e9 lui la seguir\u00e0 in qualsiasi citt\u00e0 si voglia trasferire. Jen, ritrovatasi da sola con Drew, riceve in regalo due pasticche di ecstasy; Dawson invece, tornato al ristorante afflitto dopo aver constatato l'amore di Joey per Pacey, viene consolato da Gretchen.\nUn annuncio inaspettato.\nTrama.\nMitch e Dawson scoprono che Gail \u00e8 incinta, e quest'ultimo ne resta abbastanza sconvolto; lei stessa \u00e8 decisa ad abortire per paura di non essere una brava madre. Joey invece non sa se si sente pronta per fare l'amore con Pacey, e Jen le consiglia di informarsi bene riguardo alla cosa in un consultorio, cosa che non l'aiuta affatto. Jack e Andie intanto si stanno dedicando ad allenare la squadra di pulcini di Capeside e durante un allenamento, importunato da una ragazza, lui decide di fare coming out; quando la cosa si viene a sapere, per\u00f2, i genitori iniziano a ritirare i bambini dalla squadra, ferendolo molto. Dawson, parlando della situazione familiare con Gretchen, scopre che anche lei \u00e8 rimasta incinta sei mesi prima e ha avuto un aborto spontaneo; capendo meglio la situazione, comunica ai genitori il suo appoggio per qualsiasi loro scelta.\nUn rave da sballo.\nTrama.\nAndie scopre di essere stata ammessa ad Harvard, la stessa universit\u00e0 che frequent\u00f2 suo padre, suscitando in lui e in tutti i suoi amici molto orgoglio; Dawson viene a sapere che i genitori hanno deciso di tenere il bambino. Per festeggiare, tutti si recano a un rave dove Andie, interessata all'argomento, chiede informazioni a Jen riguardo l'ecstasy che ha ricevuto da Drew; l'ammissione all'universit\u00e0 non suscita in lei l'eccitazione sperata e cos\u00ec prende di nascosto una delle due pastiglie. I risultati sono una dichiarazione d'amore a Pacey e un collasso che fa preoccupare tutti quanti; quando Jack scopre la provenienza della pasticca, d\u00e0 tutta la colpa dell'accaduto a Jen.\nArrivederci Andie.\nTrama.\nTutti danno la colpa a Jen dell'incidente avvenuto a Andie, soprattutto Jack, che non le rivolge la parola e fa di tutto per ignorarla. Intanto Andie riceve da suo padre la proposta di andare a vivere per un po' a Firenze da sua zia per prendersi una vacanza. Lei accetter\u00e0 e la sera riunir\u00e0 tutto il gruppo per dare loro la notizia; alla fine tutti metteranno fine ai litigi e faranno una dolce foto insieme.\nI soliti sospetti.\nTrama.\nNella migliore tradizione anche quest'anno l'ultima classe deve cimentarsi nello scherzo scolastico, e pensano bene di portare la barca del preside nella piscina scolastica con il cane sopra. Gli autori del gesto sono Dawson, Pacey e Jack, ma il trio crea un alibi perfetto e rende colpevole l'ignaro Drew Valentine.\nUn bacio sotto il vischio.\nTrama.\nGretchen organizza a meraviglia la festa per Mitch e Gail, alla quale parteciper\u00e0 persino il Signor Brooks, oramai in \"buoni\" rapporti con Dawson. Joey e Pacey intanto passano la serata allo Yacht Club, insieme alla commissione del college dove andr\u00e0 Joey, la quale non si trova a suo agio nel nuovo ambiente considerato troppo snob per lei; pi\u00f9 tardi andranno alla festa dei Leery e assisteranno al romantico bacio sotto il vischio tra Gretchen e Dawson.\nFiducia in se stessi.\nTrama.\nJoey rivela in pieno la sua infantile immaturit\u00e0 quando vede Dawson e Gretchen baciarsi. Per fortuna arriver\u00e0 in seguito a capire che deve accettarlo come Dawson ha fatto con lei e Pacey. Intanto, mentre Dawson riscopre l'amore cinematografico, grazie al signor Brooks, Jen spinge Jack a incontrare un ragazzo gay conosciuto in una chat su Internet.\nDimenticare Joey.\nTrama.\nMentre il signor Brooks e la nonna di Jen intraprendono una tenera storia d'amore, purtroppo senza futuro, visto che il signor Brooks \u00e8 gravemente malato, Gretchen scopre di essere ormai molto diversa dalla ragazza ingenuamente spregiudicata che rest\u00f2 incinta dell'ex fidanzato Nik, cos\u00ec torna nelle braccia di Dawson pronta a ricambiare il suo amore. Joey deve fronteggiare Drew Valentine, quando rimangono entrambi chiusi nel magazzino dello yacht club.\nI diciotto anni di Pacey.\nTrama.\nJoey decide di organizzare una festa a sorpresa per i diciotto anni di Pacey a casa Witter, totalmente all'oscuro delle pesanti umiliazioni a cui ogni anno la famiglia Witter lo sottopone; se a ci\u00f2 si aggiunge una serie di tragici eventi legati al suo compleanno si capisce ben presto il motivo del non festeggiamento. Ma quest'anno avverr\u00e0 un risveglio delle coscienze e un compleanno decisamente da ricordare.\nDifferenze d'et\u00e0.\nTrama.\nL'enorme differenza d'et\u00e0 tra Dawson e Gretchen manda il ragazzo in un corto circuito paranoico. Intanto Jack \u00e8 sorpreso di avere un appuntamento con Tobey, il ragazzo gay che da tempo sta frequentando; in realt\u00e0 \u00e8 stato tutto organizzato di nascosto da Jen.\nLa decisione di Joey.\nTrama.\n\u00c8 tempo della gita di fine anno,Joey \u00e8 sempre pi\u00f9 confusa sul sesso e rimane ancor pi\u00f9 sconvolta quando scopre che Pacey conserva un preservativo nel portafogli. Dawson resta a Capeside per via del funerale del signor Brooks. Joey, dopo vari tentennamenti e chiarimenti, si convince e fa l'amore con Pacey.\nMentire per amore.\nTrama.\nDawson e Joey trascorrono insieme una particolare serata come ai vecchi tempi, dove Joey decide di negare apertamente la questione della sua prima volta con Pacey.\nGiochi ad incastro.\nTrama.\nMentre Joey e Pacey si chiudono in camera per fare l'amore in continuazione, allo stesso modo Dawson e Gretchen cercano di arrivare al momento della verit\u00e0. Intanto, Jack \u00e8 guardingo riguardo agli strani comportamenti di Jen.\nGrazie, Dawson.\nTrama.\nIl college ormai \u00e8 una certezza per tutti. Dawson ottiene l'ammissione all'USC di Los Angeles, Jack e Jen (dopo qualche traversia) scelgono il college di Boston e Joey, incredula per l'ammissione alla Worthington, scopre che non pu\u00f2 accedere all'aiuto finanziario previsto, per via del suo nuovo bed &amp; breakfast; di chiedere un finanziamento non se ne parla neanche, ma per fortuna c'\u00e8 Dawson che generosamente le regala dall'eredit\u00e0 di Brooks (120.000 dollari circa in contanti), i 15.000 dollari necessari per frequentare il college.\nUn tuffo nel passato.\nTrama.\nJen deve chiudere i conti con il suo passato. Accompagnata dall'euforica Joey, raggiunge la Grande Mela nel tentativo di fare chiarezza con suo padre. Si scoprir\u00e0 che l'infanzia tormentata di Jen \u00e8 data dall'esser rimasta traumatizzata (ha scoperto suo padre che faceva l'amore con una sua amica). Joey si rivela per Jen una vera amica. Grazie a questo confronto con il padre Jen \u00e8 pronta a chiudere definitivamente la terapia psicologica che da qualche tempo aveva intrapreso.\nA Capeside Pacey, tentato da Drew, salta la scuola per andare a divertirsi in un locale; viene arrestato per rissa e stato di ebbrezza. Tutto ci\u00f2 rivela le sue paure rispetto agli amici ormai collegiali e soprattutto verso la sua ragazza Joey, ormai pronta ad abbandonare Capeside.\nDawson insieme a Gretchen si mette in macchina per un'avventura, ma dopo sei ore di viaggio si buca una ruota e rimangono cos\u00ec dispersi nel nulla, senza soldi e senza modo di tornare a casa. Passano una notte insieme sulla spiaggia dove, presi dalla passione, sono sul punto di fare l'amore ma Gretchen non \u00e8 ancora convinta. Per quanto lo desideri, infatti, ancora pensa che il motivo che spinge Dawson a fare l'amore con lei \u00e8 solo il desiderio di dimostrare a loro stessi che sono pronti a farlo.\nRitardi... e arrivi.\nTrama.\nJoey \u00e8 in preda al panico in quanto ha un ritardo mestruale e si ostina a non voler acquistare un test di gravidanza. Per fortuna la sorella glielo acquista, ma si tratta di un falso allarme. Gail, Mitch e Dawson sono emozionati dall'arrivo della nuova bimba, che viene chiamata Lily in memoria della defunta madre di Joey.\nSituazione impossibile.\nTrama.\nIl ballo di fine anno viene tenuto su una nave da crociera, ma i vari rancori impediranno ai nostri protagonisti di godersela al meglio. Pacey \u00e8 agitato e stressato, si sente svuotato, e scarica ingiustamente le frustrazioni per la sua vita su Joey, litigando con lei in maniera pesante. Pacey le dice che non sopporta la condiscendenza di Joey nei suoi riguardi, perch\u00e9 percepisce ogni accettazione dei suoi errori come una forma di piet\u00e0, come se lui non potesse assolutamente fare mai la cosa giusta. Alla fine Pacey lascer\u00e0 Joey. A Dawson non va certo meglio: viene infatti lasciato da Gretchen, che decide di voler andare avanti con la sua vita, probabilmente intenzionata a tornare al college, inoltre gli dice che a suo avviso Dawson \u00e8 ancora innamorato di Joey. Jen, disperata e ubriaca, rischia di finire in mare ma viene salvata da Drew, il quale riesce anche a tirarle su il morale. Jack \u00e8 restio nel ballare davanti a tutti con Tobey, impaurito nell'ammettere ci\u00f2 che prova per lui.\nSepararsi.\nTrama.\nJen non vuole separarsi dai suoi affetti e cos\u00ec la nonna decide di vendere casa e trasferirsi a Boston con lei e Jack. Dawson e Joey a loro volta soffrono a causa delle rispettive storie d'amore finite e quest'ultima si entusiasma inutilmente quando intravede una possibilit\u00e0 che possa farla rimettere con Pacey.\nIl giorno del diploma.\nTrama.\nNonostante una risposta sgarbata a un professore, Pacey ha una seconda possibilit\u00e0 di fare il compito che gli darebbe la tanto sospirata maturit\u00e0, dimostrando che \u00e8 capace di farcela come tutti gli altri. Andie torna dalla vacanza italiana e Pacey accetta un lavoro su uno yacht nei Caraibi che lo porter\u00e0 lontano da Capeside.\nIl lungo addio.\nTrama.\nL'estate sta per finire e Dawson, Joey, Jen e Jack si godono gli ultimi giorni di vacanza prima di dirsi addio e allontanarsi per andare al college. Joey, Jen e Jack andranno a Boston; Dawson a Los Angeles. Dopo aver visto un ultimo film insieme i quattro amici parlano delle loro vite, e soprattutto Dawson e Joey sono emotivamente colpiti da questa imminente separazione. Dopo aver trascorso insieme l'infanzia e l'adolescenza il destino decide di separarli ancora. Ma un ultimo romantico e commovente bacio fa presagire il loro inevitabile riavvicinamento."}
{"id": "1221891", "revid": "1155", "url": "https://it.wikipedia.org/wiki?curid=1221891", "title": "Syncrossus", "text": "Syncrossus \u00e8 un genere di pesci d'acqua dolce appartenenti alla famiglia Cobitidae.\nDistribuzione e habitat.\nQueste specie sono diffuse in Asia meridionale, dall'India alla Malaysia, dove abitano acque diverse.\nDescrizione.\nI pesci del genere \"Syncrossus\" presentano un corpo alto e allungato, compresso ai fianchi, con pinne robuste e la particolare forma della testa, allungata e con muso affusolato, rivolto perso il basso, provvisto di barbigli. La livrea, anche se diversa per ogni specie, vede un fondo grigio bruno screziato e tigrato di scuro. \nLe dimensioni sono varie, dai 10 cm di \"Syncrossus reversa\" ai 30 cm di \"Syncrossus helodes\".\nAcquariofilia.\nAnche se non molto diffuse a livello commerciale, alcune specie sono allevate da appassionati.\nSpecie.\nAl genere sono ascritte 5 specie:"}
{"id": "1221892", "revid": "729019", "url": "https://it.wikipedia.org/wiki?curid=1221892", "title": "1. divisjon 1966", "text": "L'edizione 1966 della 1. divisjon vide la vittoria finale del Skeid.\nCapocannoniere del torneo fu Per Kristoffersen (Fredrikstad), con 20 reti."}
{"id": "1221893", "revid": "1825453", "url": "https://it.wikipedia.org/wiki?curid=1221893", "title": "1. divisjon 1965", "text": "L'edizione 1965 della 1. divisjon vide la vittoria finale del V\u00e5lerengen.\nCapocannoniere del torneo fu Harald Berg (Lyn), con 19 reti."}
{"id": "1221894", "revid": "1543377", "url": "https://it.wikipedia.org/wiki?curid=1221894", "title": "Martin Brodeur", "text": "Ha giocato per 22 stagioni con la maglia dei New Jersey Devils. Nei suoi 22 anni a Newark ha sempre raggiunto i playoff, tranne in quattro occasioni, ed ha vinto tre volte la Stanley Cup (1995, 2000 e 2003). Ha inoltre conquistato quattro Vezina Trophy (2003, 2004, 2007 e 2008), premio riconosciuto ogni anno al miglior portiere della lega, ed un Calder Trophy nel 1994, trofeo assegnato al miglior \"rookie\" della stagione. Con la nazionale canadese, invece, ha vinto due medaglie d'oro ai giochi olimpici invernali del 2002 e del 2010.\nBrodeur detiene il record di vittorie in stagione regolari (ha superato Patrick Roy nel 2009), sconfitte, shutout, partite giocate e diversi altri primati. Ha vinto almeno 40 partite in otto stagioni, unico portiere ad averlo fatto. \u00c8 poi l'unico \"goalie\" ad aver realizzato tre gol (due in \"regular season\", l'altro nei playoff) in NHL. \u00c8 considerato da molti il miglior portiere nella storia della lega, grazie al suo stile di gioco e alla sua abilit\u00e0 in puck-handling.\nIl 1\u00ba dicembre 2009 ha ottenuto la cittadinanza statunitense.\nCarriera.\nEsordi.\nFiglio di Denis Brodeur, portiere della selezione canadese che vinse un bronzo alle Olimpiadi invernali del 1956 a Cortina d'Ampezzo, inizi\u00f2 a giocare nel 1990 in QMJHL per i Saint-Hyacinthe Laser e, nel 1992, risult\u00f2 nell'All-rookie team della lega, oltre che nel secondo All-Star team. Nel 1990, intanto, era stato assunto dai New Jersey Devils, essendo stato la ventesima scelta totale al draft. Nella stagione 1991-1992, a causa degli infortuni dei primi due portieri, riusc\u00ec a debuttare in NHL il 26 marzo 1992 nella partita vinta per 4-2 con i Boston Bruins; scese in campo altre quattro volte e gioc\u00f2 anche una partita dei playoff. Pass\u00f2 poi la stagione successiva agli Utica Devils, squadra della AHL, ma poi, nel campionato seguente, divenne titolare della squadra, scendendo in campo 47 volte e vincendo anche il Calder Trophy, il trofeo dedicato al miglior \"rookie\" della stagione; condusse la squadra fino alla finale di Conference dei playoff di Stanley Cup, in cui i Devils furono eliminati dai New York Rangers. Nella stagione 1994-1995, accorciata a 48 partite per via del Lock-out, i Devils giunsero quinti nella classifica di Conference, qualificandosi ai playoff, dove sconfissero i Boston Bruins per 4-1 nella serie, poi eliminarono, con lo stesso risultato, i Pittsburgh Penguins; Brodeur sub\u00ec solamente 8 gol. Battuti, per 4-2, anche i Philadelphia Flyers in finale di Conference, i Devils arrivarono all'ultimo round dei playoff, dove, grazie alle sue ottime prestazioni (appena 7 gol subiti nella serie) e alla famosa tattica della \"trappola della zona neutra\", la squadra di Newark sconfisse, per 4-0 (compiendo lo \"sweep\") i Detroit Red Wings, vincendo la sua prima Stanley Cup solamente alla sua seconda stagione da professionista. Nei playoff mantenne una media di 1,67 gol subiti in 20 gare, di cui ben 16 vinte.\nNella stagione successiva, per\u00f2, Brodeur, pur giocando ben 74 partite sulle 82 totali e fissando il record di minuti in una stagione per un portiere, non riusc\u00ec a portare ai playoff la sua squadra. Tuttavia, fu il portiere titolare nell'All Star Team della Eastern Conference negli All Star Games, e fin\u00ec quarto nella classifica del Vezina Trophy, il trofeo assegnato al miglior portiere della lega.\nNella stagione 1996-1997 i Devils terminarono la stagione al terzo posto totale (il primo in Eastern Conference) e lui fu finalista al Vezina Trophy, oltre ad essere nominato per l'All Star Team ed a vincere il William M. Jennings Trophy assieme a Mike Dunham per la pi\u00f9 bassa media di gol subiti, la pi\u00f9 bassa in NHL negli ultimi 30 anni (1,88). Il 17 aprile 1997 nella prima partita del primo turno di playoff, vinta 5-2 con i Montreal Canadiens, Brodeur, tirando direttamente dalla sua area, realizz\u00f2 l'ultimo gol della partita: era la seconda volta che un portiere segnava nei playoff e la quinta in totale. I Devils superarono quella serie ma furono poi eliminati dai New York Rangers. Nella stagione successiva la sua squadra termin\u00f2 la Eastern Conference al primo posto, ma fu eliminata al primo turno dei playoff dagli Ottawa Senators ottavi classificati. Riusc\u00ec comunque a partecipare all'All Star Game, a risultare finalista al Vezina Trophy e a vincere di nuovo il Jennings Trophy, grazie ad una media di 1,89 reti subite. Anche nella stagione 1998-1999, per il terzo anno di fila, i Devils si qualificarono al primo posto in Conference, ma furono ancora una volta eliminati al primo turno dai Pittsburgh Penguins. Brodeur comparve comunque all'All Star Game e fu finalista al Vezina Trophy.\n1999-2004.\nNel corso della stagione 1999-2000, precisamente il 15 febbraio 2000, Brodeur realizz\u00f2 il suo secondo gol in carriera, quando respinse un puck che fu deviato nella porta vuota dei Philadelphia Flyers dal difensore Daymond Langkow. I Devils si piazzarono al quarto posto nella Conference e ai playoff superarono immediatamente i Florida Panthers per 4-0 (subendo solamente 6 gol nella serie), poi i Toronto Maple Leafs per 4-2 e giunsero in finale di Conference proprio contro i Philadelphia Flyers. I rivali della Pennsylvania andarono in vantaggio per 3-1 nella serie, ma nelle successive tre partite Brodeur sub\u00ec soltanto un gol, permettendo alla sua squadra di rimontare e vincere la serie, accedendo alla finale dove sconfissero, per 4-2, i texani dei Dallas Stars, conquistando la seconda Stanley Cup in sette anni.\nL'anno dopo i Devils giunsero nuovamente in finale ma furono battuti dai Colorado Avalanche di Patrick Roy per 4-3. La stagione successiva fu avara di soddisfazioni, la sua squadra infatti si piazz\u00f2 solamente sesta nella Conference e fu poi battuta al primo turno dai Carolina Hurricanes. I Devils, per\u00f2, si riscattarono nella stagione 2002-2003, e Brodeur si prese la soddisfazione di vincere il suo primo Vezina Trophy, il trofeo dedicato al miglior portiere della lega, a cui era stato diverse volte finalista negli anni precedenti, grazie ad una stagione da 41 vittorie e 9 shutout in 73 partite. La media di 2,02 gol subiti a gara gli consegn\u00f2 anche il William M. Jennings Trophy, e fu inoltre finalista all'Hart Memorial Trophy, il premio assegnato al miglior giocatore della \"regular season\". Risult\u00f2 il titolare nell'All-Star Game nonch\u00e9 nel primo All-Star Team. Nei playoff, i Devils eliminarono facilmente Boston Bruins e Tampa Bay Lightning (entrambi per 4-1) e poi gli Ottawa Senators in finale di Conference per 4-3; in finale, battendo sempre per 4-3 i Mighty Ducks of Anaheim, Brodeur vinse la sua terza Stanley Cup in carriera, la terza assoluta anche per i Devils. Brodeur guadagn\u00f2 ben 7 shutouts durante i playoff, di cui ben 3 contro i Ducks, superando il precedente record di Dominik Ha\u0161ek di 6. Nonostante ci\u00f2, il Conn Smythe Trophy and\u00f2 a Jean-S\u00e9bastien Gigu\u00e8re, il portiere dei Ducks: era dal 1987 che un giocatore non della squadra vincente dei playoff vinceva il trofeo, l'ultimo era stato Ron Hextall dei Philadelphia Flyers. Nella stagione seguente Brodeur vinse ancora una volta il Vezina Trophy, grazie anche al numero record di 11 shutout in 75 partite (accompagnati da 38 vittorie) e fu di nuovo finalista dell'Hart Memorial Trophy, oltre ad apparire all'All Star Game. Tuttavia, i Devils, sesti nella Eastern Conference, furono eliminati al primo turno dei playoff dai Flyers per 4-1 in serie.\nLa stagione 2004-2005 non fu disputata a causa del Lock-Out, ma durante questo periodo la lega inser\u00ec una nuova regola, secondo la quale i portieri potevano giocare il puck dietro la porta solamente all'interno di una piccola area trapezoidale; questa regola fu soprannominata \"Brodeur rule\" (\u201cregola Brodeur\u201d) per via dell'abitudine del portiere canadese di giocare il puck dietro la porta. Questo fu visto da alcuni come una limitazione verso lo stile di gioco di Brodeur.\n2005-2015.\nTerminato il lock-out, si riprese a giocare nella stagione 2005-2006, in cui Brodeur, ancora una volta finalista al Vezina Trophy, guid\u00f2 la sua squadra alla vittoria dell'Atlantic Division; nei playoff, riusc\u00ec a sconfiggere, per la prima volta in carriera, i New York Rangers, vincendo la serie per 4-0, ma nel turno seguente i Devils furono estromessi dai Carolina Hurricanes per 4-1. La stagione 2006-2007 vide Brodeur vincere il suo terzo Vezina Trophy (48 vittorie e carreer high di 12 shutout in 78 gare) e superare diversi record: il 9 dicembre 2006, quando i Devils batterono i Philadelphia Flyers, Brodeur raggiunse quota 462 vittorie in carriera, superando Ed Belfour ed arrivando secondo nella classifica dei portieri con pi\u00f9 partite vinte. Il 26 dicembre, nella vittoria per 3-0 sui Pittsburgh Penguins, Brodeur ottenne il suo 85\u00ba shutout in carriera, arrivando al terzo posto nella classifica assoluta di shutout guadagnati e primo in quella tra i portieri in attivit\u00e0. Il 1\u00ba febbraio 2007, con la vittoria in overtime per 6-5 sui Philadelphia Flyers, Brodeur tocc\u00f2 le 45 vittorie in overtime (senza shootouts), superando il suo idolo d'infanzia Patrick Roy. Il 3 aprile, battendo gli Ottawa Senators per 2-1 agli shootouts, Brodeur raggiunse quota 47 vittorie in stagione, pareggiando il record di Bernie Parent stabilito nella stagione 1973-1974; due giorni dopo, quando i Devils batterono per 3-2 i Philadelphia Flyers, Brodeur super\u00f2 il record e stabil\u00ec il nuovo, a quota 48. Questa vittoria permise ai Devils di vincere il loro settimo titolo di Division e raggiungere il secondo posto in Conference. Nei playoff i Devils eliminarono subito i Tampa Bay Lightings ma, nel turno successivo, furono sconfitti dagli Ottawa Senators.\nAll'inizio della stagione 2007-2008, con la vittoria del 17 novembre 2007 sui soliti Philadelphia Flyers, Brodeur divenne il secondo portiere a vincere 500 partite in NHL; prima di lui solo Patrick Roy c'era riuscito. Ai playoff i Devils furono eliminati al primo turno per 4-1 dai New York Rangers. Brodeur vinse comunque il suo quarto Vezina Trophy, con 44 vittorie e 4 shutout in 77 partite. Nel campionato 2008-2009, per la precisione il 1\u00ba novembre 2008, Brodeur si infortun\u00f2 al tendine del bicipite, subendo il primo grave infortunio della sua carriera; si rese necessaria un'operazione, avvenuta il 6 novembre seguente. Il portiere salt\u00f2 ben 16 settimane, tornando a giocare il 26 febbraio 2009, in una partita vinta 4-0 con i Colorado Avalanche, in cui ottenne il suo 99\u00b0 shutout in carriera. Tre giorni dopo, arriv\u00f2 il 100\u00b0 in una partita con i Philadelphia Flyers. Il 18 marzo 2009, con la vittoria per 3-2 sui Chicago Blackhawks, Brodeur ha superato il record di vittorie in NHL, detenuto da Patrick Roy di 551 vittorie, raggiungendo quota 552 (nella stessa gara, inoltre, il compagno Patrik Eli\u00e1\u0161 divenne il miglior marcatore nella storia dei Devils). Tocc\u00f2 poi le 600 vittorie il 6 aprile 2010, quando i Devils sconfissero gli Atlanta Thrashers per 3-0. Il 12 dicembre 2009, intanto, scendendo in campo contro gli Ottawa Senators, ha raggiunto quota 1030 partite giocate in NHL, superando il precedente record di Patrick Roy, fermo a 1029, diventando cos\u00ec il portiere con pi\u00f9 presenze in assoluto nella lega, mentre il 30 dicembre, con lo shutout della gara vinta per 2-0 dalla sua squadra contro i Pittsburgh Penguins, Brodeur aveva raggiunto il record assoluto, nella storia dell'hockey professionistico, di shutout ottenuti, 105, superando quello di George Hainsworth di 104 (94 in NHL e 10 in WCHL).\nNella stagione 2009-2010 Brodeur vinse, grazie ad una media di 2,24 gol subiti a gara, il Jennings Trophy, ma i Devils furono eliminati nel primo turno dei playoff dai Philadelphia Flyers. L'anno dopo non riuscirono nemmeno a qualificarsi ai playoff, ma nella stagione 2011-2012 i Devils giunsero al sesto posto in classifica e nei playoff superarono i Florida Panthers (4-3), i Philadelphia Flyers (4-1) ed i New York Rangers (4-2), vincendo il titolo di Conference e giungendo di nuovo in finale di Stanley Cup (la quinta nella sua carriera), perdendo per\u00f2 per 4-2 con i Los Angeles Kings. Nel corso di questi playoff, Brodeur divenne il secondo portiere nella storia dell'NHL a raggiungere 100 vittorie nei playoff, grazie al 3-2 inflitto ai Florida Panthers in gara-1 del primo turno di playoff; inoltre, con lo shutout guadagnato in gara-4 della serie, vinta 4-0, super\u00f2 Patrick Roy per numero di shutout nel post-season, raggiungendo quota 24 (Roy era fermo a 23). Al termine del campionato, Brodeur era rimasto svincolato, ma poi, il 2 luglio 2012, ha firmato un nuovo contratto biennale. Il 22 gennaio 2013, nella seconda partita della stagione 2012-2013 (accorciata per il lock out), in cui i Devils hanno battuto per 3-0 i Flyers, ha ottenuto il 120\u00b0 shutout della sua carriera. Infortunatosi alla schiena il 21 febbraio, ha saltato 13 partite ed \u00e8 tornato in campo il 21 marzo in una partita vinta per 4-1 con i Carolina Hurricanes, in cui ha ottenuto la sua 665\u00aa vittoria e gli \u00e8 stato attribuito il primo gol della gara (\u00e8 risultato l'ultimo giocatore dei Devils a toccare il puck prima che Jordan Staal lo mandasse nella sua porta); in questo modo, \u00e8 diventato il portiere con pi\u00f9 gol realizzati nella storia dell'NHL. La squadra, tuttavia, termin\u00f2 il campionato all'undicesimo posto in Eastern Conference, il quinto nell'Atlantic Division, e non arriv\u00f2 ai playoff.\nIl 28 giugno 2013 \u00e8 stato eletto \"cover athlete\" del videogioco NHL 14. La stagione 2013-2014 lo ha visto alternarsi al nuovo portiere Cory Schneider; Brodeur ha disputato 39 gare, vincendo 19 incontri. Il 6 giugno 2014, dopo un'altra stagione terminata senza post season, Brodeur ha annunciato che non avrebbe rinnovato il suo contratto e che avrebbe testato, dal 1\u00ba luglio, il mercato degli svincolati.\nIl 26 novembre firma un contratto di prova con i St. Louis Blues, a causa dell'infortunio del titolare Brian Elliott. Il 2 dicembre Brodeur entra ufficialmente a far parte della squadra, firmando un contratto di un anno. Debutta due giorni dopo in una sconfitta per 4-3 con i Nashville Predators.\nIl 29 gennaio 2015, dopo aver disputato sette gare con i Blues, Brodeur annuncia il ritiro. Successivamente, diventa un assistente del General Manager della squadra Doug Armstrong.\nNazionale.\nLe prime esperienze di Brodeur con la nazionale canadese furono nel 1996, anno in cui prese parte alla World Cup of Hockey (manifestazione organizzata dall'NHL) in Canada, ed alla Coppa del Mondo in Austria dello stesso anno. In entrambi i casi, la sua squadra ottenne il secondo posto.\nFu poi convocato, 1998, per le Olimpiadi invernali come riserva di Patrick Roy, in cui la sua squadra si piazz\u00f2 al quarto posto. Anche alle Olimpiadi invernali del 2002 di Salt Lake City part\u00ec come riserva, ma guadagn\u00f2 il posto da titolare dopo il cattivo esordio di Curtis Joseph. Il Canada, superando in finale gli Stati Uniti per 3-2, vinse l'oro.\nIn seguito, fu il titolare della selezione canadese che vinse la World Cup of Hockey del 2004, subendo solo 5 gol in cinque gare. Partecip\u00f2 anche alle Olimpiadi Invernali 2006 di Torino, in cui per\u00f2 la sua squadra fu eliminata dalla Russia nei quarti di finale.\nAlle Olimpiadi Invernali 2010 di Vancouver Brodeur part\u00ec inizialmente da titolare, per poi perdere il posto in favore di Roberto Luongo dopo la sconfitta nei gironi con gli Stati Uniti. Il Canada, superando proprio gli USA in finale per 3-2, vinse l'oro.\nStatistiche.\nClub.\nLegenda:\nVita privata.\nBrodeur ha sposato Melanie Dubois nell'agosto 1995 ed ha quattro figli: Anthony, nato nel 1995, i gemelli William e Jeremy, classe 1996, ed Annabelle Antoinette, unica femmina, nata nel 2002. Melanie ha divorziato da Martin nel 2003 quando ha scoperto una relazione da parte sua con la moglie di suo fratello, Genevieve Nault. Nel giugno 2008 ha poi sposato la stessa donna, da cui ha avuto, nel novembre 2009, il quinto figlio Maxime Philippe.\nIl primo figlio Anthony \u00e8 anche lui un giocatore di hockey, sempre di ruolo portiere. Nell'NHL Entry Draft 2013 \u00e8 stato selezionato proprio dai New Jersey Devils come 208\u00aa scelta, ed \u00e8 stato il padre stesso ad annunciarlo.\nSuo padre Denis, ex fotografo sportivo e portiere di hockey, \u00e8 deceduto il 26 settembre 2013."}
{"id": "1221897", "revid": "1305772", "url": "https://it.wikipedia.org/wiki?curid=1221897", "title": "Episodi di Dawson's Creek (quinta stagione)", "text": "Di seguito vengono elencati gli episodi (seguiti da brevi riassunti) della quinta stagione della serie televisiva Dawson's Creek.\nQuelli di Boston.\nTrama.\nJoey, Jen e Jack vanno a Boston (la prima a Worthington mentre i due amici al Boston Bay). Dawson invece si reca a Los Angeles, la patria del cinema che risulta un po' pi\u00f9 \"reale\" di come se l'aspettava. Joey intanto dall'altra parte dello stato deve vedersela con l'impulsiva e magnetica Audrey, la sua compagna di stanza. Nonostante Joey la definisca una mangiauomini, Audrey l'aiuter\u00e0 a capire cosa prova in realt\u00e0 per Dawson, col quale si sente frequentemente; quest'ultimo, tuttavia, non riesce a raggiungere Joey a Boston per il week end pur avendoglielo promesso; Joey, durante una festa, lo chiama e gli lascia un lungo messaggio confessando di non sopportare pi\u00f9 la situazione, e decidendo di lasciarlo andare in modo che entrambi possano vivere le loro vite senza sentirsi legati a qualcosa di instabile. Inaspettatamente per\u00f2, la mattina seguente Dawson bussa alla sua porta.\nUltima chiamata per Los Angeles.\nTrama.\nJoey \u00e8 seccata dal fatto che, per doversi ritirare dal corso di letteratura, debba fare ore di fila interminabili, mentre il suo amico Dawson \u00e8 in giro per il campus con la sua coinquilina Audrey. Giusto per darle il colpo di grazia, il docente le firmer\u00e0 la richiesta con il nome di Oscar Wilde. Si scoprir\u00e0 che questo stratagemma era per farla riflettere pi\u00f9 a lungo e farle capire che al college \u00e8 richiesta una maggior maturit\u00e0 nell'assumersi le responsabilit\u00e0 e che gli impegni vanno onorati. Nel frattempo, mentre Jen, che ha iniziato a lavorare in radio, \u00e8 in preda all'innamoramento nei confronti di Charlie, Pacey inizia un lavoro come lavapiatti al Civilization, ristorante di classe a Boston. In tutto ci\u00f2, Dawson e Joey non trovano un po' di tempo per chiarire la loro situazione; Dawson va in aeroporto e, poco prima dell'imbarco, ascolta il messaggio in segreteria lasciatogli da Joey: le dichiara allora di non volerla lasciar andare e le chiede se lei invece lo voglia. Alla risposta negativa di Joey, posa per terra il bagaglio e decide di non partire per Los Angeles.\nLa confraternita.\nTrama.\nJack si lascia stregare dalle parole di un ragazzo che lo invita a una festa della confraternita e inizia seriamente a pensare di aggregarsi. Dawson non ritorna a Los Angeles, vuole restare a Boston per recuperare con Joey. Quella sera stessa ne parla con i suoi genitori e questo manda su tutte le furie Mitch che poco dopo, mentre va a prendere il latte in paese, si distrae per raccogliere il gelato caduto e la sua macchina viene travolta da un camion.\nSensi di colpa.\nTrama.\nLa morte improvvisa di Mitch lascia tutti esterrefatti e in un limbo di irrealt\u00e0. Dawson non sa come prendere l'avvenimento, si sente in colpa per l'accaduto. Alla fine scoppia in lacrime scoprendo che Mitch era orgoglioso di lui.\nDelusioni e tradimenti.\nTrama.\nDawson, dopo aver cacciato Joey dalla sua vita in seguito al recente lutto, corre a Boston per passare con lei un po' di tempo. Joey \u00e8 invasa dalle paranoie e non sa come comportarsi, cos\u00ec regala a Dawson un libro intitolato \"Come comportarsi dopo la morte di un genitore\". I due inizialmente guardano un film e poi vanno ad una festa organizzata dal professore di Joey, ma all'improvviso Dawson scappa dalla festa soffocato da mille pensieri. Jack ha dei problemi con Tobey, in quanto ha la settimana di tirocinio nella confraternita (una settimana dove sono a servizio degli \"anziani\") e quindi ha poco tempo; il ragazzo, che gli aveva fatto una sorpresa, rimane amareggiato. Intanto Jen scopre che Charlie la tradisce con un'altra ragazza. Dawson parte e Joey nota che lui ha dimenticato il libro che gli aveva regalato e in cui gli aveva scritto una dedica.\nMomenti critici.\nTrama.\nConsigliato dal medico, Dawson decide di andare a Boston da una brava analista, ma cede e preferisce la scorciatoia dei festini a tutto alcool organizzati da Jack e la sua confraternita. Ubriaco, riversa i suoi sensi di colpa su Joey, accusandola di essere la causa della morte di suo padre.\nIl testamento.\nTrama.\nDawson ora \u00e8 convinto del bisogno dell'analisi per capire se \u00e8 meglio tornare a Los Angeles per completare il sogno paterno o seguire il cuore e restare a Boston. Nel frattempo Joey viene impiegata nell'analisi dell'eredit\u00e0 letteraria di alcuni testi di una scrittrice defunta, al fine di un'eventuale pubblicazione. Pacey approfondisce la conoscenza con una nuova ragazza del Civilization, Karen, che in seguito si scoprir\u00e0 essere l'amante di Danny, datore di lavoro nonch\u00e9 amico di Pacey.\nTravolgente passione.\nTrama.\nMitch aveva inviato il film di Dawson su Brooks a un festival e vince il primo premio. Dawson allora va a ritirarlo nel New Hampshire in compagnia di Jen. Qui i due si riavvicineranno e faranno l'amore. A Boston, Joey e Audrey sono deluse dal comportamento di Jack, che si sta allontanando sempre pi\u00f9 dalla realt\u00e0 e si sta facendo assorbire dal \"paese dei balocchi\" quale \u00e8 la confraternita, non dando neanche un esame, giocando di giorno e bevendo oltre ogni limite di notte.\nStorie di terrore.\nTrama.\nIn una fredda notte autunnale Joey, Pacey e Jack decidono di giocare a chi racconta la storia pi\u00f9 spaventosa. Joey racconta di un maniaco in biblioteca, Jack di un fantasma alla confraternita e Pacey di un'auto pirata... ma \u00e8 la nonna di Jen a terrorizzare tutti quando racconta di una terribile esperienza di Jen alla radio.\nL'amara scoperta.\nTrama.\nDopo essere rientrati, Dawson e Jen si ritrovano a casa della nonna di lei per una cena col resto del gruppo, e vengono scoperti durante un bacio appassionato. La fragile mente di Joey rimane traumatizzata e tutti si preoccupano per lei, nonostante lei voglia continuare a negare che la cosa l'ha destabilizzata.\nL'altra Joey.\nTrama.\nOra che non \u00e8 pi\u00f9 nei pensieri di Dawson, Joey vuole rifarsi una nuova vita. Cos\u00ec, rassicurata da una buona media scolastica, si d\u00e0 alla pazza gioia con Pacey e Audrey. I tre trascorrono una simpatica serata in un locale, dove prima Audrey e poi Joey, cantano con la band di Charlie. Audrey, su raccomandazione di Pacey, viene assunta come cameriera al Civilisation da Brecher, che promuove Pacey a cuoco, dandogli un consistente aumento. Joey, nella sua esuberante serata, bacia Charlie sulla bocca, ma nonostante le lusinghe del ragazzo non cede e torna a casa da sola. Dawson e Jen nel frattempo rientrano a Capeside per far visita a Gail e hanno il loro primo litigio, riguardo al futuro di Dawson. Grazie anche alla mediazione della madre, Dawson decide infine di trasferirsi a Boston, a vivere nell'attico di Jen, per frequentare una scuola di cinema.\nNumerosi i riferimenti alle serie precedenti in questo episodio: Pacey ricorda quando Joey ha cantato di fronte a un gruppo di sconosciuti (episodio 1.12, \"Concorso di Bellezza\"), nonch\u00e9 la loro vacanza sulla \"True Love\" per un'estate intera. Joey cita la signora Valentine, l'antipatica madre di Drew, per la quale Joey ha lavorato allo Yacht Club di Capeside. Mitch \u00e8 sempre nei pensieri di Dawson e Gail, cos\u00ec come Jen rivede e parla della casa di Capeside in cui ha abitato con la nonna. Pacey, entrando nel bed &amp; breakfast dei Potter, ricorda il momento (episodio 3.12, \"Torna a casa, Jack\"!) in cui tutti i ragazzi si erano ritrovati per un weekend dai Potter e avevano ballato in cucina, per dare una buona impressione al giornalista Fred Frickie. Inoltre, rivediamo Bessie.\nLa decisione di Pacey.\nTrama.\nQuando a Pacey viene offerta la possibilit\u00e0 di riavventurarsi in mare aperto, il ragazzo non sa cosa fare. Melanie, una ragazza verso la quale Pacey prova interesse, vorrebbe che partisse, ma i recenti sviluppi gli fanno ormai sentire Boston come casa sua. Capendo che fuggire \u00e8 da immaturi e da persone che si trovano male in un certo posto, alla fine decide di restare a Boston con i suoi amici. \nJack comincia ad avere le prime discussioni all'interno della sua confraternita, dal momento che la sua omosessualit\u00e0 sembra essere un problema per alcuni.\nUn bacio irrefrenabile.\nTrama.\nJoey inizia una compromettente quanto insidiosa relazione con il professor Wilder, il suo docente di letteratura; Dawson torna tra i libri e s'iscrive al WAD, un corso cinematografico di Boston. Per Jack, invece, continuano i problemi con la confraternita: la benevolenza con cui venne accolto sembra un'utopia, il fatto che sia gay diventa un problema in quanto nessuno vuole dormire in stanza con lui, e viene ammonito severamente sul fatto che si trova sotto esame accademico (ovvero deve prendere il massimo dei voti nelle prove finali se vuole salvarsi). Lo scopo dell'ammonizione \u00e8 un finto preoccuparsi per Jack (in realt\u00e0 vogliono salvaguardare l'immagine della confraternita scartando studenti svogliati).\nCiak, si gira!\nTrama.\nDawson accetta il copione di Oliver e torna sul set di un nuovo film con tutti i suoi amici, pi\u00f9 un Charlie e una Audrey assunti d'ufficio nel cast. Quest'ultima si ritrova a dover recitare due parti: quella nel film di Dawson e quella, nella vita reale, a cui non piace Pacey. Tra i due infatti vi \u00e8 una forte attrazione. Intanto i problemi di Jack con la confraternita giungono a una conclusione: la goccia che fa traboccare il vaso \u00e8 Erik, un ragazzo che prima prova a baciarlo e poi davanti ai suoi fratelli accusa Jack di aver provato per primo a farlo, ribaltando la situazione. Vista la totale sfiducia Jack decide di abbandonare per sempre la confraternita.\nTutto in una notte.\nTrama.\nTutta sola di ritorno al Campus, Joey verr\u00e0 aggredita da un violento rapinatore che la deruba e minaccia con una pistola (scarica). Joey sa come difendersi ma il malvivente viene investito da un'auto (che non si fermer\u00e0 e scapper\u00e0 via), costringendo moralmente Joey a chiamare un'ambulanza; tutto ci\u00f2 sar\u00e0 molto istruttivo in quanto il malcapitato le spiegher\u00e0 del perch\u00e9 certi genitori scelgono la via dello spaccio della droga nonostante la responsabilit\u00e0 di moglie e figli. \nDolce malinconia.\nTrama.\nTutti si distraggono un po' dai quotidiani problemi. Mentre Jen va a un concerto insieme a Audrey (che cerca di togliersi Pacey dalla testa) per intervistare una band rock per la radio, Pacey \u00e8 incredulo di trovarsi con Jack in un locale gay. Dawson intanto va al cinema insieme a Joey, che con grande stupore vedr\u00e0 il suo professore di letteratura in compagnia di una donna e successivamente li vedr\u00e0 anche baciarsi.\nNuove realt\u00e0.\nTrama.\nMet\u00e0 del gruppo di amici rientra a Capeside per il compleanno di Lily. Invece Joey, Audrey e Pacey seguono il gruppo di Charlie in quanto Joey ha accettato la proposta di Charlie di cantare in un locale. Cos\u00ec mentre Dawson vive i primi ostacoli con Jen, che decide di lasciarlo, Joey \u00e8 sempre pi\u00f9 incuriosita da Charlie.\nNovit\u00e0 in amore.\nTrama.\n\u00c8 giunto il tempo della proiezione del nuovo film di Dawson (che si \u00e8 gi\u00e0 ripreso alla grande dalla rottura con Jen). Nel frattempo, nonostante le voci sul conto di Charlie, Joey \u00e8 sempre pi\u00f9 decisa nel conoscerlo.\nVacanze in Florida.\nTrama.\nPer le vacanze i ragazzi decidono di raggiungere la Florida, a eccezione di Dawson e Oliver che sono in viaggio verso New York per incontrare un agente. Joey sembra sempre pi\u00f9 attratta da Charlie; lo stesso non si pu\u00f2 dire per Pacey e Audrey, che finiscono per litigare a causa di una vecchia cotta di lei. Questa vacanza per\u00f2 li far\u00e0 fidanzare ufficialmente e far\u00e0 stabilizzare il loro rapporto. Dawson, nel frattempo, sente l'esigenza di definire il suo rapporto con Joey e, spinto da Oliver, decide di raggiungerla in Florida, rimandando l'incontro con l'agente. Appena arrivato, salver\u00e0 la vita di Jack (in quanto ubriaco cadr\u00e0 dal tetto della veranda in piscina), tuffandosi per salvarlo. Una volta ripresosi dalla sbronza, scoppia in lacrime e confessa tutto: non ha ancora dato nessun esame, il suo ex fidanzato Tobey sta con un altro e la confraternita si \u00e8 rivelata un'associazione elitaria e menefreghista. Dawson offrir\u00e0 il suo appoggio e quello degli altri amici per aiutarlo a uscire fuori da questa spirale autodistruttiva. Ancora una volta il tentativo da parte di Dawson di riavvicinarsi a Joey si riveler\u00e0 deludente: Pacey infatti riveler\u00e0 all'amico che Joey ha passato gran parte del suo tempo con Charlie, e nella scena finale infatti Joey si decider\u00e0 a baciarlo.\nNota: Questo \u00e8 il centesimo episodio della serie.\nScenata con rissa.\nTrama.\nMentre Charlie voleva restare per Joey e non partire pi\u00f9 in tourn\u00e9e, lei riesce a fargli cambiare idea e parte. Pacey ha un nuovo capo che promuove lui ma licenzia Audrey per avere campo libero nei suoi confronti. Dawson e Oliver, invece, hanno la loro grande opportunit\u00e0 quando incontrano un importante agente, ma l'eccessiva loquacit\u00e0 di Oliver manda tutto all'aria; per fortuna l'empatia dell'agente nei confronti di Dawson e un atteggiamento un po' pi\u00f9 modesto risollevano le sorti del colloquio.\nAttrazione pericolosa.\nTrama.\nDawson rivuole Joey, mentre Jack deve riuscire a superare l'esame di calcolo variabile per rimanere all'universit\u00e0; l'impresa \u00e8 ostica non avendo frequentato, non essendosi fatto amici e non avendo appunti o esami precedenti. Alla confraternita gli chiudono tutte le porte, rifiutandogli l'accesso al loro vastissimo archivio; Erik assiste alla scena del rifiuto, preleva i materiali e va a casa di Jack per studiare con lui. Intanto, in preda al panico, Jack corre nella biblioteca della Worthington da Joey per chiederle una mano ma anche lei \u00e8 spiazzata su questo argomento. Per fortuna riuscir\u00e0 a salvarsi con quattro C e una D, potendo cos\u00ec concedersi le vacanze. Dawson invece far\u00e0 l'amore con la sua critica cinematografica preferita, in una notte piena di riflessioni che gli aprir\u00e0 gli occhi su cosa vuole veramente. Audrey \u00e8 stata licenziata dalla nuova direttrice del ristorante, la quale ci prova con Pacey. Per farsi perdonare, la direttrice \u00e8 costretta a riassumere Audrey, che per\u00f2 scopre tutto.\nTempo di vacanze.\nTrama.\nPacey e il suo staff si rifiutano di cucinare per una cena con i finanziatori, essendo la direttrice bisbetica e dal facile licenziamento. Inoltre Pacey non sa pi\u00f9 come comportarsi con il suo nuovo capo Alex e, dopo una folle scorribanda su una Porsche noleggiata da quest'ultima, Pacey riesce a far venire a galla i suoi problemi e ad aiutarla. Intanto gli altri ragazzi pensano alle vacanze visto che il college \u00e8 finito. Cos\u00ec, mentre Jack e Jen sognano di fare un viaggio insieme, Joey, Dawson e Audrey rientrano a Capeside.\nAmore senza fine.\nTrama.\nSono passati cinque anni, Dawson rivede Joey, e lei gli comunica che si sta per sposare con un avvocato, che loro due hanno avuto la loro possibilit\u00e0 ma che lui l'ha buttata, e che quindi deve rifarsi una vita. All'improvviso, Dawson si sveglia tutto sudato: era stato solo un brutto sogno. Pacey tramite un plateale annuncio all'interfono riesce finalmente a ottenere il perdono di Audrey. Per Jack e Jen la prospettiva era la Costa Rica, ma alla fine Jack rimarr\u00e0 a Boston per aiutare il suo amico gay della confraternita Erik, mentre Jen andr\u00e0 a New York nella casa sul mare dei suoi, per risolvere dei conflitti in sospeso. Anche la nonna di Jen non si smentisce e fugge di nascosto con il suo amante a Las Vegas. Sia Dawson (in aereo) che Audrey e Pacey (in auto) si recano a Los Angeles, mentre Joey, dopo aver baciato Dawson in partenza all'aeroporto, decide, inizialmente, di andare a Parigi. "}
{"id": "1221901", "revid": "1825453", "url": "https://it.wikipedia.org/wiki?curid=1221901", "title": "1. divisjon 1964", "text": "L'edizione 1964 della 1. divisjon vide la vittoria finale del Lyn, che si qualific\u00f2 a due edizioni della Coppa Campioni, una come capolista estiva e una come capolista finale: la federazione mise cos\u00ec ordine al rapporto fra qualificate in Europa e titoli interni nella nuova stagione basata sull\u2019anno solare.\nCapocannoniere del torneo fu Ole Stavrum (Lyn), con 18 reti."}
{"id": "1221902", "revid": "767487", "url": "https://it.wikipedia.org/wiki?curid=1221902", "title": "In-Grid", "text": "\u00c8 interprete di un repertorio che comprende anche alcuni classici della canzone francese (canta infatti prevalentemente in lingua francese).\nBiografia.\nMolto popolare nell'Europa dell'est, ha debuttato nel mercato discografico nel 2002 con il singolo \"Tu es foutu\" prodotta da Larry Pignagnoli e Marco Soncini, che ha riscosso un gran successo in tutta Europa e di cui \u00e8 stata realizzata una versione in lingua inglese, \"You Promised Me\". In seguito \u00e8 stato pubblicato, dalle etichette discografiche EMI e ZYX l'album di debutto della cantante, \"Rendez-Vous\", che conteneva anche i singoli \"In-tango\", \"Shock\" e \"Ah l'amour l'amour\".\nSuccessivamente, nel 2004, \u00e8 stato pubblicato, dalla CNR, l'album di cover di noti brani francesi \"La Vie en rose\", che conteneva reinterpretazioni di celebri canzoni come \"Milord\" di \u00c9dith Piaf, \"Non, je ne regrette rien\" e la stessa \"La Vie en rose\".\nL'anno successivo \u00e8 stato pubblicato dalla ZYX il secondo album di inediti, \"Voil\u00e0!\", contenente undici pezzi in lingua francese e promosso dai singoli \"Mama mia\" e \"Oui\".\nSuccessivamente sono stati pubblicati alcuni singoli, non inclusi in alcun album; \"I Was a Ye-Ye Girl\", interpretata con i Doing Time, \"I Love\" e \"Tenta\u00e7ion a l'hombre\".\nNel 2009 ha pubblicato il suo quarto album \"Passion\", che include i singoli \"La dragueur\" e \"Les fous\". Del 2010 \u00e8 invece l'album \"Lounge Musique\", seguito negli anni seguenti da altri singoli dance."}
{"id": "1221903", "revid": "118980765", "url": "https://it.wikipedia.org/wiki?curid=1221903", "title": "Episodi di Dawson's Creek (sesta stagione)", "text": "Di seguito vengono elencati gli episodi (seguiti da brevi riassunti) della sesta stagione della serie televisiva Dawson's Creek.\nIl compleanno di Joey.\nTrama.\nLe vacanze sono finite: Jen ha ricevuto la notizia della separazione dei suoi genitori e ritrova fiducia nell'umanit\u00e0 intera, Jack viene scaricato da Erik tramite e-mail ma si consola con altri ragazzi, Joey frequenta un ragazzo a Capeside ma alla parola \"amore\" tronca ogni rapporto con lui; infine Dawson \u00e8 stato ripreso da Todd (il regista che all'inizio l'aveva cacciato) a lavorare con lui a Los Angeles.\nJoey passa un brutto giorno pre-compleanno; nessuno sembra ricordarsi dell'avvenimento, il nuovo professore di letteratura non ha paranoie o timori e la mette subito alla prova, ma per fortuna Dawson arriva in citt\u00e0.\nQuella sera rientrano nella stanza collegiale di Joey e la trovano deserta (Audrey dorme con Pacey in un hotel di lusso per celebrare la fine delle vacanze), cos\u00ec Dawson sposta le lancette di 10 minuti per poterle dare il suo regalo di compleanno, una palla di vetro con neve di Hollywood.\nLe racconta di aver sentito per pochi secondi la voce di Spielberg (che aveva chiamato Scott) e, bacio dopo bacio, finalmente fanno l'amore.\nCercasi appartamento.\nTrama.\nDawson e Joey si baciano di continuo ma quando lei vede una chiamata sul cellulare da parte di una certa Natasha va su tutte le furie; intanto Pacey e Audrey vanno alla grande, con Pacey che lavora grazie all'aiuto del padre di Audrey. Jen incontra un nuovo ragazzo, C.J., che le propone di lavorare per un consultorio per ragazzi con problemi.\nPacey intanto decide di cercare casa con Jack e, nonostante molte resistenze da parte di Emma, l'attuale inquilina inglese, riescono a farsi affittare l'appartamento da Pacey tanto agognato.\nA fine serata si ritrovano tutti nella stanza di Joey per festeggiare a sorpresa il suo compleanno, ma il fatto che Dawson non l'aveva avvertita di avere una ragazza e il risentimento di Joey per Dawson fa scappare tutti a gambe levate. Alla fine Dawson e Joey si lasciano.\nUna e-mail di troppo.\nTrama.\nJoey rimane sveglia tutta la notte per scrivere un'e-mail a Dawson in cui riflette su cos'\u00e8 successo la notte precedente. In seguito a una svista, per\u00f2, clicca l'indirizzo del campus anzich\u00e9 quello di Dawson.\nLa mattina dopo \u00e8 alla gogna pubblica, con il professore di letteratura che tiene una lezione sulla sua e-mail, ridicolizzandola su come abbia astratto in maniera assurda una normale pulsione umana. Intanto accetta il lavoro al bar Hell's Kitchen e fa conoscenza con Eddie, un ragazzo che frequenta il corso di letteratura con lei.\nL'amore per lo studio non ha et\u00e0: la nonna di Jen (fidanzata con un professore di matematica) torna all'universit\u00e0 Boston Bay e segue storia dell'arte e matematica con la nipote, mettendola in notevole imbarazzo.\nJack ha preso una cotta per il suo nuovo professore di cultura moderna, che \u00e8 per\u00f2 eterosessuale.\nAlla fine Dawson \u00e8 impegnato a scrivere una mail per Joey, che per\u00f2 non riesce a mandare.\nRiflessioni.\nTrama.\nDawson si trova tra due fuochi: Joey e Natasha, la fiamma estiva con cui ha fatto l'amore (da quanto si scoprir\u00e0 in seguito a una sfuriata) nonch\u00e9 protagonista del suo nuovo film, che \u00e8 infastidita dalla presenza di Joey. Rischia inoltre il posto, in quanto Todd \u00e8 costretto a cacciarlo per via della sua presenza sgradita alla protagonista, che ancora non gli perdona di averlo lasciato con un messaggio in segreteria; una volta passata la sbronza, Natasha si riprende e si rende conto che il suo ex ragazzo ha sofferto come lei (se non di pi\u00f9) nel sentirsi rifiutato da Joey, che considera il sesso della notte precedente un errore madornale tra due vecchi amici\".\"\nAudrey intanto si sente trascurata da Pacey a causa del suo nuovo lavoro, ma lui le spiega che cerca solo di potersi realizzare e raggiungere un discreto livello economico (e magari permettersi una BMW Z8 nuova di concessionaria come il suo capo). Audrey, Jen e Jack vanno a una festa: Jack trascorre la serata parlando con il suo professore, che alla fine gli dichiara di essere venuto esclusivamente per incontrarlo, Audrey si ubriaca e Jen si imbatte in C.J., il bel ragazzo conosciuto pochi giorni prima all'universit\u00e0. Dopo aver sorpreso uno sconosciuto a tentare un approccio con Audrey, Jen si appresta a impedire che la ragazza faccia l'amore con lui, e C.J. interviene per tirar fuori la ragazza dal guaio in cui si \u00e8 cacciata. Alla fine Pacey va da Audrey e i due dormono insieme senza parlare.\nJoey cerca di baciare Eddie, dopo una discussione con lui sul libro \"On the Road\", di Kerouac.\nUna band eccezionale.\nTrama.\nJack deve affrontare il suo professore e i suoi problemi ad accettare la propria omosessualit\u00e0 (nonostante sia sposato con una moglie incinta), mentre Dawson riesce (tramite un montaggio azzeccato) a convincere la produttrice e a evitare la chiusura della produzione. Audrey \u00e8 al settimo cielo quando entra nel gruppo di Emma, le Hell's Bells, ma resta delusa da Pacey che non riesce a vederla perch\u00e9 crolla sfinito dal sonno nel suo appartamento.\nTerrore sul set.\nTrama.\nPer la notte di Halloween, Dawson organizza un party a tema sul set, ma finir\u00e0 per essere la vittima: Natasha e Todd, grazie alla magia del cinema, riporteranno in vita la crudele vicenda della ragazza morta Melanie Rose (facendo credere a Dawson di vedere il fantasma della ragazza). Alla fine lo scherzo verr\u00e0 svelato e Dawson far\u00e0 la pace facendo l'amore con Natasha. Tra Audrey e Pacey le cose degenerano (anche grazie ad una conversazione che Audrey origlia di nascosto). Joey invece fa un patto col professore di letteratura: riesce a far riammettere al corso Eddie (in realt\u00e0 Eddie non \u00e8 iscritto al college) ma in cambio deve accudire sua figlia per una sera; dopo acide battutine e un continuo flirtare con Eddie, si scopre che questa ragazza sedicenne ha un padre che la delude sempre e che vorrebbe soltanto esser felice con lui.\nNuovi amori.\nTrama.\nAudrey si ubriaca prima del concerto con le Hell's Bells e scatena un putiferio nel bar dove lavora Joey (l'Hell's Kitchen) camminando sul bancone, rompendo bicchieri e insultando pesantemente il barista, ragazzo di Joey, che non le vuole dare da bere. Si ritrover\u00e0 a vomitare nel bagno e a litigare con Joey. Pacey, dopo aver passato gli esami per diventare agente di borsa, va in un viaggio premio con i suoi colleghi: l\u00ec il suo capo gli ha pagato una ragazza a ore. Lui rifiuta categoricamente e sta per venire alle mani con Rinaldi (il suo superiore). Jen prova a baciare C.J., ma lui la rifiuta. Poco dopo C.J. incontra Audrey e la consola. Jack invece va dal suo professore, che ha cambiato scuola e quest'ultimo gli dir\u00e0 che la moglie rimarr\u00e0 da sola a Boston e gli chiede una possibilit\u00e0 a Jack. Jack per\u00f2 decide di tornare all'Hell's Kitchen, anche se in ritardo, e trascorre il suo tempo con David.\nIl concerto.\nTrama.\nIn una cittadina a un'ora da Boston c'\u00e8 un concerto dei No Doubt: avendo avuto dieci biglietti gratis, Dawson decide di regalarli a tutti i suoi amici. Tutte le magagne emergono: si scopre che C.J. \u00e8 andato a letto con Audrey (e Pacey lo prende a pugni), che Jen \u00e8 stata rifiutata da C.J. non perch\u00e9 lui non voglia relazioni ma perch\u00e9 (appunto) lui vuole l'ex ragazza di Pacey, che Todd ha dato a Dawson i biglietti per sabato e non venerd\u00ec, e che il padre di Eddie lavora nello staff tecnico dei concerti (cos\u00ec lui e Joey entreranno comunque gratis).\nDawson, che ha incassato 600 dollari per aver vinto una scommessa, resta fuori dal concerto e amoreggia con Natasha. Un poliziotto a cavallo lo fermer\u00e0 e li porter\u00e0 tutti e due in centrale; dovr\u00e0 venire Todd a garantire per loro e riportarli a casa.\nChiarimenti.\nTrama.\nL'episodio \u00e8 incentrato su tre protagonisti: Dawson, Joey e Pacey, alle prese con i rispettivi problemi di cuore. Dawson \u00e8 infatti geloso a causa delle attenzioni che Natasha dimostra verso l'attore con cui recita nel film, e scopre che lei lo considera soltanto un diversivo. Parlandone con Todd, che si dimostra un amico e un confidente, Dawson capisce stranamente che, in fondo, il fatto di essere considerato un oggetto sessuale non gli fa provare alcuna emozione.\nEddie e Joey cercano di andare avanti nella loro relazione e a casa di lui, poche ore prima dell'esame finale di Joey, i due si lanciano e fanno l'amore. In questo modo per\u00f2 Joey arriva in ritardo al test finale, rimediando una F che abbassa decisamente la sua media e compromette la sua borsa di studio. Joey si reca quindi dal professor Hetson per chiedergli di ripetere l'esame, ma questi rifiuta. In un diverbio all'Hell's Kitchen, Eddie tira un pugno al professore, che lo aveva punzecchiato sul futuro della sua relazione con Joey, e perde il lavoro. Per consolarsi, Eddie e Joey andranno a pattinare assieme.\nPacey nel frattempo invita Emma a una festa in ufficio, comprandole persino un vestito, ma l'idiozia dei suoi colleghi di lavoro, soprattutto di Rich Rinaldi, metteranno la ragazza a disagio, spingendola ad andarsene quando scoprir\u00e0 che c'\u00e8 in palio del denaro per chi avrebbe portato la ragazza pi\u00f9 bella. Di ritorno a casa, Pacey si scusa con Emma e si baciano, venendo per\u00f2 interrotti da Jack.\nUn Natale movimentato.\nTrama.\nPer Natale, cena a casa Leery. Joey porta con s\u00e9 Audrey e, a sorpresa, arriva anche Eddie; Dawson porta Natasha e Todd; Jen \u00e8 con la nonna; Audrey, imbottita di alcool e barbiturici (trovati nel bagno di Gail), presenta a tutti la situazione com'\u00e8 senza filtri; in seguito prende la BMW nuova di Pacey ed entra in casa Leery, creando un bel danno. Anche Todd beve parecchio, rendendo la preghiera molto divertente. Intanto Eddie lascia Joey spiegandole la differenza culturale e di prospettive future tra di loro, mentre Natasha spiega a Dawson la presenza marginale nella sua vita, scaricandolo; Pacey dovr\u00e0 fare i conti con Doug, che lo preferiva quand'era povero ma con un cuore piuttosto che adesso, benestante ma cinico (anche se in realt\u00e0 \u00e8 solo apparenza). Alla fine Joey e Dawson si troveranno a parlare sul pontile innevato.\n\u00c8 uno dei pochi episodi della serie in cui i protagonisti si ritrovano tutti assieme (Dawson, Joey, Pacey, Jen e Audrey). Compare per la prima volta in questa serie Gail, la mamma di Dawson, come pure Bessie, Body e addirittura il padre di Joey, assente dall'ultimo episodio della seconda stagione della serie. Ricompare la nonna, assente dai primi episodi, anche se parla molto poco. Assente invece Jack, che \u00e8 in Europa con suo padre e Andie.\nDa assistente a regista.\nTrama.\nDawson e Todd terminano di girare finalmente il film, ma la produzione chiede che alcune scene vengano girate di nuovo: Todd si rifiuta, e Dawson viene scelto come regista. Joey nel frattempo cerca Eddie, che \u00e8 sparito senza lasciare tracce; ritrovandosi a far da baby-sitter a Harley, la figlia del professor Hetson, scopre con tristezza che Eddie ha lasciato l'appartamento di Boston. Jen intanto inizia a lavorare all'Help-Line, sempre insieme a C.J., e nonostante un'iniziale incertezza, riuscir\u00e0 a cavarsela bene. Jack sembra aver deciso di fare sul serio con David, e i due si recano insieme a fare il test per l'HIV, che risulta negativo per entrambi; Jack confessa comunque a David che durante l'estate ha avuto vari flirt, storie occasionali, e finalmente si baciano. Pacey infine si trova a pensare a s\u00e9 stesso, a dover scegliere se proseguire con il suo attuale lavoro o se tornare ad essere il vecchio Pacey; incontra spesso Emma all'acquario ma, per sua scelta, alla fine non sboccia niente con lei. Audrey si ritrova su una spiaggia di Malibu, senza capire come ci sia finita: qui incontra Dawson e dichiara di voler tornare a Boston.\nUna vera occasione.\nTrama.\nL'episodio segna il ritorno (provvisorio) di Audrey a Boston, con tante buone intenzioni iniziali, che vengono ben accolte dagli amici. Nonostante le intenzioni, per\u00f2, la ragazza cede nuovamente all'alcol e alla droga, e durante un'importante serata con la band di Emma si ubriaca e collassa, rovinando la performance della band e venendo cacciata.\nJoey nel frattempo \u00e8 ancora alla ricerca di Eddie e, grazie anche al simpatico aiuto di Harley, la figlia del professor Hetson, scopre che \u00e8 tornato a Worcester dai suoi genitori. Harley lo rintraccia con uno stratagemma (dicendogli che Joey \u00e8 incinta) e i due riescono finalmente a parlare: Eddie confessa a Joey che lui \u00e8 troppo poco per lei, si sente un fallito, uno senza futuro, mentre Joey merita di pi\u00f9. Joey allora fa leggere al professor Hetson dei racconti scritti da Eddie e persino il recalcitrante professore riconosce che Eddie ha del talento cos\u00ec, se interessato, scriver\u00e0 per lui una lettera di presentazione a una scuola di scrittura in California. Ma Eddie ha paura, e Joey lo redarguisce ricordandogli una delle loro prime conversazioni sul vivere la vita. Alla fine i due si dicono \"ti amo\" per la prima volta.\nPacey viene portato da Rich Rinaldi a un party importante, dove ottiene un'improvvisa promozione che lo vincola sempre pi\u00f9 alle azioni di una societ\u00e0 farmaceutica.\nUno zio particolare.\nTrama.\nJoey \u00e8 sconvolta da Eddie quando scopre che si trasferisce a Los Angeles per frequentare la scuola di scrittura, ma rinvia la separazione convincendolo ad accompagnare lei, Audrey e Bob (un ragazzo che quest'ultima ha rimorchiato in un bar a Los Angeles) nella comunit\u00e0 di recupero in cui Audrey ha deciso di entrare.\nDawson ha problemi di regia: non riesce a farsi rispettare, vomita per lo stress e la tensione, inizia a chiedersi il perch\u00e9 della sua presenza. Dopo un bell'incoraggiamento da parte di Natasha, per\u00f2, assume le redini della situazione; licenzia il tecnico luci strafottente e inizia a dirigere col pugno di ferro (forse meno umano ma di sicuro pi\u00f9 efficace); a fine produzione si abbandoner\u00e0 ad una notte di sesso con Natasha.\nJen e C.J. fanno incontrare rispettivamente nonna e zio; nonostante l'esuberanza, l'anziano zio riesce a fare amicizia con la nonna, suscitando nei due giovani la convinzione che l'amore \u00e8 sempre pi\u00f9 strano. Dopo un lungo bacio al sole di Los Angeles, Joey ed Eddie si lasciano poich\u00e9 le loro strade si dividono, lui in una scuola di scrittura proprio a Los Angeles e Joey nella sua universit\u00e0 di Boston.\nTelevisione, che passione!\nTrama.\nMentre Dawson fa visita ad Audrey regalandole nuovi argomenti e una vera boccata d'aria, Pacey organizza una festa per il nuovo acquisto di una TV al plasma da 42 pollici che decide di condividere con tutti; durante la festa, Joey e Pacey si avvicinano molto anche perch\u00e9 lei, in preda ai fumi dell'alcol, inizia a dare il via a una serie di rivelazioni imbarazzanti sul passato dei suoi amici. Nel frattempo, Jen \u00e8 in conflitto d'interessi su C.J. per quanto riguarda il bere, ma alla fine si imboscano in una camera e fanno l'amore. Alla festa c'\u00e8 anche il ragazzo di Emma, Gas, che lei mantiene come copertura per non essere rispedita in Inghilterra non avendo pi\u00f9 il permesso di soggiorno; Gas si rende protagonista di una serie di imbarazzanti episodi, tra cui la rottura del televisore di Pacey dopo esserci salito sopra. Jack decide allora di sposare Emma per garantirle il permesso di soggiorno; la ragazza, commossa, rifiuta riconoscendo che non sarebbe giusto chiedere a un amico un sacrificio cos\u00ec grande.\nAlla fine della festa, Pacey accudisce con tenerezza Joey \"deliziosamente sbronza\" e la porta nel suo letto, dove i due scambiano qualche dolce battuta: Pacey ammette infatti di non averla mai dimenticata, fino a che Joey non bacia il suo vecchio amore per terminare il giro del \"gioco della bottiglia\" iniziato alla festa e interrotto, mentre i due si stavano per baciare, dallo schianto della TV causato da Gas.\nNotte al supermercato.\nTrama.\nPacey trascina Joey a un noioso party, raccontando per\u00f2 ai commensali che in realt\u00e0 si tratta di sua sorella. Alla festa conosce una ragazza che sembra interessata a proseguire la sua conoscenza per la notte, cos\u00ec decide di riaccompagnare Joey (che deve studiare) al dormitorio e concentrarsi sulla nuova conquista. Sulla strada del ritorno per\u00f2 Joey (a causa di un'urgenza al bagno) e Pacey (per acquistare dei profilattici) si trovano intrappolati per tutta la notte in un ipermercato. Dopo un primo momento di panico per\u00f2 i due si danno alla pazza gioia girando per il negozio come due ragazzini. La notte sar\u00e0 molto intensa portando i due a un'autoanalisi e a una rasatura per Pacey, che torner\u00e0 ad essere il \"vecchio amore\" di Joey e che le confesser\u00e0 di provare ancora qualcosa per lei.\nIl passato \u00e8 passato.\nTrama.\nIl ritrovato amore tra Joey e Pacey viene bloccato dal ritorno di lui a Capeside per un'aritmia cardiaca del padre. L\u00ec Pacey deve scontrarsi con un Doug invidioso e decisamente ostile al rinnovato interesse del fratello minore per suo padre; il buon cuore di Pacey ha la meglio e alla fine, nonostante l'abbia voluta e pagata lui, attribuisce a Doug il merito della stanza privata in cui \u00e8 ricoverato il padre.\nJoey \u00e8 impegnata a fare da baby-sitter a Harley, la figlia del professor Hetson, cos\u00ec scopre che ha una storia con Patrick, un ragazzo della sua scuola. Dawson intanto torna a Capeside per visitare la classe di cinematografia al liceo del professor Gold. Qui l'incontro con un ragazzo gli si presenter\u00e0 come uno specchio del passato, ricordandogli un Dawson Leery agli inizi. Alla fine Dawson e Pacey si ritrovano fuori casa Leery per parlare.\nSesso e gelosia.\nTrama.\nPacey assume Joey come sua assistente ma \u00e8 costretto a licenziarla perch\u00e9 la sua presenza ravvicinata lo distrae. Rivede tra l'altro Sadia (la ragazza che ha conosciuto alla festa dove \u00e8 andato con Rich), scoprendo che \u00e8 una reporter che sta preparando un servizio su di lui.\nIntanto Dawson vende la sua nuova sceneggiatura, ma resta perplesso quando la vogliono omologare sullo standard \"American Pie\" e rifiuta perch\u00e9 lui nel suo film vuole parlare d'amore. Andr\u00e0 allora a trovare il suo mentore Todd, che gli consiglier\u00e0 di risparmiare dei soldi e pagarsi il film da solo.\nC.J. si sveglia seminudo nel letto di Jen e le chiede di avere un rapporto sessuale con lui ma, quando la ragazza rifiuta, tra i due scoppia un piccolo diverbio, che sar\u00e0 risolto dalla comprensione della nonna. Jen infatti \u00e8 maturata e non vuole compiere gli errori del passato in una storia in cui crede.\nPene d'amore.\nTrama.\nJen \u00e8 sconvolta dalla notizia del cancro al seno della nonna, che dovr\u00e0 fare un ciclo di radiazioni. Per questo Evelyn ha lasciato Bill, lo zio di C.J.\nA causa del ritorno di Eddie, che ha lasciato senza motivo l'universit\u00e0 in California, la relazione nascente di Joey con Pacey va in crisi e i due, dopo aver trascorso una bella serata al ballo studentesco di Harley e Patrick, si lasciano.\nDawson affida al suo migliore amico i risparmi di una vita per moltiplicarli e potersi intanto pagare la pellicola. A Capeside, Dawson \u00e8 da solo e cerca di scrivere la sceneggiatura del film sull'adolescenza, parlando con Gail che \u00e8 preoccupata per il futuro del figlio.\nSerata all'auditorium.\nTrama.\nIl consultorio Help-Line per cui lavorano Jen e C.J. ha organizzato una serata di Loveline in un auditorium, con il dottor Drew e Adam Carolla. Durante la serata vengono fuori una serie di problemi irrisolti tra le tre principali coppie del gruppo: Eddie continua a stressare Joey, mettendo in piazza il fatto che lei non vuole avere un rapporto sessuale con lui, ma grazie ai consigli di Adam Carolla viene fuori che Joey, giustamente, non si fida pi\u00f9 di Eddie, che l'ha abbandonata per ben due volte; Jack deve confrontarsi con la gelosia di David, causata dall'aver visto Jack parlare con un ragazzo di nome Fred; Jen invece ha lasciato C.J. in quanto confusa e agitata a causa del cancro che ha colpito la nonna. Grande ritorno di Audrey a Boston, in forma e pronta per condurre la serata di Loveline, al posto di una Jen troppo confusa.\nTempo di esami.\nTrama.\nJoey, superato il terribile esame finale di letteratura del professor Hetson, viene sorpresa da Eddie, che le propone un viaggio in Europa per l'intera estate. Per quanto felice, Joey valuta comunque la situazione con la sua abituale praticit\u00e0, pensando soprattutto ai soldi, e questo fa riflettere Eddie su quanto siano diversi. Cos\u00ec per la terza e ultima volta il ragazzo la lascia, con una lettera, senza avere il coraggio di parlare con lei.\nJack nello stesso tempo viene mollato definitivamente da David, il quale \u00e8 eccessivamente geloso e vuole essere la persona pi\u00f9 importante della sua vita. Si fa consolare da Jen all'Help-Line, in una scena molto bella, in cui lui finalmente ammette che l'amica ha trovato qualcuno, non gay, che la renda felice. Jen sorride e dichiara che, se potesse, condividerebbe C.J. con lui.\nPacey sprofonda nel baratro quando scopre che ai titoli bio-tecnologici in cui aveva investito tutti i suoi soldi e quelli del progetto di Dawson \u00e8 stata rifiutata l'approvazione per il nuovo farmaco a causa delle notevoli controindicazioni. Le azioni che ha acquistato sono carta straccia e ora lui si ritrova con 300 dollari e Dawson con nulla. Si umilia chiedendo un prestito a Rich Rinaldi, che per\u00f2 non ci pensa nemmeno evidenziando il suo enorme sbaglio e (cosa che ha sempre fatto infuriare Pacey) dicendogli che \u00e8 un fallito; qui vengono alle mani e Pacey si ritrova con pochi dollari, dovendolo spiegare anche a Dawson.\nAudrey si iscrive alla scuola estiva, al fine di sopperire alle carenze del suo anno universitario, del quale ha saltato praticamente un intero semestre.\nMentre Joey legge la lettera di Eddie, Pacey arriva a Capeside davanti a casa di Dawson, intento a ridipingere la camera in vista del film.\nNota: \"Catch-22\", il titolo originale americano, \u00e8 un libro di Joseph Heller, autore statunitense della met\u00e0 del Novecento.\nOgnuno per la sua strada.\nTrama.\nPacey \u00e8 distrutto, in crisi per aver perso i soldi di Dawson, ma la prima volta non riesce a confessargli l'accaduto, abbagliato dall'impegno e dalla passione che il ragazzo sta mettendo nel girare il film della sua vita. Dawson ricrea la camera com'era all'inizio, con i poster di Spielberg, la targa Dawson Street, i libri, le videocassette e tutte le decorazioni di allora, impressionando sia Pacey, il primo a entrarvi, sia Joey. Posiziona nuovamente anche la scala all'esterno, dove incontra Joey il giorno dopo, salendo insieme a lei in camera. Jen nel frattempo invita sua madre Helen a Boston, affinch\u00e9 la nonna le parli della sua malattia. La nonna \u00e8 titubante, ma alla fine sar\u00e0 l'intervento dello zio di C.J., Bill, a smuovere la situazione. Audrey sembra essersi completamente riabilitata, si \u00e8 iscritta ai corsi estivi e dichiara il suo affetto a Joey, regalandole addirittura il cuscino fucsia peloso su cui dormiva.\nL'episodio \u00e8 pieno di riferimenti alle serie e alle puntate precedenti: Helen ricorda quando fece visita a Jen e alla nonna durante la festa del Ringraziamento (nella terza serie); Dawson e Pacey rivangano il triangolo amoroso con Joey; Jack e Jen vanno a fare la spesa al supermercato insieme, come nella terza serie quando incontrarono Ethan; Jen ricorda quando, alla fine della seconda serie, and\u00f2 a vivere da Jack dopo che la nonna l'aveva cacciata; infine, la scena della lite (a causa dei soldi) tra Pacey e Dawson, davanti a Joey, ricorda la scena in cui i tre litigarono durante la terza serie.\nPacey incontra Audrey a Hell's Kitchen, parlando con lei normalmente. Non si incontravano dalla cena di Natale.\nInteressante la frase di Helen, \"Sembra che tutto stia accadendo in ritardo\", che potrebbe intendersi anche con un riferimento a quanto lontani i ragazzi siano stati nella sesta serie, e adesso che sembrano ritrovarsi in realt\u00e0 si perderanno di nuovo.\nC.J. si trasferisce a New York, dove Jen, Jack e la nonna andranno a vivere, a casa della mamma di Jen.\nC.J. e Jack scherzano su chi sia realmente il ragazzo di Jen, dato che entrambi, a loro modo, lo sono.\nNote: Il titolo originale si riferisce alla \"yellow brick road\", la strada di mattoncini che Dorothy segue ne \"Il mago di Oz\".\nLa canzone cantata da Audrey con la chitarra nel finale \u00e8 \"Way beyond empty\" di Zalk Wylde's Black Label Society.\nSilenzio, si gira!\nTrama.\nUn episodio in cui compaiono tutti e sei i personaggi principali della serie e in cui assistiamo a una messa in scena dei principali eventi dell'intera serie, soprattutto delle origini, tramite il film che Dawson gira grazie ai suoi amici.\nJoey infatti \u00e8 decisa ad aiutare Dawson nel realizzare il sogno della sua vita, cos\u00ec convoca gli amici, assegnando a tutti un ruolo e riuscendo ad ottenere le attrezzature e l'aiuto necessario per girare il film. Dawson, nonostante la sorpresa iniziale e la delusione ancora fresca, viene convinto ad accettare con gioia. Durante le riprese Audrey interpreta la signorina Jacobs, mentre i protagonisti saranno Harley (nel personaggio ispirato chiaramente a Joey), George (Dawson) e Patrick sar\u00e0 ovviamente Pacey. Le scene saranno girate principalmente per le strade di Capeside, alla videoteca dove Pacey e Dawson lavoravano nelle prime serie e a casa Leery.\nNel finale, Jen, Jack e la nonna si trasferiscono a New York, salutando gli amici con affetto. Dawson e Pacey riusciranno a incontrarsi, grazie a uno stratagemma di Joey, e Pacey offrir\u00e0 a Dawson i soldi che ha recuperato in quei giorni. A sorpresa Joey andr\u00e0 finalmente a Parigi, realizzando il sogno della sua vita.\nNell'episodio compaiono tutti i sei personaggi principali, affiancati da Gail, la nonna, Doug, Todd, Patrick, Harley, George (il ragazzo appassionato di cinematografia a cui Dawson ha fatto lezione), e Kristie Livingston (la bionda di cui Pacey era infatuato al secondo anno di scuola superiore).\nScopriamo che la nonna ha venduto la casa a Boston, che vediamo per l'ultima volta all'inizio dell'episodio, durante la riunione tra Joey e gli amici. Jack e Pacey abbandonano l'appartamento dove avevano vissuto con Emma, dato che il primo andr\u00e0 a New York e il secondo, senza pi\u00f9 lavoro, torna a Capeside a vivere nell'appartamento di Doug.\nRivediamo anche il Leery's Fresh Fish, con Dawson che vi lavora provvisoriamente come cameriere, le rovine, la casa della nonna e di Jen, la camera di Harley e la jeep di Dawson.\nTantissime le citazioni di tutta la serie in questo episodio: vengono nominati il Professor Hetson, Miss Jacobs (la professoressa conosciuta da Pacey in videoteca, nel primissimo episodio della serie, e con cui perse la verginit\u00e0), Andie (due volte, da Joey), persino Eva. Simpatico rivivere le avventure della prima e della seconda serie tramite il film di Dawson: vediamo Harley e Patrick interpretare la scena del mostro della laguna, che Joey e Pacey girarono nel primo film di Dawson. Harley cita addirittura il bacio al ragazzo gay e il viaggio che la sua protagonista non fa a Parigi, con evidenti riferimenti a Joey. La stessa Joey cita il ritorno al triangolo amoroso tra lei, Dawson e Pacey. Infine, quando Dawson entra in camera, all'inizio della puntata, trova Joey, Jen, Audrey e Jack ad accoglierlo e a sostenerlo, proprio come Jen, Jack e Andie lo aspettavano nell'ultima puntata della terza serie, dopo che Joey scelse di fuggire con Pacey.\nKristie, la cui attrice \u00e8 cambiata, lavora come receptionist in uno studio dentistico, dove Pacey si reca per chiedere un finanziamento per il film di Dawson. Pacey dice di aver navigato nei Caraibi (con Joey, tra terza e quarta serie, e da solo, dopo la fine del liceo), di aver posseduto una fuoriserie (nella sesta serie) e di aver avuto un grande chef come maestro (Brecker, quando lavorava al Civilisation, nella quinta serie).\nJen definisce Dawson il \"Frank Capra di Capeside\".\nMolto commovente la scena dei saluti a Jen, Jack e la nonna, con Dawson, Joey, Audrey e Gail che li abbracciano. Jen va via in taxi, proprio com'era arrivata nel primo episodio. E parafrasa un pezzo di \"On the road\" di Kerouac. Peccato non ci sia Pacey a salutare Jen e Jack.\nAudrey fa un massaggio a Todd, che poi la rincorre e si rinchiude con lei in una camera di casa Leery.\nBellissime le frasi finali di Joey, che finalmente va a Parigi, ripensa alla sua vita, alla ragazzina impaurita dalla crescita, a tutto quello che i suoi amici le hanno regalato, alle emozioni che hanno condiviso, dichiarando che ovunque andr\u00e0 Jen, Jack, Andie, Audrey, Pacey e Dawson saranno con lei.\nPer sempre (Parte 1).\nTrama.\nSono passati 5 anni: Jack \u00e8 diventato insegnante di letteratura, Jen cura una galleria d'arte e ha una bambina di pochi mesi, Dawson \u00e8 regista di un teen drama ispirato alla sua vita, Pacey ha comprato un ristorante, Joey \u00e8 editrice letteraria. Sembra che le loro strade si siano divise ma l'imminente matrimonio della madre di Dawson li ricondurr\u00e0 tutti a Capeside a fare i conti un'ultima volta con il passato e con il futuro. Durante la cerimonia Jen avr\u00e0 un malore che sconvolger\u00e0 gli equilibri e le vite dei protagonisti, che si interrogheranno sulle scelte da fare e sugli errori del passato.\nPer sempre (Parte 2).\nTrama.\nJen non pu\u00f2 pi\u00f9 nascondere la malattia cardiaca che ormai \u00e8 giunta al capolinea e, in punto di morte, chiede a Dawson di girare un cortometraggio dove lei fa un discorso alla figlia che non vedr\u00e0 mai crescere. Si spegner\u00e0 verso le prime ore del mattino, con accanto sua nonna che riposava. Il cerchio si chiude: Jack e Doug, che stanno insieme, adottano la piccola figlia di Jen. Dawson e Joey chiariscono la natura del loro rapporto: sono due anime gemelle il cui legame \u00e8 pi\u00f9 forte dell'amicizia e persino dell'amore e destinate a stare insieme in una realt\u00e0 ultraterrena per sempre. Pacey e Joey, con il loro reciproco amore reale, terreno e appassionato, guardano in tv la puntata finale dello show di Dawson, al quale telefonano per complimentarsi. Dawson racconta loro dell'imminente incontro con il suo regista-ispiratore Steven Spielberg, riuscendo cos\u00ec a coronare il suo sogno adolescenziale.\nNella versione originale trasmessa in America troviamo numerose scene che invece nella versione italiana sono state tagliate, tra cui l'arrivo per un saluto finale di Andie (assente nella quinta e sesta stagione), e anche molti dialoghi tra Doug e Jack sull'omosessualit\u00e0."}
{"id": "1221904", "revid": "1825453", "url": "https://it.wikipedia.org/wiki?curid=1221904", "title": "1. divisjon 1963", "text": "L'edizione 1963 della 1. divisjon vide la vittoria finale del Brann. Fu inaugurato il nuovo girone unico a dieci squadre.\nCapocannoniere del torneo fu Leif Eriksen (V\u00e5lerengen), con 16 reti."}
{"id": "1221906", "revid": "7", "url": "https://it.wikipedia.org/wiki?curid=1221906", "title": "Trasformismo scenico", "text": ""}
{"id": "1221912", "revid": "1155", "url": "https://it.wikipedia.org/wiki?curid=1221912", "title": "Pangio (zoologia)", "text": "Pangio \u00e8 un genere di pesci d'acqua dolce appartenente alla famiglia Cobitidae.\nDistribuzione e habitat.\nQueste specie sono diffuse in Asia, precisamente nelle acque dolci del Sudest asiatico (Thailandia, Brunei, Borneo, Sumatra, Malaysia): prevalentemente nei bacini di Mekong e Chao Phraya. Particolare il caso delle Isole della Sonda, dove sono state catalogate ben 16 specie di \"Pangio\".\nDescrizione.\nI pesci del genere \"Pangio\" hanno un corpo sottile e allungato, anguilliforme, compresso ai fianchi, con pinne molto piccole, arrotondate, bocca rivolta verso il basso e provvista di corti barbigli. La livrea varia secondo la specie. \nLa lunghezza massima varia secondo la specie, dai 3 cm di \"Pangio incognito\" ai 12 cm di \"Pangio kuhlii\".\nRiproduzione.\nCome le altre specie della famiglia Cobitidae, sono pesci ovipari.\nAcquariofilia.\nAlcune specie (\"Pangio kuhlii\", \"P. oblonga\", \"P. anguillaris\", \"P. myersi\") sono diffuse in commercio per l'allevamento in acquario.\nSpecie.\nAl genere \"Pangio\" appartengono 34 specie:"}
{"id": "1221915", "revid": "729019", "url": "https://it.wikipedia.org/wiki?curid=1221915", "title": "Il Ferruccio", "text": "Il Ferruccio \u00e8 stata una rivista fascista settimanale pubblicata a Pistoia tra il 1932 e il 1944.&lt;br&gt; Tra gli articoli di propaganda del regime, la pagina culturale offriva spazi di rilievo ai giovanissimi Mario Luzi, Piero Bigongiari, Oreste Macr\u00ec e Danilo Bartoletti.\nOccup\u00f2 un ruolo importante nella nascita della corrente letteraria dell'ermetismo per l'ampio risalto nella rivista della cultura artistica."}
{"id": "1221916", "revid": "1825453", "url": "https://it.wikipedia.org/wiki?curid=1221916", "title": "Hovedserien 1961-1962", "text": "L'edizione 1961-62 della Hovedserien vide la vittoria finale del Brann, squadra neopromossa. Curiosamente, le altre due neopromosse Steinkjer e Frigg conclusero il campionato rispettivamente al secondo e quarto posto. \nAvendo deciso il girone unico come le altre importanti nazioni europee, ma volendo cogliere l\u2019occasione per passare ad una stagione sull\u2019anno solare adatta al clima nordico, la federazione fuse i gironi preesistenti per una stagione anomala da un anno e mezzo. La stessa federazione iscrisse il Fredrikstad alla Coppa dei Campioni dell'anno successivo in quanto al comando della classifica in agosto al momento delle iscrizioni europee.\nCapocannoniere del torneo fu Rolf Birger Pedersen (Brann), con 26 reti."}
{"id": "1221917", "revid": "767487", "url": "https://it.wikipedia.org/wiki?curid=1221917", "title": "Akrahreppur", "text": "Akrahreppur \u00e8 un comune islandese della regione di Nor\u00f0urland vestra."}
{"id": "1221920", "revid": "1711941", "url": "https://it.wikipedia.org/wiki?curid=1221920", "title": "Casa di Haleth", "text": ""}
{"id": "1221921", "revid": "196390", "url": "https://it.wikipedia.org/wiki?curid=1221921", "title": "Torneo tremaghi", "text": ""}
{"id": "1221923", "revid": "486946", "url": "https://it.wikipedia.org/wiki?curid=1221923", "title": "Haladin", "text": ""}
{"id": "1221929", "revid": "92458046", "url": "https://it.wikipedia.org/wiki?curid=1221929", "title": "Risoluzione (Parlamento)", "text": "La risoluzione \u00e8 uno degli atti con cui il Parlamento indirizza il Governo. , non incide giuridicamente sulla vita del Governo, infatti in caso di voto contrario non \u00e8 tenuto a dimettersi, a meno che non vi abbia posto la questione di fiducia, ma ha valore politico.\nAffini alle mozioni, vengono presentate a conclusione di un dibattito."}
{"id": "1221930", "revid": "110157", "url": "https://it.wikipedia.org/wiki?curid=1221930", "title": "Bl\u00f6ndu\u00f3s", "text": "Bl\u00f6ndu\u00f3s \u00e8 un comune islandese della regione di Nor\u00f0urland vestra, situato nella contea di Austur-H\u00fanavatnss\u00fdsla.\nIl solo comune, distante 245\u00a0km dalla capitale Reykjav\u00edk, ha una popolazione di 842 persone, mentre l'area urbana arriva a 904 abitanti. Inoltre, ha anche un campo da golf a 9 buche, ed \u00e8 una buona base di partenza per i turisti che intendono visitare la baia di H\u00fanafl\u00f3i.\nGeografia fisica.\nBl\u00f6ndu\u00f3s \u00e8 collegata al resto dell'isola dalla Hringvegur, la principale autostrada islandese. Il comune \u00e8 situato sulla foce del fiume Blanda, dal quale esso prende il nome (Bl\u00f6ndu \u00e8 uno dei casi in cui declina Blanda). Sulla collina che domina la citt\u00e0, sorge una chiesa con un'architettura che intende ricordare un cratere vulcanico.\nEconomia.\nBl\u00f6ndu\u00f3s non \u00e8 un buon porto, ma il suo ruolo principale \u00e8 fungere da centro cittadino per le aree agricole circostanti. Le fonti di reddito di Bl\u00f6ndu\u00f3s sono la silvicoltura, la pesca e il turismo.\nBl\u00f6ndu\u00f3s possiede anche un aeroporto (Codice AITA: BLO)."}
{"id": "1221932", "revid": "599013", "url": "https://it.wikipedia.org/wiki?curid=1221932", "title": "Kevin Weekes", "text": "Si \u00e8 ritirato il 27 settembre 2009, la sua ultima squadra sono stati i New Jersey Devils. Ha origini barbadoregne."}
{"id": "1221933", "revid": "287204", "url": "https://it.wikipedia.org/wiki?curid=1221933", "title": "Blonduos", "text": ""}
{"id": "1221939", "revid": "287204", "url": "https://it.wikipedia.org/wiki?curid=1221939", "title": "Cagliari Calcio 2003-2004", "text": "Questa voce raccoglie le informazioni sulle competizioni ufficiali disputate dal Cagliari Calcio nella stagione 2003-2004.\nStagione.\nIl Cagliari ritorn\u00f2 in Serie A dopo quattro anni, chiudendo il campionato 2003-04 appaiato al Palermo (a quota 83 punti): i rosanero risultarono primi per la miglior differenza reti (+36 contro +29).\nAvvenimenti.\nIl colpo di mercato pi\u00f9 importante \u00e8 sicuramente l'arrivo di Gianfranco Zola che, dopo 7 anni al Chelsea, decide di chiudere la carriera a Cagliari. Un'altra operazione importante \u00e8 il ritorno dopo 10 anni del difensore Gianluca Festa, anch'egli reduce da una positiva esperienza in Inghilterra. A completare la campagna di rafforzamento gli ingaggi del portiere Gennaro Iezzo, del terzino Sabato e dei centrocampisti Marcello Albino, Loris Del Nevo e Massimo Brambilla.\nVengono ceduti il portiere Mancini, Longo, Cudini, Abeijon, Gorgone, Colasante, Guana, Carrus, Lucenti, Pineda e Ranalli.\nBench\u00e9 la prima giornata sia in programma il 31 agosto, l'esordio in Campionato avviene una settimana dopo a causa delle proteste per l'inopinata decisione di allargare la serie B da 20 a 24 squadre.\nInoltre i rossobl\u00f9 devono giocare le prime nove gare interne al Manconi di Tempio, per via dei lavori di rifacimento del manto erboso del Sant'Elia.\nLa squadra parte bene, vincendo 3-0 le prime due gare (Catania in trasferta, Pescara a Tempio). Nelle settimane successive, per via della forte discontinuit\u00e0 di rendimento caratterizzata da larghe vittorie in casa e risultati disastrosi in trasferta (dopo la vittoria a Catania, i rossobl\u00f9 conquistano solo un punto nelle successive 5 gare esterne) il Cagliari perde terreno, restando comunque a ridosso della zona promozione. A novembre le cose si complicano, dato che i rossobl\u00f9 rallentano il passo anche nelle gare interne. Dopo la sconfitta interna contro il Piacenza, alla sedicesima giornata, Ventura viene esonerato ed al suo posto viene chiamato Reja. Durante le prime settimane della nuova gestione tecnica non si registrano significativi miglioramenti, tant'\u00e8 che al giro di boa gli isolani sono settimi con appena 34 punti in 23 partite.\nNella sessione invernale di mercato partono Macellari, Bucchi e Cammarata ed arrivano Maltagliati, Agostini, Bianchi. Inoltre c'\u00e8 il ritorno di Abeijon.\nIl girone di ritorno inizia alla grande: nelle prime sei partite arrivano 2 pareggi e 4 vittorie (due delle quali contro le dirette concorrenti Palermo ed Atalanta) che permettono al Cagliari di risalire fino al secondo posto. A Marzo per\u00f2 un'altra crisi: 5 punti in 6 partite ed i rossobl\u00f9 tornano fuori dalla zona promozione. Lo scatto decisivo inizia alla trentaseiesima giornata, con la sofferta affermazione contro il Como. \u00c8 il primo di 7 successi consecutivi che portano la squadra ai vertici della classifica. La serie si interrompe con la sconfitta contro il Genoa che comunque non pregiudicher\u00e0 la promozione che arriva con due giornate d'anticipo, il 29 maggio, grazie al 3-1 inflitto alla Salernitana.\nMaglie e sponsor.\nLo sponsor tecnico della stagione fu per il secondo anno consecutivo il marchio sardo A-Line, mentre il main sponsor fu Terra Sarda. Ancora una volta la prima divisa, \u00e8 una rivisitazione del classico completo rossobl\u00f9 a quarti con un inserto oro e un inserto a colori invertiti alle estremit\u00e0 della maglia, La seconda divisa si presenta nel classico bianco con inserti rossobl\u00f9. Il terzo completo era invece di colore rosso con bordi blu. Questi tre completi, fungeranno da ispirazione per quelli della stagione successiva.\nFonti e bibliografia.\nhttp://calcio-seriea.net/home/2003/"}
{"id": "1221941", "revid": "585241", "url": "https://it.wikipedia.org/wiki?curid=1221941", "title": "Luganeghe della Val Leogra", "text": "Le luganeghe della Val Leogra sono prodotti tipici Vicentini, sono salsicce di carne suina, l'impasto \u00e8 aromatizzato con sale, pepe e chiodi di garofano e insaccato in budelli bovini di circa 10\u00a0cm di lunghezza.\nLe \"morete\" o \"barbust\"i e le \"mortand\u00e8le\" sono tipi particolari di queste salsicce, caratterizzati i primi da una colorazione scura dovuta alla presenza di parti sanguinolente, le seconde da parti meno pregiate del \"mas'cio\" (maiale maschio) per cui dovevano essere consumate per prime."}
{"id": "1221942", "revid": "287204", "url": "https://it.wikipedia.org/wiki?curid=1221942", "title": "Serie complesse", "text": ""}
{"id": "1221944", "revid": "15756", "url": "https://it.wikipedia.org/wiki?curid=1221944", "title": "Navetta parlamentare", "text": "Nel gergo parlamentare il termine navette oppure navetta parlamentare, in un sistema bicamerale, indica il passaggio ripetuto di un progetto di legge (disegno di legge o proposta di legge) da una Camera all'altra prima dell'approvazione finale.\nItalia.\nIl Parlamento italiano si fonda sul principio del bicameralismo paritario, in base al quale ogni legge deve essere approvata nel medesimo testo da entrambi i rami del Parlamento (la Camera dei deputati e il Senato della Repubblica). Ciascuna di esse, inoltre, provvede al suo interno all'approvazione della legge prima nella commissione competente per materia e successivamente dal \"plenum\" (cio\u00e8 da tutta l'assemblea). In caso di modifiche da parte di una camera, il testo ritorna all'altra camera che lo deve riapprovare. Se il testo ripete questo procedimento pi\u00f9 volte si parla, in senso pi\u00f9 stretto, di \"navette\".\nIn ogni caso, indipendentemente dalla procedura seguita, la legge deve essere approvata nello stesso testo da entrambe le camere. Garante della coincidenza dei due testi \u00e8 il Presidente della Repubblica che ne verifica l'identit\u00e0 al momento della promulgazione.\nStatistiche.\nNel corso della XVI legislatura (2008-2013), su un totale di 391 leggi approvate, 301 sono state approvate senza navetta (dunque con una sola lettura per Camera), mentre 90 sono state approvate con navetta: 75 con 3 letture complessive, 12 con 4 letture, 1 con 5 letture, 1 con 6 letture e 1 con 7 letture.\nFrancia.\nAnche in Francia l'iter per l'approvazione della legge si basa sull'approvazione di un testo identico da entrambe le camere (\"l'Assembl\u00e9e Nationale\" e \"le S\u00e9nat\"), e, all'interno di esse, dalla commissione competente e dal plenum.\nQuesta procedura anche in Francia \u00e8 appunto detta navetta parlamentare ed \u00e8 descritta dall'articolo 45 della Costituzione: \"ogni progetto o proposta di legge \u00e8 esaminata nelle due assemblee del Parlamento in vista dell'adozione di un testo identico\".\nTuttavia il Parlamento francese non si fonda su un \"bicameralismo paritario\" come quello italiano, bens\u00ec su un \"bicameralismo differenziato\", in quanto dopo un certo numero di \"navette\" tra le due camere si pu\u00f2 aprire una procedura speciale che pu\u00f2 portare alla prevalenza dell'Assemblea Nazionale (577 membri eletti direttamente dal popolo) sul Senato (eletto da coloro che ne hanno diritto per legge, come i rappresentanti locali ed altri grandi elettori).\nTale procedura viene aperta su disposizione del Primo ministro (art 45 cost.) su proposta del Consiglio dei ministri e prevede il deferimento della legge contestata ad una commissione bicamerale paritetica (cio\u00e8 composta in egual numero da deputati e senatori). Questa ha il compito di elaborare un testo di compromesso da sottoporre nuovamente all'approvazione dei due rami del parlamento. Questa volta, per\u00f2, le due camere potranno solo approvare o respingere il testo, senza apportare modifiche al testo elaborato dalla commissione paritetica. Qualora una o entrambe le camere respingono la legge, si apre l'ultimo scenario.\nIn ultima analisi il Governo pu\u00f2 rinunciare all'approvazione della legge o dichiarare che essa \u00e8 fondamentale per la realizzazione del suo programma politico. In quest'ultimo caso il Presidente della Repubblica su proposta del Consiglio dei ministri pu\u00f2 deferire in maniera definitiva la legge all'Assemblea Nazionale, che provvede ad approvarla con eventuali modifiche senza il concorso del Senato.\nL'esistenza di tale procedura \u00e8 necessaria poich\u00e9 le due camere sono frutto di elezioni da parte di due diversi corpi elettorali, e quindi possono presentare diversi orientamenti politici. Quest'ultima possibilit\u00e0 \u00e8 resa pi\u00f9 probabile anche dal fatto che le elezioni delle due camere non necessariamente coincidono. Infatti mentre l'Assemblea Nazionale \u00e8 eletta ogni 5 anni salvo scioglimento anticipato da parte del Presidente della Repubblica, il Senato \u00e8 eletto per 9 anni con rinnovamento parziale ogni 3 anni, ed \u00e8 indissolubile.\nDi conseguenza il ruolo del Senato non \u00e8 quello di contrastare l'Assemblea Nazionale, in quanto da tale contrasto ne uscirebbe sconfitto, ma quello di indurla a riflettere su eventuali modifiche tecniche da apportare alle leggi. L'Assemblea Nazionale, da parte sua, per evitare l'eccessiva dilatazione dei tempi dell'iter legislativo, \u00e8 indotta a valutare senza pregiudizi politici le modifiche proposte dal Senato ed eventualmente ad accettarle.\nStati Uniti d'America.\nL'articolo 1 della Costituzione degli Stati Uniti d'America stabilisce che \"Tutte le competenze legislative qui previste saranno conferite a un Congresso degli Stati Uniti, composto da un Senato e da una Camera dei rappresentanti.\" La Camera e il Senato statunitensi sono partner alla pari nel processo legislativo: le leggi statunitensi infatti non possono essere emanate senza il consenso di entrambe le camere: questa caratteristica rende il Congresso degli Stati Uniti d'America un caso di bicameralismo perfetto.\nPer poter approvare un disegno di legge, i favorevoli devono essere in maggioranza (50% + 1 dei presenti) in ciascuna delle due camere. Il presidente degli Stati Uniti ha potere di veto e pu\u00f2 rifiutare di firmare la legge. Per superare il veto presidenziale la legge deve essere riapprovata con una maggioranza dei due terzi in ciascuna camera.\nUnione Europea.\nL'Unione europea ha un sistema legislativo bicamerale perfetto composto da un lato dal Parlamento europeo (eletto direttamente dai cittadini europei) e dall'altro lato dal Consiglio dell'Unione europea (composto dai rappresentanti dei governi degli Stati membri).\nNella procedura legislativa ordinaria (regolata dall'articolo 294 del Trattato sul funzionamento dell'Unione europea) il Parlamento e il Consiglio devono approvare lo stesso testo di legge europea: in caso di disaccordo, il progetto di legge comunitaria approvato da un organo ritorna in esame all'altro organo fino a quando il testo non viene approvato con il medesimo contenuto da entrambi."}
{"id": "1221949", "revid": "2110845", "url": "https://it.wikipedia.org/wiki?curid=1221949", "title": "Ruy Blas Biagi", "text": "Dopo aver effettuato l'addestramento a Jesolo insieme a Giorgio Pisan\u00f2 fu inquadrato nei \u00abServizi Speciali\u00bb, nei quali operava come volontario fu paracadutato, successivamente sbarcato da sommergibili o, ancor pi\u00f9 semplicemente attraversando le linee del fronte, per operare con azioni di sabotaggio e raccolta di informazioni. A met\u00e0 luglio part\u00ec per una nuova missione in cui doveva raggiungere Firenze ma fu scoperto ed arrestato dagli Alleati.\nCondannato a morte da un tribunale britannico, il 26 novembre 1944 fu fucilato alle Cave di Maiano, localit\u00e0 di Fiesole."}
{"id": "1221951", "revid": "110157", "url": "https://it.wikipedia.org/wiki?curid=1221951", "title": "Skagastr\u00f6nd", "text": "Skagastr\u00f6nd \u00e8 un comune islandese della regione di Nor\u00f0urland vestra."}
{"id": "1221952", "revid": "55649", "url": "https://it.wikipedia.org/wiki?curid=1221952", "title": "Tronco polmonare", "text": ""}
{"id": "1221953", "revid": "767487", "url": "https://it.wikipedia.org/wiki?curid=1221953", "title": "La sicurezza degli oggetti", "text": "La sicurezza degli oggetti (\"The Safety of Objects\") \u00e8 un film del 2001 diretto da Rose Troche.\nTrama.\nLa storia di quattro famiglie di New York, che s'intrecciano, creando amori, speranze e conflitti:\nPer badare al figlio in coma Esther perde di vista il resto della famiglia, trascurando marito e la figlia Julie. Annette Jennings \u00e8 in crisi dovendo pensare al mantenimento di due figlie e al divorzio. Jim Train pensa di essere inutile come padre e marito, osservando come vivono sua moglie e i suoi figli. Helen Christianson stanca della solita vita vorrebbe cambiare tutto e nel frattempo trascura i suoi figli e il marito.\nTutte le famiglie hanno lo stesso giardiniere, Randy, che rifiuta l'amore di Annette mentre Helen ha un ripensamento prima di tradire il marito con lui.\nProduzione.\nTratto dall'omonimo romanzo di A.M. Homes, prodotto dalle societ\u00e0 Better Safe Productions Inc., Clear Blue Sky Productions, Infilm, Killer Films, Renaissance Films e Vulcan Productions.\nDistribuzione.\nData di uscita.\nIl film venne distribuito in varie nazioni, fra cui:"}
{"id": "1221954", "revid": "36426", "url": "https://it.wikipedia.org/wiki?curid=1221954", "title": "Ordine degli Umiliati", "text": ""}
{"id": "1221955", "revid": "287204", "url": "https://it.wikipedia.org/wiki?curid=1221955", "title": "Skagastrond", "text": ""}
{"id": "1221956", "revid": "152640", "url": "https://it.wikipedia.org/wiki?curid=1221956", "title": "Charlotte Cooper Sterry", "text": ""}
{"id": "1221957", "revid": "1862310", "url": "https://it.wikipedia.org/wiki?curid=1221957", "title": "H\u00fana\u00feing vestra", "text": "H\u00fana\u00feing vestra \u00e8 un comune islandese della regione di Nor\u00f0urland vestra.\nNel gennaio 2012 ha inglobato il comune di B\u00e6r."}
{"id": "1221958", "revid": "144796", "url": "https://it.wikipedia.org/wiki?curid=1221958", "title": "Giovanni III di Baviera", "text": ""}
{"id": "1221959", "revid": "309289", "url": "https://it.wikipedia.org/wiki?curid=1221959", "title": "Pjasina", "text": "La Pjasina (in russo \u041f\u044f\u0441\u0438\u043d\u0430) \u00e8 un fiume della siberiana orientale tributario del Mare di Kara. Scorre nel Tajmyrskij rajon del Territorio di Krasnojarsk.\nNasce dal lago Pjasino, a brevissima distanza dalle due citt\u00e0 gemelle di Noril'sk e di Talnach, dirigendosi quindi verso nord drenando parte del Bassopiano Siberiano settentrionale; dopo aver descritto una larga ansa per aggirare ad occidente i monti Byrranga, sfocia nel Mare di Kara nell'insenatura che dal fiume prende il nome (golfo della Pjasina, in russo Pjasinskij zaliv).\nIl maggiore affluente \u00e8 la Dudypta, che confluisce nel medio corso dalla destra idrografica; altri affluenti di rilievo sono Jangoda e Tareja dalla destra idrografica, \u010cetyrech, sempre dalla destra, Agapa, Pura e Mokoritto dalla sinistra.\nIl fiume \u00e8 gelato dai primi di ottobre fino a giugno; questa rigidit\u00e0 climatica fa s\u00ec che non esistano centri abitati di qualche rilievo lungo le sue sponde."}
{"id": "1221960", "revid": "80339", "url": "https://it.wikipedia.org/wiki?curid=1221960", "title": "Pyasina", "text": ""}
{"id": "1221961", "revid": "287204", "url": "https://it.wikipedia.org/wiki?curid=1221961", "title": "Hunathing vestra", "text": ""}
{"id": "1221968", "revid": "86341", "url": "https://it.wikipedia.org/wiki?curid=1221968", "title": "Andrea Pancani", "text": "Biografia.\nDopo gli studi scientifici e di giurisprudenza, Andrea Pancani, inizia la sua carriera da giornalista nel 1982 a Roma dove lavora presso la redazione di \"Olimpico\".\nDiviene responsabile della redazione \"Cultura/spettacoli\" e collabora a programmi radiofonici e televisivi sia per la Rai che per alcune emittenti private.\nDopo alcune collaborazioni per la Rai in programmi radiofonici, fonda nel 1987 \"Vogliadiradio\", tra i primi esperimenti di talk-radio in Italia.\nDue anni pi\u00f9 tardi approda a Telemontecarlo dove lavora come inviato di cronaca. Successivamente \u00e8 inviato per gli esteri, dove svolge molte corrispondenze internazionali in particolare dall'Europa dell'Est durante la caduta del muro di Berlino e da Israele durante la prima guerra del Golfo.\nNel 1997 diviene vice-caporedattore di TMC News. Conduce la rassegna stampa della mattina e diviene autore e conduttore di \"Good Morning Italia\", e insieme ad Alain Elkann de \"Il caff\u00e8 della domenica\".\nDal 2002 al 2007 ha condotto il programma \"Omnibus\", contenitore del mattino su LA7, curando la rassegna stampa e uno spazio con ospiti del mondo della politica, dell'economia, della cultura.\nPartecipa a convegni, seminari di aggiornamento professionale, incontri e congressi di aziende e associazioni di rappresentanza a carattere nazionale (Telecom, IBM, Federalberghi e molte altre). \n\u00c8 responsabile delle relazioni esterne dell'Associazione Mecenate90; dal 2003 al 2005 \u00e8 stato consigliere presso la Presidenza del Consiglio dei ministri per la stampa estera; nel 2007 ha fondato con Claudio Velardi il web-channel politico-istituzionale Sherpa-Tv; ha ricoperto il ruolo di responsabile della Comunicazione di Cotec, Fondazione per l'innovazione tecnologica.\nDal 2007 \u00e8 stato docente di giornalismo presso la Facolt\u00e0 di Scienze della Comunicazione dell'Universit\u00e0 La Sapienza di Roma.\nDal 29 giugno 2015 conduce su LA7, nei mesi estivi, \"L'aria d'estate\". Sostituisce inoltre la Merlino alla conduzione di \"L'aria che tira\" in caso di assenza di questa.\nDal 7 settembre 2015 conduce \"Coffee Break\", in onda sempre su La7."}
{"id": "1221969", "revid": "1745361", "url": "https://it.wikipedia.org/wiki?curid=1221969", "title": "Hippolyte Bernheim", "text": "Biografia.\nFondatore della \"Scuola di Nancy\", diede fondamentali contributi allo sviluppo degli studi sull'ipnosi, la suggestione e la psicoterapia dinamica.\nDopo gli studi di medicina a Strasburgo, diviene Professore di Medicina presso l'Universit\u00e0 di Nancy.\nInteressatosi fin dall'inizio della sua carriera di temi neurologici, in particolare delle isterie, nel 1882 conosce ed adotta la metodica ipnotica di Li\u00e9beault.\nNegli anni successivi approfondisce notevolmente l'uso e le applicazioni dell'ipnotismo e della suggestione nella clinica delle isterie, arrivando a scrivere il classico testo \"De la suggestion hypnotique dans l'\u00e9tat de veille\" (1884).\nLa pubblicazione del volume rappresenta, nella storia della psicoterapia dinamica, la tappa fondamentale della nascita della \"Scuola di Nancy\" e l'inizio della nota querelle con la coeva \"Scuola della Salp\u00e8triere\" di Parigi, il cui massimo esponente era Jean-Martin Charcot.\nBernheim definiva l'ipnosi come una sorta di \u201csonno\u201d (o stato alterato di coscienza) prodotto dalla suggestione, che poteva anche avere implicazioni terapeutiche, con un fondamento pi\u00f9 psicologico che neurologico. Charcot, al contrario, sosteneva che l'ipnosi fosse una condizione patologica molto differente dal sonno, che si poteva verificare solo in pazienti predisposti all'isteria, basata essenzialmente su processi neurologici e senza particolari usi terapeutici.\nBernheim progressivamente inizi\u00f2 ad utilizzare sempre meno la metodica ipnotica, osservando come gli effetti che si ottenevano con l'ipnosi potevano essere ottenuti anche con forme di suggestione diretta durante lo stato vigile. Quello di \"suggestione vigile\" divenne il costrutto fondamentale della teoresi Bernheimiana, e nelle fasi avanzate della sua carriera afferm\u00f2 esplicitamente: \"Les ph\u00e9nom\u00e8nes de suggestion ne sont pas fonction d'un \u00e9tat magn\u00e9tique (voir Mesmer), ni d'un \u00e9tat Hypnotique (voir Braid), ni d'un sommeil provoqu\u00e9 (voir Li\u00e9bault)\".\nIl procedimento di suggestione vigile inizi\u00f2 quindi ad essere chiamato da Bernheim \"psicoterapia\".\nLe teorizzazioni di Bernheim influenzeranno in parte lo sviluppo delle prime fasi della psicoanalisi (Freud si rec\u00f2 per breve tempo a studiare da Bernheim nel corso del 1889).\nAnche se le sue teorizzazioni sulla suggestione si dimostreranno comunque pi\u00f9 corrette di quelle del \"concorrente\" Charcot, negli anni successivi gli approcci ipnotico-suggestivi e le metodiche abreattivo-catartiche conosceranno un forte declino in psicoterapia, dove invece si affermeranno progressivamente gli approcci psicoanalitici basati sull'indagine psichica, le teorie dello sviluppo psicosessuale e la tecnica delle libere associazioni.\nNominato prima Cavaliere e poi Ufficiale della Legion d'Onore per i suoi meriti scientifici e clinici, Bernheim insegn\u00f2 Clinica Medica a Nancy fino al 1910; dopo il congedo si trasfer\u00ec a Parigi, dove mor\u00ec nel 1919, amareggiato dal silenzio nel quale erano cadute le sue teorie."}
{"id": "1221972", "revid": "110157", "url": "https://it.wikipedia.org/wiki?curid=1221972", "title": "H\u00fanavatn", "text": "H\u00fanavatn (is. Hunavatnshreppur) \u00e8 un comune islandese della regione di Nor\u00f0urland vestra."}
{"id": "1221973", "revid": "287204", "url": "https://it.wikipedia.org/wiki?curid=1221973", "title": "Hunavatn", "text": ""}
{"id": "1221974", "revid": "729019", "url": "https://it.wikipedia.org/wiki?curid=1221974", "title": "Cornetto nasale inferiore", "text": "Il cornetto nasale inferiore (detto conca nasale inferiore) \u00e8 un osso pari e simmetrico dello splancnocranio, che si articola alla parete laterale della cavit\u00e0 nasale, in particolare con l'etmoide e con la lamina perpendicolare dell'osso palatino. Consiste di una lamina di osso spugnoso, arricciata su s\u00e9 stessa. Essendo ricoperto da mucosa respiratoria, cos\u00ec come gli altri turbinati, ha la funzione di riscaldare, umidificare e filtrare l'aria che passa nella cavit\u00e0 nasale. Sotto di s\u00e9 lascia uno spazio, il meato nasale inferiore, in cui si apre il canale naso-lacrimale.\nPresenta due superfici, due margini e due estremit\u00e0.\nAspetto.\nSuperfici.\nLa \"superficie mediale\" \u00e8 convessa, con numerosi orifizi e attraversata da solchi longitudinali, per accogliere i vasi sanguigni.\nLa \"superficie laterale\" \u00e8 concava e forma parte del meato nasale inferiore.\nMargini.\nIl \"margine superiore\" del cornetto inferiore \u00e8 sottile, irregolare e si connette con varie ossa della parete laterale della cavit\u00e0 nasale. Pu\u00f2 essere diviso in tre porzioni:\nIl \"margine inferiore\" \u00e8 libero, spesso e poroso nella sua struttura, specialmente nella porzione intermedia.\nEstremit\u00e0.\nEntrambe le estremit\u00e0 sono pi\u00f9 o meno appuntite. La posteriore si presenta pi\u00f9 rastremata.\nOssificazione.\nIl cornetto nasale inferiore nasce dalla parete laterale della capsula nasale, da un centro di ossificazione \"encondrale\" che compare attorno al sesto mese di vita fetale."}
{"id": "1221975", "revid": "1149807", "url": "https://it.wikipedia.org/wiki?curid=1221975", "title": "Live 8 Londra", "text": "Live 8 Londra o Live 8 UK fu uno dei concerti del Live 8 che si \u00e8 tenuto all'Hyde Park a Londra nel Regno Unito il 2 luglio 2005. Vi presero parte importanti artisti che si esibirono davanti a 200.000 persone. La logistica dello spettacolo \u00e8 stata gestita dal promoter Harvey Goldsmith.\nArtisti in ordine di apparizione.\n\u00b9 ha suonato anche al Live 8 Parigi il 2 luglio 2005\n\u00b2 ha suonato anche al Live 8 Edimburgo il 6 luglio 2005\n\u00b3 Il chitarrista David Gilmour era con Bryan Ferry al Live Aid. I Pink Floyd (con Roger Waters) non suonavano da 24 anni assieme; l'ultimo concerto assieme \u00e8 del 1981.\nOspiti.\nMaxischermi della BBC.\nLa BBC ha coperto tutto il live, mettendo nelle principali piazze del Regno Unito dei maxischermi."}
{"id": "1221976", "revid": "305248", "url": "https://it.wikipedia.org/wiki?curid=1221976", "title": "Palatino (disambigua)", "text": ""}
{"id": "1221978", "revid": "767487", "url": "https://it.wikipedia.org/wiki?curid=1221978", "title": "Apistogramma", "text": "Il genere Apistogramma comprende 86 specie di pesci d'acqua dolce appartenenti alla famiglia Cichlidae.\nDistribuzione e habitat.\nLe specie del genere \"Apistogramma\" sono diffuse nei bacini del Rio delle Amazzoni e del Rio Negro, compresi altri laghi e fiumi, negli stati del Brasile, Per\u00f9, Colombia, Venezuela e Cile.\nSpecie.\nIl genere comprende le seguenti specie "}
{"id": "1221980", "revid": "106356", "url": "https://it.wikipedia.org/wiki?curid=1221980", "title": "L'urlo di Chen terrorizza anche l'Occidente", "text": ""}
{"id": "1221983", "revid": "729019", "url": "https://it.wikipedia.org/wiki?curid=1221983", "title": "B\u00f6lkow", "text": "La B\u00f6lkow GmbH era una societ\u00e0 aeronautica tedesca specializzata nella progettazione di aerei ed elicotteri. Fondata a Stoccarda, si trasfer\u00ec in seguito a Ottobrunn, vicino a Monaco di Baviera\nStoria.\nLudwig B\u00f6lkow e Emil Weiland furono i fondatori della ditta tedesca \"B\u00f6lkow Entwicklungen KG Hubschrauber\" fondata nel 1955. La ditta che originariamente era una piccola azienda produttrice di elicotteri di modeste dimensioni si trov\u00f2 quindi fin dall'inizio a competere con ditte molto pi\u00f9 grandi e con maggiore esperienza nel settore. Come conseguenza della seconda guerra mondiale la Germania ricevette il divieto di sviluppare nuovi velivoli e di conseguenza l'industria aeronautica tedesca svan\u00ec nel giro di pochi anni. La neo fondata B\u00f6lkow doveva quindi trovare una nicchia di mercato non ancora occupata dalle altre industrie che permettesse all'azienda tedesca di poter competere sul mercato dei mezzi civili. La B\u00f6lkow trov\u00f2 quindi questa nicchia nello sviluppo e nella costruzione di elicotteri di piccole dimensioni con elevati standard di sicurezza e con costi di gestione modesti.\nIl lavoro di sviluppo condotto dalla B\u00f6lkow sfoci\u00f2 quindi alcuni anni pi\u00f9 tardi nel Bo 105 che fu un successo per la piccola azienda. Ci\u00f2 nonostante la B\u00f6lkow vide come tante altre ditte dell'epoca i suoi alti e bassi e pi\u00f9 di una volta si trov\u00f2 sull'orlo del fallimento. In particolare fu il criterio progettuale centrato sulla sicurezza che fu causa di non pochi problemi. Dotare un elicottero di modeste dimensioni di due turbine per garantire anche in situazioni di impiego difficile una certa sicurezza del velivolo aveva per l'epoca dei costi cos\u00ec elevati, tanto che sul mercato civile questo apparecchio non ebbe molto successo fino a quando una aliquota consistente di elicotteri non fu acquistata dalla Bundeswehr.\nIl capitale necessario per i lavori di ricerca fu quindi stanziato per il 60% dal governo federale tedesco, che avrebbe ricevuto indietro il denaro nel caso uno dei prodotti dell'azienda avesse avuto un successo commerciale. Il restante denaro fu stanziato da imprese sotto forma di forniture. Prima tra tutte fu l'azienda costruttrice di sistemi meccanici ZF di Friedrichshafen che forn\u00ec parte degli ingranaggi e delle componenti meccaniche per la costruzione del Bo 105.\nNel 1965 fu quindi fondata la B\u00f6lkow GmbH e il 16 febbraio 1967 il primo prototipo del Bo 105 si alz\u00f2 in volo. Con la commissione ricevuta dalla Bundeswehr la B\u00f6lkow inizi\u00f2 anche la ricerca nel settore militare adattando i propri modelli a questo scopo e portando innovazioni che furono poi di seguito utilizzate su molti elicotteri come anche sull'A\u00e9rospatiale SA 341 Gazelle francese.\nIn seguito avvenne la fusione con la Messerschmitt AG per creare la Messerschmitt-B\u00f6lkow, poi diventata Messerschmitt-B\u00f6lkow-Blohm GmbH (MBB). Infine all'inizio degli anni novanta, la MBB fu acquisita dalla Daimler AG fu trasformata nella DaimlerChrysler Aerospace (DASA), che divenne parte della EADS nel 2000.\nLa B\u00f6lkow non fu solamente una grande innovatrice nel settore dell'aeronautica ma anche nel settore del Personal management, introducendo come prima ditta tedesca il \"Modello Ottobrunner\" oggi applicato da molte aziende in tutto il mondo. Nuovo per l'epoca fu anche l'asilo gestito dalla B\u00f6lkow nel quale i genitori dipendenti della ditta potevano lasciare i figli durante l'orario di lavoro. Lo stipendio dei dipendenti veniva poi gi\u00e0 all'epoca addebitato su un conto corrente presso la Sparkasse di Ottobrunn dove potevano riscuotere lo stipendio.\nVelivoli prodotti.\nElicotteri.\nSuccessivamente i modelli di elicottero assunsero la nuova denominazione societaria MBB (Messerschmitt-B\u00f6lkow-Blohm GmbH)"}
{"id": "1221985", "revid": "287204", "url": "https://it.wikipedia.org/wiki?curid=1221985", "title": "Base Decepci\u00f3n", "text": "La base Decepci\u00f3n (in spagnolo \"Base Decepci\u00f3n\") \u00e8 una base antartica temporanea argentina.\nUbicazione.\nLocalizzata a ad una latitudine di 62\u00b0 52' sud e ad una longitudine di 60\u00b043' ovest la stazione si trova sull'isola Deception (\"isla Decepci\u00f3n\", in spagnolo), nelle Isole Shetland Meridionali.\nIl primo insediamento argentino nella zona \u00e8 stato inaugurato il 25 gennaio 1948, come base navale. La stazione ha operato come base permanente sino al dicembre 1967 quando una serie di eruzioni vulcaniche nella zona hanno spinto le autorit\u00e0 ad abbandonare la struttura. Attualmente viene abitata soltanto per progetti specifici, solitamente durante la stagione estiva.\nLa base svolge osservazioni meteorologiche con continuit\u00e0 dal 1948."}
{"id": "1221986", "revid": "146644", "url": "https://it.wikipedia.org/wiki?curid=1221986", "title": "Stazione Decepci\u00f3n", "text": ""}
{"id": "1221990", "revid": "767487", "url": "https://it.wikipedia.org/wiki?curid=1221990", "title": "Skagabygg\u00f0", "text": "Skagabygg\u00f0 \u00e8 un comune islandese della regione di Nor\u00f0urland vestra.\nNote.\n "}
{"id": "1221992", "revid": "287204", "url": "https://it.wikipedia.org/wiki?curid=1221992", "title": "Stazione Decepcion", "text": ""}
{"id": "1221995", "revid": "287204", "url": "https://it.wikipedia.org/wiki?curid=1221995", "title": "Base Decepcion", "text": ""}
{"id": "1221996", "revid": "287204", "url": "https://it.wikipedia.org/wiki?curid=1221996", "title": "Skagabyggd", "text": ""}
{"id": "1221997", "revid": "146644", "url": "https://it.wikipedia.org/wiki?curid=1221997", "title": "Base Deception", "text": ""}
{"id": "1221998", "revid": "767487", "url": "https://it.wikipedia.org/wiki?curid=1221998", "title": "Motorpsycho!", "text": "Motorpsycho! (\"Motor Psycho\") \u00e8 un film del 1965, diretto da Russ Meyer.\n\u00c8 uno dei primi film sui motociclisti ribelli, appartenente al filone della bikexploitation. Fu infatti realizzato un anno prima de \"I selvaggi\" di Roger Corman, e anticip\u00f2 \"Easy Rider\", diretto da Dennis Hopper nel 1969.\nIn Italia \u00e8 noto anche con il titolo dell'edizione DVD Motor Psycho - I 3 uomini di Ruby.\nTrama.\nBrahmin, Dante e Slick sono tre motociclisti ribelli: il primo \u00e8 un ex combattente del Vietnam ombroso, il secondo \u00e8 un narciso e il terzo \u00e8 un esaltato che ascolta continuamente musica rock. I tre assalgono una coppia in riva a un fiume: quando Brahmin s'avvicina alla ragazza, importunandola, il marito reagisce, ma \u00e8 subito aggredito dai tre. Il trio poi violenta e uccide la giovane Gail, moglie del veterinario Cory e punta Ruby Bonner, affascinante compagna d'un anziano danaroso, il quale verr\u00e0 picchiato e ucciso da Slick, in un eccesso di selvaggia esaltazione. Anche Ruby viene ferita con un colpo di fucile sparato da Brahmin. Creduta morta, i tre la lasciano insieme al cadavere del compagno. Ruby invece \u00e8 sopravvissuta e viene trovata da Cory, che sta inseguendo i tre in fuga in mezzo al deserto sul furgone rubato a Ruby e al suo compagno. Dopo un'imboscata, Cory rimane senz'auto, quindi \u00e8 morso da un serpente e costringe Ruby a incidere la ferita e succhiare via il veleno. Nel frattempo i motociclisti hanno un'accesa discussione: Slick vuole abbandonare il gruppo e pensa di fuggire con l'auto, ma Brahmin non tollera la sua ribellione e, mentre il suo compagno s'incammina verso il furgone, l'uccide sparandogli alle spalle. Brahmin si sveglia credendo d'essere ancora nel Vietnam e ricostruisce una vera e propria guerriglia. Dopo un assedio durato alcuni minuti, Cory riesce a uccidere Brahmin, facendo esplodere della dinamite nascosta in una cava abbandonata, quindi scappa con Ruby. Entrambi sono feriti e amareggiati, ma vivi.\nProduzione.\nDopo i problemi avuti con la censura dal suo precedente film (\"Mudhoney\") Meyer decise di cambiare rotta, e di raccontare una storia che non presentasse nudit\u00e0, ma solo azione. Il budget fu di 38.000 dollari.\nSceneggiatura.\nLa sceneggiatura del film fu scritta da Meyer insieme all'amico e attore Hal Hopper.\nCast.\nIl produttore di \"Mudhoney\", George Costello, interpret\u00f2 la parte di un medico, mentre Meyer appare in un cameo, nel ruolo dello sceriffo.\nIl folle Brahmin \u00e8 interpretato da Stephen Oliver, che l'anno successivo fece parte del cast del film televisivo \"I peccatori di Peyton Place\" e vestir\u00e0 ancora i panni del motociclista ribelle in \"Angels froms Hells\", diretto da Bruce Kessler nel 1968.\nLa protagonista femminile \u00e8 Haji, prorompente attrice che nel 1966 sar\u00e0 una delle protagoniste del cult di Meyer, \"Faster, Pussycat! Kill! Kill!\".\nLa pellicola vede il debutto di Steve Oliver e di Alex Rocco.\nAccoglienza.\nVenne distribuito nelle sale cinematografiche statunitensi dalla Eve Productions il 12 agosto 1965.\nIl film non ebbe buone recensioni alla sua uscita. L'Hollywood Report scrisse: \u00abUn film che manca completamente di buon gusto\u00bb, ma negli anni successivi fu riscoperto e divenne un cult movie.\nIl successo di pubblico fu invece incredibile. Proiettato nei drive-in, fu visto soprattutto da un pubblico di ragazzi."}
{"id": "1221999", "revid": "146644", "url": "https://it.wikipedia.org/wiki?curid=1221999", "title": "Stazione Deception", "text": ""}
{"id": "1222000", "revid": "125842432", "url": "https://it.wikipedia.org/wiki?curid=1222000", "title": "Guglielmo II di Baviera-Straubing", "text": "Origine.\nGuglielmo, secondo il continuatie IV della \"Chronologia Johannes de Beke\" era il figlio maschio primogenito del duca di Baviera, conte d'Olanda e Zelanda e conte d'Hainaut, Alberto I e della moglie, Margherita di Brieg, figlia di Ludovico I il Giusto e di sua moglie Agnese di Sagan (sia il matrimonio che la paternit\u00e0 sono confermati dal \"Scriptores rerum silesiacarum: oder, Sammlung schlesischer ..., Volume 1\").&lt;br&gt;Alberto I era il figlio maschio terzogenito della Contessa di Hainaut e Contessa d'Olanda e di Zelanda, Margherita e del marito, il duca di Baviera, re di Germania e imperatore, Ludovico IV di Wittelsbach, detto il Bavaro: infatti secondo il continuatie III della \"Chronologia Johannes de Beke\" era fratello del conte, Guglielmo V, che, secondo il capitolo n\u00b0 81a della \"Chronologia Johannes de Beke\" Guglielmo era figlio della Contessa di Hainaut e Contessa d'Olanda e di Zelanda, Margherita e del marito, il duca di Baviera, re di Germania e imperatore, Ludovico IV di Wittelsbach, detto il Bavaro, figlio, secondo la \"Not\u00e6 Fuerstenfeldenses de Ducibus Bavari\u00e6\", del duca dell'Alta Baviera Ludovico II (il Severo) e di Matilde d'Asburgo.&lt;br&gt;Ancora secondo il capitolo n\u00b0 81a della \"Chronologia Johannes de Beke\" Margherita era la figlia femmina primogenita del Conte di Hainaut e conte d'Olanda e di Zelanda, Guglielmo e della moglie Giovanna di Valois (1294-6 aprile 1342), la figlia terzogenita di Carlo di Valois e di Margherita d'Angi\u00f2, e come ci ricorda la \"Chronologia Johannes de Beke\", era sorella del futuro re di Francia (1328) Filippo VI.&lt;br&gt;Tra i suoi fratelli e sorelle si ricordano Giovanni III, conte d'Olanda, Giovanna, regina di Boemia e di Germania, Giovanna Sofia, duchessa d'Austria e Margherita, contessa di Nevers, poi Duchessa di Borgogna, contessa di Borgogna (Franca Contea), Artois e Fiandre.\nBiografia.\nNel 1357, suo zio, il duca di Baviera, conte d'Olanda e Zelanda e conte d'Hainaut, Guglielmo, inizi\u00f2 a mostrare i primi segni di squilibrio mentale, per tale ragione, suo padre, Alberto, allora ventiduenne, assunse la reggenza (reggente, o \"ruwaard\" in olandese) dell'Olanda e dell'Hainaut, come ci viene confermato dal continuatie III della \"Chronologia Johannes de Beke\". \nSecondo lo storico genealogista francese, P\u00e8re Anselme, nel 1373, all'et\u00e0 di otto anni, Guglielmo fu fidanzato a Maria di Francia (di circa tre anni), la figlia del re Carlo V di Francia, la quale mor\u00ec bambina, nel 1377\nSuo padre, Alberto formalmente non succedette al fratello sino al 1388, approfittando di questo periodo per maritare tutte le sue figlie con nobili e principi dell'Impero.&lt;br&gt;Durante la reggenza i suoi genitori, Alberto e Margherita maritarono tutte le loro figlie con nobili e principi dell'Impero, tra cui, Giovanna, come ci viene confermato dal \"Benessii de Weitmil Chronicon Ecclesi\u00e6 Pragensis, Liber IV, Scriptores Rerum Bohemicarum, Tomus II\", il 17 novembre 1370, spos\u00f2 Venceslao, re dei Romani, figlio dell'imperatore Carlo IV e della sua terza moglie, Anna di Schweidnitz, come ci conferma il \"Benessii de Weitmil Chronicon Ecclesi\u00e6 Pragensis, Liber IV, Scriptores Rerum Bohemicarum, Tomus II\"; anche il continuatie IV della \"Chronologia Johannes de Beke\", conferma il matrimonio; mentre Margherita, secondo il Oude Kronik van Brabant, p. 80 (non consultato), nel 1385, a Cambrai spos\u00f2 il conte di Nevers, Giovanni di Borgogna, detto \"il Senza Paura\", come conferma anche il continuatie IV della \"Chronologia Johannes de Beke\" e, nel 1386, sempre secondo la \"Chronologia Johannes de Beke\", Guglielmo spos\u00f2 la sorella di Giovanni di Borgogna, Margherita, figlia del duca di Borgogna Filippo II, e della contessa di Borgogna (Franca Contea), Artois e Fiandre, Margherita III di Male, come ci conferma il \"Iohannis de Thilrode Chronicon 19\".\nAlla morte di suo zio, Guglielmo, senza eredi legittimi, gli succedette suo padre, Alberto I, come ci viene confermato dal continuatie III della \"Chronologia Johannes de Beke\", e le tensioni tra i due partiti politici, gli \"Hoeks\" (nobili) e i \"Kabeljauws\" (borghesi), erano riprese, anche per colpa di Aleid van Poelgeest, una rappresentante della borghesia, particolarmente attraente, di cui Alberto I si era innamorato e che pertanto aveva una forte influenza nella politica olandese. Gli \"Hoeks\" ed alcuni membri della famiglia di Alberto ordirono pertanto un complotto e nel settembre 1393 Aleid venne uccisa a L'Aia. Per questo motivo Alberto perseguit\u00f2 a lungo gli \"Hoeks\", distruggendo la maggior parte delle loro roccaforti. A seguito di questo avvenimento vi fu una contesa col figlio maschio primogenito, Guglielmo, alleato degli Hooks, che li port\u00f2 ad uno scontro, che ben presto (nel 1394) ebbe termine. \nAlla morte del padre, Alberto, nel 1404, Guglielmo gli succedette come Conte d'Olanda, Zelanda e Hainaut e come Duca di Baviera-Straubing.\nNel 1408 venne sconfitto con Giovanni di Borgogna nella battaglia di Ote\u00e9 e con Ludovico VII di Baviera, dai cittadini di Liegi che erano in rivolta contro il fratello di Guglielmo Giovanni III di Baviera-Straubing, Vescovo della citt\u00e0 (Giovanni, era diventato, nel 1390, Vescovo di Liegi). Il regno di Guglielmo fu minato da una serie di problematiche interne, soprattutto nella contea d'Olanda. In particolare il Nobile Giovanni di Arkel support\u00f2 i nemici di Guglielmo in Olanda, sino al 1412, quando Giovanni si arrese a Guglielmo, che divenne signore di Arkel.\nGuglielmo fece testamento in favore della figlia Giacomina, prima della propria morte, che lo colse nel castello di Bouchain, il 30 maggio 1417 e fu sepolto a Valenciennes; la morte di Guglielmo (\"domini ducis Willelmi Bavarie et Hanonie comitis\") ci viene confermata dal \"Ex Necrologio Sanct\u00e6 Waldetrudis\" il 31 di maggio (\"iride kal. Iuni\").\nComunque, alla morte di Guglielmo nel 1417, scoppi\u00f2 una guerra di successione tra suo fratello Giovanni, Vescovo di Liegi e Giacomina di Hainaut. Questo fu l'ultimo episodio della guerra civile olandese, che culmin\u00f2 con il passaggio dei territori nelle mani dei borgognoni. Il Ducato di Baviera-Straubing venne diviso tra i vari duchi di Baviera e i Baviera-Monaco ne acquisirono la parte maggiore nel 1429.\nDiscendenza.\nDal matrimonio con Margherita nacque una sola figlia: "}
{"id": "1222004", "revid": "200568", "url": "https://it.wikipedia.org/wiki?curid=1222004", "title": "Skagafj\u00f6r\u00f0ur (comune)", "text": "Skagafj\u00f6r\u00f0ur \u00e8 un comune islandese della regione di Nor\u00f0urland vestra."}
{"id": "1222007", "revid": "287204", "url": "https://it.wikipedia.org/wiki?curid=1222007", "title": "Labidochromis", "text": "Il genere Labidochromis comprende 18 specie di pesci d'acqua dolce, appartenenti alla famiglia Cichlidae.\nDistribuzione e habitat.\nTutte le specie del genere sono endemiche del lago Malawi.\nAlimentazione.\nQuesti pesci si nutrono di molluschi e crostacei ma non disdegnano le alghe che ricoprono le rocce sulle quali vivono.\nSpecie.\nIl genere comprende le seguenti specie"}
{"id": "1222011", "revid": "287204", "url": "https://it.wikipedia.org/wiki?curid=1222011", "title": "Breiddalur", "text": ""}
{"id": "1222012", "revid": "287204", "url": "https://it.wikipedia.org/wiki?curid=1222012", "title": "Djupivogur", "text": ""}
{"id": "1222013", "revid": "287204", "url": "https://it.wikipedia.org/wiki?curid=1222013", "title": "Fljotsdalur", "text": ""}
{"id": "1222014", "revid": "112951021", "url": "https://it.wikipedia.org/wiki?curid=1222014", "title": "Reclaim the Streets", "text": "Reclaim the Streets (RTS), in italiano riprendiamoci le strade, \u00e8 un collettivo di attivisti che sostengono l'idea che gli spazi pubblici siano di propriet\u00e0 collettiva. Gli aderenti al collettivo mettono in atto un movimento di opposizione nei confronti dell'utilizzo dell'automobile come mezzo di trasporto che soverchia gli altri mezzi e, pi\u00f9 in generale, nei confronti del dominio delle multinazionali nel processo di globalizzazione.\nStoria di RTS.\nRTS si \u00e8 sviluppato a Londra negli anni settanta.\nCaratteristica delle azioni del collettivo \u00e8 quella di voler essere una \"festa creativa\", una sorta di carnevale di protesta.\nNel saggio \"No logo\" di Naomi Klein il concetto di RTS viene descritto dettagliatamente.\nAzioni.\nIl 18 giugno 1999, la sera prima del G7 di Colonia, il collettivo ha organizzato una manifestazione con pi\u00f9 di 10.000 partecipanti che bloccavano banche e ponti nel centro della citt\u00e0."}
{"id": "1222015", "revid": "339392", "url": "https://it.wikipedia.org/wiki?curid=1222015", "title": "Hornafjordur (comune)", "text": ""}
{"id": "1222017", "revid": "158628", "url": "https://it.wikipedia.org/wiki?curid=1222017", "title": "Zbrush", "text": ""}
{"id": "1222018", "revid": "287204", "url": "https://it.wikipedia.org/wiki?curid=1222018", "title": "Seydisfjordur", "text": ""}
{"id": "1222019", "revid": "767487", "url": "https://it.wikipedia.org/wiki?curid=1222019", "title": "Dhikr", "text": "Nella cultura islamica, il dhikr (\u0630\u06a9\u0631 in arabo; \"Zekr\" in persiano; \"Zikr\" in urdu) \u00e8 un atto devozionale inerente alla pratica del ricordo di Allah mediante la ripetizione di una data formula (in maniera silente o udibile).\nNel Corano si trovano vari riferimenti a quest'atto devozionale, fra i quali:\nNel sufismo, ogni corrente ha peculiarit\u00e0 proprie ma vi sono uniformit\u00e0 tra i vari modi di praticare il \"dhikr\", spesso le differenze dipendono anche dalla classe sociale e dall'istruzione dei partecipanti, o dei membri della confraternita, nelle classi pi\u00f9 popolari di allevatori curdi nella Siria del Nord, per esempio \u00e8 possibile che durante le cerimonie ci si infligga dei supplizi corporei, ma questa non \u00e8 assolutamente la regola. Le classi alte della borghesia e del commercio possono esprimere sensibilit\u00e0 ed estetiche pi\u00f9 raffinate, con l'uso virtuosistico della musica per esempio. In comune i \"dhikr\" hanno l\"'abbandono\" simile ad una \"estasi\", differente dalla \"trance\" in cui il soggetto perde coscienza e si ritrova in uno stato di passivit\u00e0, generato dal ripetere incessante di versetti sacri, del nome di Dio, dall'uso di musica ripetitiva e incessante.\nIl \"dhikr\" ha affinit\u00e0 con la forma di preghiera esicasta conosciuta nel cristianesimo principalmente ortodosso e risale alle forme di preghiera praticate dai Padri della Chiesa nei primi secoli dopo Cristo. Come ricorda il Patriarca di Costantinopoli anche la ripetizione incessante di una semplice frase come \u00abkyrie eleison, kyrie eleison..\u00bb (Signore, piet\u00e0) svolta nella tranquillit\u00e0, \u00e8 una preghiera il cui senso non \u00e8 nelle parole, ma nel modo e nel sentimento. Questa tecnica \u00e8 simile a quella dei mantra del Buddhismo, Giainismo, Induismo e Sikhismo.\nSono \"dhikr\", anche se compiuti come esibizioni pubbliche, le danze dei dervisci ruotanti. La danza \u00e8 uno dei modi per raggiungere l\"'abbandono\" e quindi per pregare Dio. La pratica del \"dhikr\" include forme di danza sul posto, accompagnate da poesia religiosa cantata e dal suono di tamburi e, a volte, flauti per creare uno stato di tensione religiosa devozionale. Questa danza \u00e8 conosciuta col nome di \"dhikr as-sadr\", \"ricordo nel petto\", nel corso della quale il nome di Allah, ridotto alla sillaba \"hu\", viene salmodiato. La sillaba \"hu\" deriva dal nominativo \"Allahu\" e corrisponde anche alla forma breve di \"huwa\", Egli, cio\u00e8 Dio stesso. Alla fine, nome e invocazione si riducono alla semplice respirazione, che rappresenta sia il nome divino nella sua forma pi\u00f9 pura (il soffio della vita) che il processo cosmologico della creazione (il soffio che d\u00e0 vita) e il suo contrario: il riassorbimento della creazione in Dio. Perci\u00f2 il \"dhikr as-sadr\" simboleggia il ritorno delle creature all'essenza divina e la liberazione dall'illusione dell'esistenza, con il riassorbimento finale nella natura stessa del divino.\nNei paesi di cultura islamica i dhikr si tengono nella sera del gioved\u00ec, il giorno prima del venerd\u00ec di riposo. Alcune comunit\u00e0 sono molto chiuse e richiedono una sorta di iniziazione per accogliere gli aspiranti, altre sono estremamente aperte e cordiali, alla luce del giorno, ed accettano anche ospiti stranieri.\nIl termine \"dhikr\" \u00e8 utilizzato anche per indicare le cerimonie che si svolgono in occasione degli incontri di sufi, le cosiddette \"majalis\", \"assemblee\": tali cerimonie variano secondo la localit\u00e0 e inglobano in s\u00e9 elementi derivati dalle tradizioni locali.\nI \"dhikr\" sono diffusi in tutto il mondo musulmano, dal Senegal al Pakistan e all'Afghanistan. Passando per Turchia e Siria, paesi che hanno una grande tradizione al riguardo."}
{"id": "1222020", "revid": "287204", "url": "https://it.wikipedia.org/wiki?curid=1222020", "title": "Base Matienzo", "text": "La base Matienzo (in spagnolo \"Base Matienzo\") \u00e8 una base antartica estiva argentina dedicata al tenente Benjam\u00edn Matienzo, pioniere dell'aviazione argentina.\nUbicazione.\nLocalizzata ad una latitudine di 64\u00b0 50' sud e ad una longitudine di 60\u00b007' ovest la stazione si trova sul Larsen nunatak, nella penisola Antartica.\nIl primo insediamento argentino nella zona \u00e8 stato inaugurato il 15 marzo 1961, come struttura congiunta dell'Ej\u00e9rcito Argentino e della Fuerza A\u00e9rea Argentina.\nLa base svolge osservazioni meteorologiche con continuit\u00e0 dal 1961."}
{"id": "1222022", "revid": "287204", "url": "https://it.wikipedia.org/wiki?curid=1222022", "title": "Vopnafjordur", "text": ""}
{"id": "1222031", "revid": "287204", "url": "https://it.wikipedia.org/wiki?curid=1222031", "title": "Base Melchior", "text": "La base Melchior (in spagnolo \"Base Melchior\") \u00e8 una base antartica abbandonata argentina.\nUbicazione.\nLocalizzata a ad una latitudine di 64\u00b0 20' sud e ad una longitudine di 62\u00b059' ovest la stazione si trova sull'isola Observatory, al largo della penisola Antartica.\nIl primo insediamento argentino nella zona \u00e8 stato inaugurato il 31 marzo 1947, come base navale. La stazione ha operato come base estiva sino alla stagione antartica 1997/98, quando \u00e8 stata abbandonata.\nLa base ha svolto osservazioni meteorologiche dal 1947 e si \u00e8 dedicata allo studio della ionosfera e delle aurore polari."}
{"id": "1222032", "revid": "146644", "url": "https://it.wikipedia.org/wiki?curid=1222032", "title": "Stazione Melchior", "text": ""}
{"id": "1222033", "revid": "172", "url": "https://it.wikipedia.org/wiki?curid=1222033", "title": "Stabilit\u00e0 algoritmica", "text": ""}
{"id": "1222034", "revid": "1094066", "url": "https://it.wikipedia.org/wiki?curid=1222034", "title": "Milan Associazione Calcio 1999-2000", "text": "Questa voce raccoglie le informazioni riguardanti il Milan Associazione Calcio nelle competizioni ufficiali della stagione 1999-2000.\nStagione.\nGi\u00e0 nel maggio 1999 la societ\u00e0 di via Turati raggiunge con la un accordo per il trasferimento al Milan del giovane attaccante ucraino Andrij \u0160ev\u010denko, capocannoniere della Champions League 1998-1999. La punta ucraina risulter\u00e0 decisiva per le sorti della squadra per i successivi sette anni e, nel dicembre 2004, conquister\u00e0 anche il Pallone d'oro, dopo essersi classificato terzo nelle edizioni 1999 e 2000. Altri arrivi sono quelli di Diego De Ascentis, Jos\u00e9 Antonio Chamot, Jos\u00e9 Mari, Taribo West, Gennaro Ivan Gattuso e Serginho. Vengono ceduti, invece, Andr\u00e9 Cruz, Christian Ziege e Coco (in prestito). Nella sessione di gennaio lasciano il club anche Bruno N'Gotty, Maurizio Ganz e George Weah, il quale, sempre meno utilizzato dal tecnico Zaccheroni, decide di trasferirsi al Chelsea.\nIn agosto il Milan manca il primo obiettivo stagionale, perdendo la Supercoppa italiana a San Siro contro il (1-2). In campionato il \"Diavolo\" chiude al terzo posto a undici punti dalla Lazio campione, qualificandosi per i preliminari della Champions League 2000-2001, e non riuscendo mai a inserirsi nella lotta al vertice tra i laziali e la Juventus, entrambi sconfitti dai rossoneri nel corso del torneo. Andrij \u0160ev\u010denko, con 24 gol in 32 partite. vince la classifica marcatori al suo primo anno in Italia, impresa prima riuscita solo a Michel Platini. Il bilancio dei derby \u00e8 di una vittoria e una sconfitta, sempre con il punteggio di 2-1. In Coppa Italia il Milan \u00e8 eliminato ai quarti di finale dagli stessi cugini (2-3 per i nerazzurri all'andata, 1-1 al ritorno).\nNel proprio raggruppamento di Champions League vince una partita su sei (tre pareggi e due sconfitte con , e ). Nella gara decisiva contro i turchi, pur trovandosi in vantaggio 2-1, e ormai qualificato al turno successivo, a tre minuti dalla fine, viene prima raggiunto e poi superato dai padroni di casa.\nScivola cos\u00ec dal secondo posto nel girone che d\u00e0 accesso alla seconda fase, al quarto, mancando anche il passaggio in Coppa UEFA che sarebbe stato garantito centrando il terzo posto. Esso viene ottenuto dallo stesso Galatasaray che, guidato da Fatih Terim, andr\u00e0 poi a vincere la competizione.\nIl 16 dicembre 1999 si svolge un gala per festeggiare i cento anni del club. La serata condotta da Gerry Scotti e Simona Ventura va in scena all'Alcatraz di Milano e in onda su Mediaset. Nel corso della cerimonia vengono premiati, a seguito di un sondaggio tra i lettori di \"Forza Milan!\" e \"TV Sorrisi e Canzoni\": Nereo Rocco come \"allenatore rossonero del secolo\" (premio ritirato dal figlio Bruno), Fabio Cudicini come \"portiere rossonero del secolo\", Gianni Rivera come \"centrocampista rossonero del secolo\" (premio ritirato dall'ex compagno di squadra Giovanni Lodetti) e Marco van Basten come \"attaccante rossonero del secolo\". Franco Baresi riceve invece due premi: il primo come \"difensore rossonero del secolo\" e il secondo come \"milanista del secolo\". L'incontro Milan-Barcellona 4-0 della finale di UEFA Champions League 1993-1994 \u00e8 votata dai tifosi \"partita del secolo\" e la terza rete di van Basten, segnata in rovesciata, in Milan-G\u00f6teborg 4-0 della Champions 1992-93, \u00e8 eletta \"gol del secolo\". In occasione del centenario nasce anche Milan Channel, il primo canale televisivo tematico italiano interamente dedicato a una squadra di calcio.\nMaglie e sponsor.\nLo sponsor tecnico per la stagione 1999-2000 \u00e8 Adidas, mentre lo sponsor ufficiale \u00e8 Opel. La divisa \u00e8 una maglia a strisce verticali della stessa dimensione, rosse e nere, con pantaloncini e calzettoni bianchi. La divisa di riserva \u00e8 completamente bianca, mentre la terza divisa \u00e8 completamente nera. Inoltre, in occasione del centenario della societ\u00e0, sono state realizzate anche altre due maglie, una a strisce rosse e nere pi\u00f9 sottili, simile a quella usata all'inizio del XX secolo, e un'altra colore oro.\nOrganigramma societario.\nArea direttiva\nArea organizzativa\nArea comunicazione\nArea tecnica\nArea sanitaria\nStatistiche.\nStatistiche dei giocatori.\nSono in corsivo i calciatori che hanno lasciato la societ\u00e0 durante la stagione."}
{"id": "1222035", "revid": "247222", "url": "https://it.wikipedia.org/wiki?curid=1222035", "title": "Bracco Di Graci", "text": "Biografia.\nIl cantautore Domenico Di Graci, per gli amici Bracco, di origine siciliana ma bolognese d'adozione, scopre proprio nel capoluogo emiliano la passione per la musica. Da ragazzo si guadagna da vivere facendo il carpentiere, al contempo studia pianoforte e sull'onda dell'entusiasmo trova l'ispirazione per comporre le sue prime canzoni; nel 1984 debutta con il suo primo 45 giri, inciso usando il suo vero nome. Trasferitosi a Bologna, a seguito dell'incontro con Lucio Dalla (di cui, in un primo tempo, \u00e8 l'autista personale) ha l'opportunit\u00e0 di firmare il suo primo contratto discografico presso l'etichetta del cantautore bolognese.\nNel 1991 vince il Festival di Castrocaro.&lt;br&gt;Nel 1992 partecipa al Festival di Sanremo nella sezione Giovani con \"Datemi per favore\".&lt;br&gt;Nel 1993 partecipa al Festival di Sanremo di nuovo nella sezione Giovani con \"Guardia o ladro\", classificandosi al quarto posto, e sempre nello stesso anno, vince il Cantagiro nella Sezione giovani. Nel 1994 partecipa al Festivalbar con la canzone Uomo, pubblicato anche come singolo.\nDopo un periodo di fugace successo, dal 1998 torna al lavoro di operaio in fabbrica, continuando per\u00f2 la sua attivit\u00e0 di autore, che lo porta a scrivere anche per artisti di grosso calibro come Gianni Morandi.\nNel 2011 scrive un brano per il movimento Popolo Viola e successivamente pubblica il brano \"C'\u00e8 bisogno di riscrivere la vita\", che segna il suo ritorno sulle scene."}
{"id": "1222037", "revid": "22475", "url": "https://it.wikipedia.org/wiki?curid=1222037", "title": "Robert Millar", "text": "Professionista dal 1980 al 1995, vinse tre tappe al Tour de France.\nCarriera.\nMillar ottenne i primi successi in carriera al Tour de France, aggiudicandosi una vittoria di tappa nel 1983 e nell'edizione successiva. Nella \"grande boucle\" del 1984 termin\u00f2 al quarto posto nella classifica generale e colse il successo nella classifica scalatori, migliori risultati ottenuti da un ciclista britannico fino a quell'edizione e primati che sarebbero stati battuti soltanto nel 2012, anno in cui Bradley Wiggins e Chris Froome, connazionali di Millar, salirono sui primi due gradini del podio del Tour. Successivamente ottenne anche il miglior piazzamento per un ciclista britannico al Giro d'Italia, piazzandosi al secondo posto nell'edizione del 1987 e vincendo anche in quel caso la classifica degli scalatori.\nDopo il ritiro.\nAl termine della carriera agonistica, dal 2003 non si sent\u00ec pi\u00f9 parlare di Millar fino al 2007, quando un tabloid inglese lo scov\u00f2 nel Dorset, dove viveva con la sua compagna Linda Purr, dopo aver cambiato sesso e facendosi chiamare Philippa York. Dal 2010 tiene un editoriale sul sito web di informazione ciclistica Cyclingnews.com, commentando i risultati delle varie competizioni a due ruote."}
{"id": "1222039", "revid": "87191", "url": "https://it.wikipedia.org/wiki?curid=1222039", "title": "Stabilit\u00e0 atmosferica", "text": ""}
{"id": "1222042", "revid": "1748167", "url": "https://it.wikipedia.org/wiki?curid=1222042", "title": "Stabilit\u00e0 numerica", "text": "La stabilit\u00e0 numerica (anche algoritmica o computazionale), nell'ambito dell'analisi numerica, \u00e8 una propriet\u00e0 desiderabile degli algoritmi numerici. Il significato esatto del termine varia ma, in generale, riflette l'accuratezza del risultato.\nNon esistono metodi generali per valutare la stabilit\u00e0 di un algoritmo. Solitamente, si ricercano, tramite appositi metodi - come il metodo del simplesso - all'interno del dominio di un algoritmo, quei valori per cui l'algoritmo stesso diventa instabile: ossia la minima variazione dei dati porta a grandi scostamenti nell'errore.\nUn esempio classico \u00e8 il calcolo dell'area del triangolo con la formula di Erone, instabile per angoli molto piccoli.\nUn altro esempio classico \u00e8 il caso dell'overflow/underflow: basta pensare alle due operazioni\ndove 10-a \u00e8 pari o inferiore all'epsilon di macchina, e 10b al massimo numero rappresentabile.\nUn errore, una volta che \u00e8 stato generato, generalmente si propagher\u00e0 attraverso il calcolo. Questo conduce al concetto di stabilit\u00e0 numerica: un algoritmo si dice numericamente stabile se un errore, una volta che sia stato generato, non cresce troppo durante il calcolo.\nStabilit\u00e0 nell'algebra lineare.\nEsistono vari modi di formalizzare il concetto di stabilit\u00e0: stabilit\u00e0 in avanti, stabilit\u00e0 all'indietro e stabilit\u00e0 mista sono usualmente usate nell'algebra lineare numerica.\nConsideriamo un problema risolto da un algoritmo che consiste in una funzione \u0192 che mappa gli input x nelle soluzioni \"y\". Il risultato dell'algoritmo, che chiameremo \"y\"*, devia dalla \"vera\" soluzione \"y\". Le principali cause di queste deviazioni sono gli errori di arrotondamento e gli errori di troncamento. L'\"errore in avanti\" dell'algoritmo \u00e8 la differenza tra il risultato \"y\"* e la soluzione \"y\", ovvero \u0394\"y\" = \"y\"* \u2212 \"y.\" L\"'errore all'indietro\" \u00e8 il pi\u00f9 piccolo \"\u0394x\" tale che \" f (x + \u0394x) = y*;\" in altre parole, l'errore all'indietro ci indica quale problema ha risolto l'algoritmo. I due errori sono legati al numero di condizionamento: l'errore in avanti \u00e8 grande al pi\u00f9, in magnitudine, al numero di condizionamento moltiplicato la magnitudine dell'errore all'indietro.\nIn molti casi si preferisce considerare l'errore relativo \"|\u0394x| / |x|\" piuttosto che l'errore assoluto \"\u0394x.\"\nUn algoritmo si dice \"stabile all'indietro\" se l'errore all'indietro \u00e8 piccolo per ogni input \"x\"; con piccolo in genere si intende dello stesso ordine di grandezza, o inferiore, rispetto all'errore macchina (errore di arrotondamento).\nUn algoritmo si dice \"stabile in avanti\" se l'errore in avanti diviso il numero di condizionamento del problema \u00e8 piccolo. Questo vuol dire che un algoritmo \u00e8 stabile in avanti se ha un errore in avanti di grandezza comparabile ad alcune algoritmi stabili all'indietro.\nLa \"stabilit\u00e0 mista\" \u00e8 invece un concetto pi\u00f9 generale, che combina l'errore in avanti e l'errore all'indietro. Un algoritmo \u00e8 stabile in questo senso se risolve un problema vicino in modo approssimato, cio\u00e8 se esiste un \u0394x tale che entrambi \u0394x e \"f\"(\"x\" + \u0394\"x\") \u2212 \"y\"* siano entrambi piccoli. In base a questa definizione, un algoritmo stabile all'indietro \u00e8 sempre stabile."}
{"id": "1222044", "revid": "247222", "url": "https://it.wikipedia.org/wiki?curid=1222044", "title": "Lorenzo Zecchino", "text": "Biografia.\nSi \u00e8 diplomato in chitarra classica al conservatorio di Benevento, dopodich\u00e9 ha iniziato a scrivere canzoni, e nel 1989 ha vinto il Festival di Castrocaro.\nDopo aver ottenuto un contratto con la Cinevox, nel 1991 ha partecipato con \"Nato per errore\" ad Un disco per l'estate.\nL'anno successivo \u00e8 stato al Festival di Sanremo con \"Che ne sai della notte\". Nello stesso anno ha pubblicato il suo primo album, \"Vorrei parlar d'amore ma mi viene da ridere\", a cui hanno collaborato tra gli altri Vince Tempera, Ellade Bandini, Massimo Luca e Ares Tavolazzi.\nL'anno successivo \u00e8 tornato al Festival di Sanremo con \"Finch\u00e9 vivr\u00f2\", canzone d\u00e0 il titolo al suo secondo album.\nHa poi continuato l'attivit\u00e0 soprattutto dal vivo e collaborato con altri artisti. Ha aperto anche uno studio di registrazione a Foggia."}
{"id": "1222046", "revid": "4175", "url": "https://it.wikipedia.org/wiki?curid=1222046", "title": "Live 8 Tokyo", "text": "Il 2 luglio 2005, uno dei concerti del Live 8 si \u00e8 tenuto al Makuhari Messe, di Chiba, presso Tokyo in Giappone.\nL'evento \u00e8 indicato anche come \"Live 8 Tokyo\" o \"Live 8 Japan\".\n\u00c8 stato un concerto minore in confronto agli altri. Il Live 8 di Tokyo \u00e8 stato il primo a partire e l'unica nazione asiatica a partecipare.\nArtisti in ordine di apparizione.\n\u00b9 si sono esibiti anche al Live 8 Edimburgo il 6 luglio 2005."}
{"id": "1222047", "revid": "124123", "url": "https://it.wikipedia.org/wiki?curid=1222047", "title": "Tessa Jowell", "text": "Biografia.\nHa occupato diversi incarichi ministeriali nei Governi Laburisti di Tony Blair e Gordon Brown. Dall'8 giugno 2001 al 28 giugno 2007 fu Segretario di Stato per Cultura, Media e Sport del Governo Blair\nDal 6 luglio 2005 \u00e8 Ministro per le Olimpiadi, carica creata per le Olimpiadi estive del 2012 e confermata da Gordon Brown.\nDal 28 giugno 2007 all'11 maggio 2010 \u00e8 \"Paymaster-General\" del Governo Brown.\nDal 1979 \u00e8 sposata con l'avvocato David Mills, da cui si \u00e8 ufficialmente separata nel 2006 in seguito al clamore per lo scandalo legato al cliente del marito, Silvio Berlusconi. David Mills fu indagato e condannato dalla giustizia italiana per riciclaggio di denaro e frode fiscale per aver coperto per conto di Berlusconi un complesso schema finanziario finalizzato a pagare tangenti alla Guardia di Finanza e a Bettino Craxi. Il reato, comprovato, fu infine prescritto per Mills dalla Cassazione nel 2010. La coppia continua a frequentarsi stabilmente, come dichiarato dalla Jowell nel 2012.\nNel 2015 viene nominata pari a vita, col titolo di Baronessa, alla Camera dei Lords.\nNel maggio 2017, Jowell scopre di avere un tumore al cervello. La sua famiglia lo ha annunciato pubblicamente il 17 settembre dello stesso anno, in occasione del suo 70\u00ba compleanno."}
{"id": "1222057", "revid": "1776051", "url": "https://it.wikipedia.org/wiki?curid=1222057", "title": "Cosimo Gheri (vescovo)", "text": "Biografia.\nNipote di Ghero Gheri, gi\u00e0 vescovo di Fano dal 1518 al 1528, e successore del cardinale Ercole Gonzaga che fu amministratore apostolico della sede vacante della diocesi fra il 1528 e il 1530, a soli sedici anni viene nominato vescovo di Fano da papa Clemente VII con bolla pontificia del 24 giugno 1530: tuttavia non sar\u00e0 mai consacrato n\u00e9 sacerdote n\u00e9 vescovo.\nTimoroso delle malattie infettive che imperversavano lungo la costa adriatica, dopo l'elezione a vescovo risiedette abitualmente a Padova, dove frequentava l'universit\u00e0 e si rec\u00f2 a Fano solo saltuariamente.\nSecondo lo scrittore Benedetto Varchi, Cosimo Gheri sarebbe stato vittima del cosiddetto \"oltraggio di Fano\". Pier Luigi Farnese era stato appena nominato da suo padre papa Paolo III Gonfaloniere della Chiesa; durante il viaggio intrapreso attraverso lo Stato Pontificio per effettuare delle ispezioni alle fortezze marchigiane giunse a Fano, dove incontr\u00f2 il Gheri che lo avrebbe accolto con tutti gli onori.\nIl giorno successivo il Farnese avrebbe incontrato nuovamente il vescovo manifestando le proprie intenzioni:\nTuttavia, visto che il vescovo non era disponibile, anzi, si sarebbe difeso in maniera piuttosto decisa, Pier Luigi lo avrebbe fatto legare e, sotto la minaccia dei pugnali, lo avrebbe violentato. Non sopportando l'umiliazione per l'oltraggio subito, dopo poche settimane il vescovo sarebbe morto. Qualcuno ipotizza che il vescovo sarebbe stato fatto avvelenare dallo stesso Pier Luigi, per non far trapelare la notizia dello stupro."}
{"id": "1222058", "revid": "247222", "url": "https://it.wikipedia.org/wiki?curid=1222058", "title": "Antonella Bucci", "text": "Biografia.\nVince il Festival di Castrocaro nel 1988 con il brano \"C'\u00e8 un motivo in pi\u00f9\", e l'affermazione le procura un contratto discografico con la DDD - La Drogueria di Drugolo.\nDue anni dopo, incide con Eros Ramazzotti \"Amarti \u00e8 l'immenso per me\". Il duetto era destinato inizialmente alla cantante statunitense Whitney Houston. Il brano viene tradotto anche in lingua spagnola e diventa una hit mondiale.\nNel 1993 partecipa al Festival di Sanremo con il brano \"Il mare delle nuvole\" (musica di Ramazzotti), che non accede alla finale. Il brano d\u00e0 il titolo all'album d'esordio dell'artista.\nNel 1995-1996 \u00e8 l'animatrice musicale di \"Domenica in\" e nel 1998 duetta con Loredana Bert\u00e8 e Mara Venier in \"Si pu\u00f2 dare di pi\u00f9\", canzone inserita in \"Innamorandi\", album tributo a Gianni Morandi. Passa poi alla Dig-It, per la quale nel 1996 incide il secondo album omonimo.\nNel 2000 debutta a teatro con l'opera teatrale \"Eppy, l'uomo che ha costruito il mito dei Beatles\". Nel 2003 partecipa a varie tappe dei concerti degli O.R.O. Nel 2003 \u00e8 in tour con Eros Ramazzotti, cantando per l'occasione la versione in italiano e spagnolo di \"Amarti \u00e8 l'immenso per me\".\nNel 2007 esce l'album \"Reloaded\" dei Control Zeta, gruppo che ha in repertorio alcuni brani di Mina rivisitati in versione pi\u00f9 ritmica. Il disco \u00e8 stato registrato allo Studio Vinile.\nNel 2010 esce il singolo \"Adesso 6\". Durante gli European Athletics Championship presenta \"Ahora Tu\", versione spagnola del brano. Nello stesso anno viene pubblicato l'album \"Totalmente Bucci\"."}
{"id": "1222064", "revid": "1543377", "url": "https://it.wikipedia.org/wiki?curid=1222064", "title": "Base Petrel", "text": "La base Petrel (in spagnolo \"Base Petrel\") \u00e8 una base antartica abbandonata argentina.\nUbicazione.\nLocalizzata a ad una latitudine di 63\u00b0 28' sud e ad una longitudine di 56\u00b017' ovest la stazione si trova sull'Isola Dundee, al largo della penisola Antartica.\nIl primo insediamento argentino nella zona \u00e8 stato inaugurato il 18 marzo 1952, come rifugio. Il 22 febbraio 1967 la struttura \u00e8 stata presa in gestione dalla marina argentina. La stazione ha operato come base estiva sino alla stagione antartica 1995/96, quando \u00e8 stata abbandonata.\nLa base ha svolto osservazioni meteorologiche dal 1967 e si \u00e8 dedicata allo studio della glaciologia."}
{"id": "1222065", "revid": "146644", "url": "https://it.wikipedia.org/wiki?curid=1222065", "title": "Stazione Petrel", "text": ""}
{"id": "1222068", "revid": "212348", "url": "https://it.wikipedia.org/wiki?curid=1222068", "title": "Regno dei Franchi", "text": ""}
{"id": "1222071", "revid": "767487", "url": "https://it.wikipedia.org/wiki?curid=1222071", "title": "Stian Aarstad", "text": "Dal vivo con questa band, era riconoscibile per il suo travestimento da Jack lo Squartatore. Stian \u00e8 un grandissimo appassionato di musica classica e la preferisce all'heavy metal. Nei Dimmu Borgir metteva in luce il suo stile musicale oscuro e macabro ma, allo stesso tempo, con una vena melodica e malinconica, preferendolo al virtuosismo.\nStian ha preso spunto per la melodia di \"Sorgens Kammer\" (\"Stormbl\u00e5st\"), da un vecchio videogioco dell'Amiga chiamato \"Agony\". Nel 1997 viene licenziato dal gruppo perch\u00e9 ubriaco nei pochi momenti in cui i Dimmu Borgir facevano le prove. Successivamente, si unisce ad un complesso chiamato Enthral ma anche questa esperienza si \u00e8 conclusa.\nAttualmente, Stian lavora come ingegnere del suono."}
{"id": "1222072", "revid": "287204", "url": "https://it.wikipedia.org/wiki?curid=1222072", "title": "Machynlleth", "text": "Machynlleth, qualche volta abbreviata in Mach, \u00e8 una cittadina sede di un fiorente mercato situata nella contea britannica del Montgomeryshire, a nord di Powys nel Galles. Machynlleth \u00e8 ubicato nella Dyfi Valley, e la sua popolazione si aggira attorno ai 2000 abitanti secondo il censimento 2001.\nEssa fu sede dell'antico parlamento del Galles nel 1404, al tempo di Owain Glynd\u0175r, e detiene quindi il titolo di \"antica capitale del Galles\", senza comunque un riscontro ufficiale a livello nazionale.\nStoria.\nMachynlleth vanta una storia antichissima, con reperti dell'et\u00e0 del bronzo (2750 a.C.) scoperti e datati negli anni novanta. Venne poi colonizzata dai Romani, che costruirono un forte a quattro miglia a est dell'attuale insediamento urbano, anche se le prime vere testimonianze di una \"colonizzazione\" di Machynlleth sono datate 1291, quando il re Edoardo I concesse a Owen de la Pole, Lord di Powys, il diritto di tenere un mercato ogni mercoled\u00ec e una fiera ogni anno a tempo indeterminato. A tutt'oggi il mercato del mercoled\u00ec \u00e8 l'evento cardine della vita cittadina.\nIl centro \u00e8 ricco di case medievali, tra cui la Royal House, dove fu imprigionato dal 1404 al 1412 un certo David Gam, che aveva tentato l'omicidio di Owain Glynd\u0175r. Il suo nome venne ricordato nell\"'Enrico V\" di Shakespeare, in quanto Gam combatt\u00e9 ad Azincourt con Enrico V d'Inghilterra, trovandovi la morte. Carlo I abit\u00f2 la Royal House nel 1643, e forse questa breve residenza la rende specialmente famosa.\nLa Torre dell'Orologio \u00e8 la maggiore attrazione turistica di Machynlleth. Fu costruita dai cittadini di Machynlleth per marcare l'inizio dell'era di Carlo Stewart, Visconte di Castlereagh. La prima pietra fu posata con una grande festa il 15 luglio 1874."}
{"id": "1222073", "revid": "184081", "url": "https://it.wikipedia.org/wiki?curid=1222073", "title": "Gulo (animale)", "text": ""}
{"id": "1222077", "revid": "184081", "url": "https://it.wikipedia.org/wiki?curid=1222077", "title": "Taxidea", "text": ""}
{"id": "1222080", "revid": "198277", "url": "https://it.wikipedia.org/wiki?curid=1222080", "title": "Milan Associazione Calcio 2000-2001", "text": "Questa voce raccoglie le informazioni riguardanti il Milan Associazione Calcio nelle competizioni ufficiali della stagione 2000-2001.\nStagione.\nPer la stagione 2000-2001 vengono acquistati Nelson Dida, Gianni Comandini (capocannoniere del precedente campionato cadetto), il difensore brasiliano Roque J\u00fanior e Fernando Redondo, fresco campione d'Europa col Real Madrid costretto a scendere in campo in pochissime circostanze con il Milan perch\u00e9 perennemente afflitto da problemi fisici; Francesco Coco torna dal prestito. Kakhaber Kaladze viene acquistato a gennaio mentre lascia il club Roberto Ayala.\nDa quest'anno i rossoneri cuciono sulla manica della propria maglia il Multiple-winner badge, distintivo ideato dall'UEFA e assegnato ai club che si siano laureati tre volte consecutive campioni d'Europa, oppure che lo siano stati almeno cinque volte anche non consecutive. I club insigniti del citato stemma oltre ai rossoneri sono Real Madrid, Ajax e Bayern Monaco: essi acquisiscono il diritto di mantenere in via permanente il trofeo originale del torneo.\nIn agosto gli uomini di Zaccheroni affrontano e superano vittoriosamente il turno preliminare di Champions League contro i croati della (3-1 e 3-0), assicurandosi cos\u00ec l'accesso al tabellone principale. La competizione prosegue con le vittorie nella prima fase a gironi contro Be\u015fikta\u015f (4-1 e 2-0) e Barcellona (battuto per 2-0 al Camp Nou, prima del 3-3 al Meazza) e con il pareggio e la sconfitta col Leeds. Nella seconda fase a gironi della Champions, il Milan, inserito nel gruppo con Galatasaray, Paris Saint-Germain e Deportivo La Coru\u00f1a ottiene un successo, quattro pareggi e una sconfitta. Nell'ultimo incontro giocato a marzo, costretto alla vittoria interna contro il Deportivo La Coru\u00f1a, non va oltre l'1-1 ed \u00e8 perci\u00f2 estromesso dalla massima competizione europea per club: svanisce cos\u00ec la possibilit\u00e0 di disputare la finale nel proprio stadio. L'eliminazione costa la panchina a Zaccheroni, che \u00e8 sostituito dalla coppia formata da Cesare Maldini (direttore tecnico) e Mauro Tassotti, il quale in seguito rimarr\u00e0 a fianco anche dei futuri allenatori rossoneri.\nDopo un buon inizio di campionato, nel mese di dicembre la squadra accusa un calo di rendimento. Maldini padre, che sostituisce Zaccheroni esonerato, esordisce a marzo con un 4-0 interno contro il , e alla fine il Milan si piazza al 6\u00ba posto in Serie A, qualificandosi per la Coppa UEFA 2001-2002. La squadra vince il derby in trasferta contro l'Inter per 6-0 l'11 maggio 2001 grazie alle doppiette di Comandini e \u0160ev\u010denko e ai gol di Federico Giunti e Serginho; \u00e8 dalla nascita del campionato di Serie A a girone unico (stagione 1929-1930) che un derby di Milano non termina con uno scarto cos\u00ec ampio. Comandini contro l'Inter segna le uniche due reti di un campionato caratterizzato, sotto il profilo personale, da numerosi infortuni; un evento simile era accaduto a Paolo Rossi nel 1985-1986: anche lui segn\u00f2 le uniche due reti in campionato in un derby, finito 2-2.\nIn Coppa Italia viene eliminato in semifinale dalla Fiorentina guidata da turco Terim, poi vincitrice del trofeo (2-2 a Milano e 2-0 a Firenze), dopo aver superato negli ottavi il e nei quarti l'Atalanta.\nMaglie e sponsor.\nLo sponsor tecnico per la stagione 2000-2001 \u00e8 Adidas, mentre lo sponsor ufficiale \u00e8 Opel. Nella gara di Champions League del 20 febbraio in trasferta contro il Paris Saint-Germain sulle maglie rossonere compare il logo Opel Corsa La divisa \u00e8 una maglia a strisce verticali della stessa dimensione, rosse e nere, con pantaloncini e calzettoni neri. La divisa di riserva \u00e8 completamente bianca, mentre la terza divisa \u00e8 completamente nera. In occasione delle celebrazioni per il centenario dal primo scudetto, il 6 maggio 2001 i giocatori sono scesi in campo contro il con una maglia a strisce rosse e nere pi\u00f9 sottili.\nOrganigramma societario.\nArea direttiva\nArea organizzativa\nArea comunicazione\nArea tecnica\nArea sanitaria\nStatistiche.\nStatistiche dei giocatori.\nSono in corsivo i calciatori che hanno lasciato la societ\u00e0 durante la stagione."}
{"id": "1222083", "revid": "125756107", "url": "https://it.wikipedia.org/wiki?curid=1222083", "title": "Parco regionale dei Castelli Romani", "text": "Il parco regionale dei Castelli Romani \u00e8 un'area protetta della regione Lazio che si trova nella zona dei Colli Albani, in provincia di Roma. I comuni che ne fanno parte sono 15.\nStoria.\nIl Parco dei Castelli Romani \u00e8 stato istituito con la Legge della regione 2/1984 allo scopo di tutelare l'integrit\u00e0 delle caratteristiche naturali e culturali dei quindici paesi (Albano Laziale, Ariccia, Castel Gandolfo, Frascati, Genzano di Roma, Grottaferrata, Lanuvio, Lariano, Marino, Monte Compatri, Monte Porzio Catone, Nemi, Rocca di Papa, Rocca Priora, Velletri) che occupano l'antico Vulcano Laziale, e da Pomezia, inclusa per salvaguardare i resti delle antiche sugherete presenti alle falde dei colli.\nIl parco \u00e8 un Ente della Regione Lazio. \u00c8 organizzato con vari organi istituzionali: Presidente, Consiglio direttivo, Comunit\u00e0 del parco, Collegio dei Revisori dei conti. L'organizzazione \u00e8 affidata a un Direttore Generale che coordina l'attivit\u00e0 dei diversi uffici e dei Guardiaparco.\nTerritorio.\nQuesto parco regionale di interesse naturalistico e artistico si estende nell'area dell'antico Vulcano Laziale.\nMolti dei comuni dei Castelli Romani condividono aree protette del parco, tra cui spicca Nemi, il cui territorio ricade per intero entro la sua delimitazione.\nDi interesse particolare sono il sito archeologico di Tuscolo, come anche le numerose ville tuscolane. Del parco fanno parte anche il lago Albano (detto anche impropriamente lago di Castel Gandolfo), il lago di Nemi e da ultimo anche la \"Riserva naturale della Sughereta\" di Pomezia.\nAmbiente.\nFlora.\nAltres\u00ec l'istituzione del Parco ha comportato una maggiore tutela floristica: i boschi di Castagno che ricoprono parte importante del territorio sono sottoposti a controlli continui e periodici che impediscono tagli indiscriminati. Sono fondamentali per il mantenimento degli equilibri dell'ecosistema la tutela delle acque dei bacini lacustri e il servizio antincendio: altre due mansioni che i vari servizi dell'Ente sono deputati a svolgere.\nSempre nell'ambito della tutela della biodiversit\u00e0 \u00e8 importante sottolineare l'importanza del sostegno all'agricoltura del territorio, azione che permette la difesa di colture altrimenti destinate inesorabilmente a scomparire di fronte alle logiche del mercato. Il Parco dei Castelli Romani interpreta inoltre un importante ruolo nella tutela paesaggistica e nel controllo dello sviluppo urbanistico territoriale.\nFauna.\nDopo l'istituzione del parco la fauna \u00e8 aumentata notevolmente di anno in anno. Un ambiente con cos\u00ec tante e diverse specie vegetali e con un sottobosco ricco e rigoglioso, consente lo sviluppo della vita anche alle specie animali pi\u00f9 elusive. I vecchi alberi cavi sono ideali per la nidificazione dell'\"allocco\"; l'abbondanza di ghiande offre il cibo allo scoiattolo e alla ghiandaia; un corvo chiassoso e colorato; il bosco molto fitto offre un rifugio al tasso, alla martora e all'istrice; l'abbondanza di passeriformi come il merlo, il pettirosso, l'allodola, la capinera e la cinciarella offre opportunit\u00e0 di cibo al grande sparviero.\nI vecchi alberi sono spesso frequentati dal picchio verde e dal picchio rosso maggiore. Le radure ricche di erba alta e di isolati cespugli sono frequentati dalla lepre, dal riccio, dalla talpa; ma anche dal biacco, dal saettone e dalla velenosa vipera. All'apice della catena alimentare troviamo il lupo, la volpe, la poiana e l'affascinante falco pellegrino. Altri mammiferi dei boschi sono la faina, il moscardino, la donnola e il cinghiale, sempre pi\u00f9 comune. Negli stagni si possono trovare la rana dalmatina, il rospo comune e il tritone crestato. Per finire, i rapaci notturni presenti sono la civetta, il gi\u00e0 citato allocco, il gufo comune e il barbagianni.\nStrutture ricettive.\nIl parco \u00e8 sempre visitabile in quanto si tratta di un territorio senza alcuna barriera, esteso per circa 15.000 ettari. Non esistono quindi n\u00e9 orari, n\u00e9 limitazioni, se non quelle relative all'accesso delle propriet\u00e0 private, o delle aree archeologiche gestite dalla Soprintendenza per i beni archeologici del Lazio. Il Parco organizza visite, escursioni in programmi stagionali che consentono di apprezzare al meglio il territorio dei Castelli Romani. Le attivit\u00e0 sono molteplici e diversificate: sono descritte nel sito internet.\nPer quanto riguarda le visite, viene proposto un programma stagionale di visite guidate. Si va dal trekking, alle passeggiate in bicicletta, su strada o su sterrate, agli itinerari a cavallo, alle letture poetiche, il tutto all'insegna di una cultura onnicomprensiva che ha la sua ragion d'essere nella miscela degli ambiti, nella contaminazione dei linguaggi. Esistono itinerari geologici, floristici, gastronomici. Per le scuole \u00e8 possibile richiedere la presenza del personale dell'Ente che pu\u00f2 documentare le caratteristiche del Parco direttamente in classe. Gli studenti, e anche i bambini pi\u00f9 piccoli, possono vivere un'esperienza a contatto con la natura, toccando animali e piante, sentendo odori e profumi, facendo - loro in prima persona - formaggi e ricotta."}
{"id": "1222086", "revid": "533647", "url": "https://it.wikipedia.org/wiki?curid=1222086", "title": "Jos\u00e9 Cadalso", "text": "Biografia.\nAppartenente ad una ricca famiglia di commercianti di Cadice, ricevette un'istruzione di prim'ordine a Parigi e poi Madrid, ed ebbe l'opportunit\u00e0 di viaggiare a lungo in Europa. Scegliendo la vita militare segu\u00ec il reggimento regale di cavalleria nei vari spostamenti e, addirittura, mor\u00ec combattendo a Gibilterra, nella lotta per la liberazione del promontorio occupato dagli inglesi. \nLa sua complessa personalit\u00e0 poetica ha indotto gli studiosi a classificarlo come poeta rococ\u00f2, stoico e talvolta primo romantico spagnolo.\nNelle opere di Cadalso (\"Cartas marruecas\", \"Noches lugubres\", e due tragedie) grande attenzione va alla sua concentrazione sulla prosa epistolare.\nNella \"Cartas marruecas\", uscito postumo nel 1789, tre corrispondenti si scambiano lettere sui costumi degli spagnoli moderni e antichi, ossia sulla condizione storica della Spagna all'epoca dei re Cattolici e a quella contemporanea a lui. \nLe lettere qui proposte si profilano come veri e propri saggi brevi sui pi\u00f9 differenti argomenti.\nAbbiamo qui tre protagonisti, lo spagnolo Nuno e due marocchini, uno giovane che viaggia in Spagna, l'altro anziano e saggio rimasto in patria. Nuno descrive all'altro giovane, curioso, il proprio paese, che l'altro raffronta con il proprio; il vecchio saggio vaglier\u00e0 poi le due versioni per giungere ad una visione disinteressata d'insieme.\nSe da \"Defensa de la naci\u00f3n espa\u00f1ola contro la carta persiana LXXVIII de Montesquie\" Cadalso aveva difeso la propria patria dagli attacchi dell'illustre pensatore francese che dipinse gli spagnoli come arroganti, indolenti e vanitosi, nella \"Cartas marruecas\" affiora un pessimismo diffuso, ed una visione negativa dell'uomo e della natura.\nAd alcune sfortunate circostanze poi, in particolare la morte prematura della donna amata, si deve l'opera incompleta \"Las noches l\u00fagubres\", per la data di scrittura, esiste una grande controversia perch\u00e9 \u00e8 possibile che la scrittura del testo fosse finita nell'anno 1771, non molto tempo prima del \"Werther\" di Goethe, considerata la prima opera del Romanticismo. Questa opera di Cadalso \u00e8 caratterizzata da una cupa atmosfera di desolazione e morte, costruita su un dialogo in un cimitero e nel chiuso di una cella tra pochi personaggi, in particolare Tediato ed il necroforo Lorenzo. L'estratto, ad esempio, ci racconta come Tediato, pazzo d'amore per la donna ormai morta, cerchi di esumare la salma per stringerla in un ultimo abbraccio:\nDi Cadalso ci sono rimaste anche poesie, raccolte nel volume \"\"Ocios de mi juventud\", ed alcune tragedie, \"Don Sancho Garc\u00eda, Conde de Castilla\" e \"Solaya\"\"."}
{"id": "1222087", "revid": "125837313", "url": "https://it.wikipedia.org/wiki?curid=1222087", "title": "Cli\u00f2", "text": "Biografia.\nLa sua carriera inizia nel 1991, quando con il brano \"Non siamo angeli\" raggiunge la finale del Festival di Castrocaro. Nello stesso anno, partecipa come cantante solista alla trasmissione Piacere RaiUno, ed in seguito incide il suo primo album \"Nati per correre via\". Nel 1992, partecipa al Cantagiro, dove vince la sezione Nuove Proposte con i brani \"Non siamo angeli\" ed \"Anime bianche, anime nere\". Nella stessa estate partecipa alla manifestazione musicale Un disco per l'estate con la canzone \"Ehi, come ti va,\" e le sue doti canore le fanno guadagnare il premio \"La Venere d'argento\". Nello stesso anno riceve il premio \"La stella d\u2019oro\" come miglior interprete.\nNel 1993, partecipa al Festival di Sanremo con \"Non dire mai\". Nel 1994, partecipa alla manifestazione Olimpico in concerto. Nel 1996 partecipa al premio Mia Martini Nello stesso anno realizza assieme a Loredana Bert\u00e8 il brano \"Voglio di pi\u00f9\" prodotto da Renato Zero e Luca Rustici. Nel 1997, debutta come attrice a teatro nella pi\u00e8ce \"Canta pagliaccio\", \u00e8 un momentaccio dove affianca l\u2019attrice Antonella Steni. Nel 1999, partecipa alla trasmissione televisiva La canzone del secolo.\nNel 2000, partecipa come ospite al Bengio festival dove nasce una collaborazione con Stefano Di Battista insieme scrivono il brano \"Anima\". Nel 2001, scrive e realizza il singolo \"Dov'\u00e8 il coraggio\" edizioni EMI MUSIC insieme all'autore Paolo Fattorini reinterpretato successivamente da Anna Tatangelo. Nel 2002, scrive e realizza in chiave acustica il suo primo progetto di brani originali che propone con un mini tour in alcuni locali italiani. Nello stesso anno pubblica il singolo \"Le mie ragioni\". Nel Giugno del 2003, presenta con uno showcase presso i locali del Big Mama di Roma il suo progetto di brani inediti, di cui \u00e8 autrice: la presentazione ebbe un grosso successo. Nel 2004, \u00e8 in concerto presso il Campus di Cinecitt\u00e0. Sempre nel 2004, l'editrice T.C.Video2000 Teleroma2 le conferisce il premio \"le parole le cose\", per la comunicativit\u00e0 dei suoi brani. Realizza il singolo \"Coincidenza del cuore\", colonna sonora del film \"Stasera lo faccio\". Nel 2005, in veste di cantante, partecipa alla serie televisiva Il Capitano. Nello stesso anno \u00e8 al concerto di Sanremo per gli eventi collaterali organizzato dall'AFI. Nel 2006 \u00e8 in tour in Italia e Svizzera. Nel 2007, \u00e8 ospite Big della trasmissione I soliti ignoti di Fabrizio Frizzi. Nello stesso anno si dedica alla realizzazione dell'album \"I logici cammini evitati\", che esce nel giugno 2008 in vendita su Ebay ed Itunes, distribuito da Discoteca Laziale.\nNel 2010, partecipa al progetto Amiche per L'Abruzzo voluto da Laura Pausini. Gestisce la rotazione dello spot radiofonico dedicato all'evento collaborando con pi\u00f9 di 500 radio Italiane. Nel 2013, realizza la cover del brano \"\u00c8 Vero\" per la compilation dedicata ad Umberto Bindi prodotta dalla redazione del giornale \"La voce delle donne\" contenuta nell'album \"il mondo solidale\". Nel 2015, propone una serie di cover rivisitate in chiave pop/rock corredate da video. Nel 2016, \u00e8 in tour in Italia ed estero: 3 concerti in Germania presso Congress park Wolfsburg ed Hannover. Nel febbraio 2017, partecipa al Festival di Sanremo durante la manifestazione dedicata agli eventi collaterali presso Villa Ormond durante la trasmissione Sanremo Style, riceve un premio alla carriera come miglior produzione indipendente e per essersi distinta per l\u2019ottima carriera concertistica. Nel 2017, 8 aprile, esce con il nuovo singolo \"Nuova Aria\". Il 12 gennaio 2018 esce il nuovo singolo \"Amami\". Nel 2019, 8 febbraio, durante il Festival di Sanremo, riceve, presso la sala stampa Lucio Dalla del teatro Palafiori, il \"Premio Missione Radio\" come artista indipendente pi\u00f9 ruotata dai circuiti radio privati e per il sostegno che Cli\u00f2 dedica alla musica indipendente di qualit\u00e0. Il 28 maggio 2019 esce il singolo \"SOS\" e il 28 ottobre 2020 esce \"Oltre nuovi orizzonti\". A Giugno 2021 su Tv2000 ottiene un grande successo. Continua il suo tour per l'Italia."}
{"id": "1222088", "revid": "767487", "url": "https://it.wikipedia.org/wiki?curid=1222088", "title": "Fondazione Alfred P. Sloan", "text": "La Fondazione Alfred P. Sloan \u00e8 un istituto filantropico statunitense, fondato nel 1934 da Alfred P. Sloan, Jr., allora Presidente della General Motors."}
{"id": "1222091", "revid": "287204", "url": "https://it.wikipedia.org/wiki?curid=1222091", "title": "Base antartica dell'esercito argentino Primavera", "text": "La base antartica dell'esercito argentino Primavera (in spagnolo \"Base Ant\u00e1rtica del Ej\u00e9rcito Argentino Primavera\") \u00e8 una base antartica estiva argentina.\nUbicazione.\nLocalizzata a ad una latitudine di 64\u00b0 09' sud e ad una longitudine di 60\u00b057' ovest la stazione si trova a Cape Primavera (penisola Antartica) e pu\u00f2 ospitare sino a 18 persone durante la stagione estiva. Il personale tipico \u00e8 composto da 6 scienziati argentini, 4 ricercatori stranieri e 8 membri dell'Ej\u00e9rcito Argentino.\nIl primo insediamento argentino nella zona \u00e8 stato inaugurato il 3 marzo 1977 come base permanente. La struttura opera come base estiva dal 1982.\nIl microclima della zona (una temperatura che raggiunge anche i +13 \u00b0C durante l'estate e venti che non superano i 45 km/h) consente lo sviluppo di una di flora e fauna altrimenti rari in Antartide. Per questi motivi la stazione concentra le sue ricerche nella limnologia e nella biologia terrestre.\nLa base ha svolto inoltre osservazioni meteorologiche dal 1977."}
{"id": "1222092", "revid": "78273", "url": "https://it.wikipedia.org/wiki?curid=1222092", "title": "Stazione Primavera", "text": ""}
{"id": "1222093", "revid": "124187935", "url": "https://it.wikipedia.org/wiki?curid=1222093", "title": "Marcello Pieri", "text": "Debutta ventenne nel 1985 al Festival di Castrocaro col brano \"L'uomo della notte bianca\". Ha partecipato al Festivalbar nel 1991 con \"Se fai l'amore come cammini\" ottenendo un grande successo radiofonico e di vendite.\nHa partecipato al Festival di Sanremo 1993 nella Sezione Giovani con \"Femmina\" e prima di allora al Cantagiro 1992 cantando, tra l'altro, \"Se credi che davvero \u00e8 tutto qui\" e la sua hit \"Se fai l'amore come cammini\".\nAltri brani di successo sono stati \"Il capitano\" (portata al Festival Italiano del 1994), \"Al ritorno dal mare\" e \"Pio\".\nNel 1997 partecipa alla tourn\u00e9e Italiana di Bob Dylan e scrive su richiesta di Marco Pantani \"In punta di piedi\" decidendo per\u00f2 alla morte del campione di non pubblicarla.\nNel 2010 il suo brano \"Diamo la colpa all'estate\" \u00e8 stato inserito nel CD \"Karima\" dell'omonima cantante.\nAlcuni artisti, come ad esempio Vasco Rossi, Gianna Nannini e Raoul Casadei, hanno sostenuto che Pieri sia uno dei pi\u00f9 geniali autori di canzoni e al tempo stesso uno dei pi\u00f9 incompresi del panorama italiano.\nNel 2010 ha pubblicato un singolo \"Leggerezza \" con il quale ha vinto il primo premio come singolo dell'estate, premio decretato dagli ascoltatori del circuito di \"Frequenze indipendenti\".\nNel 2018 decide di pubblicare una nuova canzone: Se cerchi un eroe... non sono io . Ballata rock Scritta da Marcello Pieri, Suonata da Massimo Varini, Marcello Pieri ,David Sabiu."}
{"id": "1222098", "revid": "767487", "url": "https://it.wikipedia.org/wiki?curid=1222098", "title": "Luca Manca (cantante)", "text": "Biografia.\n\u00c8 approdato in TV grazie a Massimo Luca (storico chitarrista di Lucio Battisti), con la produzione di Mara Maionchi ed Alberto Salerno.\nIn seguito alla vittoria di un apposito concorso nell'ambito di \"Domenica In\", ha partecipato al Festival di Sanremo 1993 nella Sezione Giovani con \"Ci vuole molto coraggio\", cantata insieme agli altri tre finalisti della selezione, ovvero Luca Virago, Emanuela Pellegrino e Gabriele Fersini.\nDopo quella breve esperienza nella musica leggera si \u00e8 laureato in Economia Aziendale e ha perseguito una carriera in finanza."}
{"id": "1222099", "revid": "110157", "url": "https://it.wikipedia.org/wiki?curid=1222099", "title": "Hail, Hail", "text": "Hail, Hail \u00e8 la traccia numero due del quarto album dei Pearl Jam, \"No Code\"; per supportarlo, la band suon\u00f2 la canzone al David Letterman Show. Nel 1996, fu pubblicata come singolo esclusivamente per il Giappone, l'Australia, il Canada e l'Europa. Il singolo contiene la b-side \"Black, Red, Yellow\" che sar\u00e0 inclusa nella tracklist di \"Lost Dogs\", mentre \"Hail, Hail\" sar\u00e0 in .\nSignificato del testo.\nIl testo di \"Hail, Hail\" si riferisce a due persone in una relazione tumultuosa, in lotta per salvarla."}
{"id": "1222100", "revid": "2730", "url": "https://it.wikipedia.org/wiki?curid=1222100", "title": "Naviglio militare italiano della seconda guerra mondiale", "text": "Con naviglio militare italiano della seconda guerra mondiale si intendono tutte le navi e i sommergibili facenti parte della Regia Marina al momento dell'ingresso del Regno d'Italia nel menzionato conflitto (10 giugno 1940). In quel periodo la Regia Marina, per numero di unit\u00e0 e dislocamento in tonnellate di navi da guerra, si collocava quinta nella classifica delle marine pi\u00f9 grandi al mondo e poteva dispiegare una notevole componente di battelli subacquei, seconda solo all'Unione Sovietica e avvantaggiata dall'unit\u00e0 del teatro di operazioni: il Mar Mediterraneo e una parte dell'Oceano Atlantico. La Voenno-morskoj flot, difatti, raggruppava sommergibili variegati per et\u00e0 e dotazioni e doveva ripartirli su pi\u00f9 aree distanti tra loro \u2013 Oceano Pacifico, Mar Baltico e Mar Nero.\nDurante la seconda guerra mondiale vennero costruite altre unit\u00e0 che, per\u00f2, non rimpiazzarono quelle perdute. Molte delle navi costruite tra l'estate 1940 e l'estate 1943 o non vennero ultimate o furono catturate dopo l'8 settembre 1943 dalla Germania nazista, che le incorpor\u00f2 nella Kriegsmarine.\nAlla fine della guerra la Regia Marina aveva subito gravi perdite, in specie nel naviglio sottile e tra gli incrociatori; le unit\u00e0 sopravvissute (che comprendevano anche alcune delle classi migliori) furono cedute, in base alle clausole del trattato di Parigi, alle nazioni vincitrici a guisa di riparazioni di guerra. Una parte minore fu invece avviata alla demolizione nell'immediato dopoguerra.\nUnit\u00e0 in servizio all'inizio del conflitto.\nAlla data del 10 giugno 1940 erano in servizio:\nUnit\u00e0 entrate in servizio durante il conflitto.\nDurante la seconda guerra mondiale entrarono in servizio:\nUnit\u00e0 non ultimate prima della fine del conflitto.\nA queste va aggiunto vario naviglio minore, catturato dai tedeschi alla data dell'armistizio e completato per loro conto, o sabotato in diversi modi da militari o resistenti italiani.\nClassificazione e organizzazione della flotta.\nClassificazione del naviglio (R. D. n. 1483 del 5 settembre 1938).\nNel 1938 fu emesso il Regio Decreto n. 1483 che definiva la costituzione e l'organizzazione della flotta della Regia Marina. Le navi da guerra vennero classificate in nove categorie: corazzate, incrociatori, cacciatorpediniere, torpediniere, sommergibili, cannoniere, M.A.S., navi ausiliarie e navi di uso locale. In queste categorie vennero fatte rientrare tutte le navi in servizio, modificando in alcuni casi la classificazione originaria. Per esempio la tipologia \"esploratore\" fu eliminata e gli esploratori in servizio vennero riclassificati, a seconda delle loro caratteristiche, come incrociatori leggeri o come cacciatorpediniere.\nErano definite navi da battaglia o corazzate le unit\u00e0 corazzate adatte per l'impiego in alto mare con armamento principale di calibro superiore a 203\u00a0mm. Erano navi di grande tonnellaggio (fino a t, in accordo al trattato navale di Washington del 1921), potentemente armate (cannoni fino a 406\u00a0mm di calibro) e corazzate, progettate per sostenere il massimo dello sforzo in un combattimento navale. L'armamento offensivo principale era costituito dai cannoni di grosso calibro (da 320 a 381\u00a0mm nelle unit\u00e0 della Regia Marina) capaci di un tiro efficace fino a 30\u00a0km. L'armamento secondario era costituito da cannoni antinave di piccolo calibro (100\u2013120\u00a0mm) e da cannoni antiaerei, oltre che da mitragliere.\nErano definiti incrociatori le navi di elevata velocit\u00e0 e di dislocamento superiore a t, armate con cannoni fino a 203\u00a0mm di calibro. Erano usualmente distinti in incrociatori pesanti (fino a t) e incrociatori leggeri (fino a t). Si trattava di navi molto veloci (anche oltre 35 nodi) dotate di buona potenza di fuoco (cannoni principali da 152\u00a0mm fino a 203\u00a0mm, armamento antiaereo) ma di scarsa protezione (corazzatura da media a leggera, spesso limitata alla parte subacquea). Molte di queste unit\u00e0 erano inoltre dotate di uno o due aerei ricognitori lanciabili mediante catapulte.\nErano definiti cacciatorpediniere le navi siluranti veloci (fino a 38 nodi) con dislocamento da t fino a t, con compiti prevalentemente di attacco con il siluro, ma dotate anche di artiglieria di piccolo e medio calibro (fino a 135\u00a0mm) e di armamento antiaereo (prevalentemente mitragliere) e antisommergibile (bombe torpedini a getto).\nErano definite torpediniere le navi siluranti di piccole dimensioni (dislocamento tra le 100 t e le t), caratterizzate anch'esse da elevata velocit\u00e0 e forte armamento in siluri. Anche queste unit\u00e0 possedevano artiglierie di piccolo calibro (fino a 100\u00a0mm), mitragliere antiaeree e bombe antisommergibile.\nErano definiti sommergibili le unit\u00e0 siluranti in grado di svolgere la loro attivit\u00e0 bellica prevalentemente in immersione. Essi avevano come arma principale il siluro, ma erano anche muniti di uno o due cannoni per l'attacco in superficie (limitato di solito a navi mercantili indifese). Alcuni sommergibili, appositamente attrezzati, potevano svolgere anche attivit\u00e0 di posa mine. A seconda delle caratteristiche nautiche, di armamento e di autonomia, i sommergibili venivano classificati come \"costieri\" o \"oceanici\".\nErano definite cannoniere le navi armate con almeno un cannone di qualsiasi calibro, con dislocamento inferiore alle t e velocit\u00e0 inferiore ai 20 nodi, che non avessero altri compiti ausiliari o logistici.\nI M.A.S. (motoscafo anti sommergibile) erano piccole siluranti di dislocamento inferiore alle 100 t, molto veloci e armate solo di siluri, destinate alla caccia ai sommergibili ma anche e soprattutto ad attacchi veloci a navi maggiori.\nErano definite navi ausiliarie le navi adibite a compiti ausiliari o logistici. In base alla loro specializzazione si riconoscevano: Posamine, Dragamine, Posacavi, Cisterne, Navi officina, Navi appoggio, Rimorchiatori d'alto mare, Navi di salvataggio, Pontoni semoventi, Navi scuola, Navi ospedale.\nComprendevano le navi ausiliarie minori destinate ai servizi locali delle Piazze Marittime: rimorchiatori, piccole cisterne, bettoline e draghe.\nOrganizzazione del naviglio.\nLe navi della Regia Marina erano organizzate in raggruppamenti: squadriglia, flottiglia, divisione, squadra. Al di fuori di questi raggruppamenti potevano esserne costituiti temporaneamente altri, definiti \"gruppi\", comprendenti unit\u00e0 con caratteristiche diverse (per esempio una corazzata o un incrociatore con due o tre cacciatorpediniere). Il \"gruppo\" veniva costituito in forma temporanea per particolari esigenze transitorie o per il raggiungimento di obbiettivi particolari.\nLa squadriglia era un raggruppamento omogeneo di almeno 4 unit\u00e0 di naviglio sottile (di cui una con funzioni di capo squadriglia): cacciatorpediniere, torpediniere, sommergibili o M.A.S. Le unit\u00e0 dovevano essere preferibilmente della stessa classe o, comunque, possedere caratteristiche nautiche e belliche il pi\u00f9 possibile simili.\nLa flottiglia (comandata da un capo flottiglia, solitamente imbarcato su un'unit\u00e0 estranea alle squadriglie) era un raggruppamento di 2 o pi\u00f9 squadriglie.\nLa divisione era un raggruppamento di 2 o pi\u00f9 navi maggiori (incrociatori o corazzate) delle quali una poteva avere funzioni di capo divisione. Solitamente alla divisione erano aggregate una o pi\u00f9 squadriglie di siluranti (cacciatorpediniere o torpediniere) con funzioni di scorta.\nUna squadra navale era composta dal raggruppamento di 2 o pi\u00f9 divisioni. Le funzioni di comando della squadra erano svolte da una nave ammiraglia che poteva appartenere a una delle divisioni o esserne indipendente. La Regia Marina comprendeva 2 squadre, basate rispettivamente a Taranto e a La Spezia.\nOrdine di battaglia.\nAll'entrata in guerra dell'Italia nel secondo conflitto mondiale la flotta della Regia Marina era cos\u00ec inquadrata:\nI Squadra.\nSede: TarantoComandante: ammiraglio Inigo Campioni\nVI Divisione corazzate.\nComandante: ammiraglio Carlo Cattaneo (\"istituita il 30 agosto 1940\")\nV Divisione corazzate.\nComandante: ammiraglio Bruto Brivonesi\nIX Divisione corazzate.\nComandante: ammiraglio Carlo Bergamini\nI Divisione incrociatori.\nComandante: ammiraglio Pellegrino Matteucci\nIV Divisione incrociatori.\nComandante: ammiraglio Alberto Marenco di Moriondo\nLa XII Squadriglia cacciatorpediniere (\"Lanciere\") fu distaccata della II Squadra come unit\u00e0 di scorta della IV Divisione incrociatori\nVIII Divisione incrociatori.\nComandante: ammiraglio Antonio Legnani\nGruppo navi ausiliarie di squadra.\n \nRimorchiatore d'uso locale\nII Squadra.\nSede: La SpeziaComandante: ammiraglio Riccardo Paladini\nComando di squadra.\nXII Squadriglia cacciatorpediniere.\nSquadriglia successivamente distaccata come unit\u00e0 di scorta presso la IV Divisione incrociatori della I Squadra\nIII Divisione incrociatori.\nComandante: ammiraglio Carlo Cattaneo (dal 28 agosto 1940 sostituito dall'ammiraglio Luigi Sansonetti)\nII Divisione incrociatori.\nComandante: ammiraglio Ferdinando Casardi\nVII Divisione incrociatori.\nComandante: ammiraglio Luigi Sansonetti\nComando flotta sommergibili.\nBase: RomaComandante: ammiraglio Mario Falangola\nQuesto comando era formato da 12 gruppi di stanza a La Spezia, Napoli, Messina, Taranto, Pola, Brindisi, Cagliari, Trapani, Augusta e Tobruch.\nCircoscrizioni.\nCircoscrizione Alto Tirreno.\nDipartimento militare marittimo \"Alto Tirreno\".\nBase: La SpeziaComandante: ammiraglio di divisione Aimone di Savoia-Aosta\nCircoscrizione Basso Tirreno.\nDipartimento militare marittimo \"Basso Tirreno\".\nBase: NapoliComandante: ammiraglio di divisione Vladimiro Pini\nComando militare marittimo \"Sardegna\".\nBase: La MaddalenaComandante: ammiraglio di divisione Ettore Sportiello\nComando militare marittimo \"Sicilia\".\nBase: MessinaComandante: ammiraglio di divisione Pietro Barone\nII Squadriglia dragamine.\n10 dragamine RD\u00a0\u2013 Base: Messina\nIII Squadriglia dragamine.\n9 dragamine RD\u00a0\u2013 Base: Palermo\nIV Squadriglia dragamine.\n9 dragamine RD\u00a0\u2013 Base: Arsenale militare marittimo di Augusta\nCircoscrizione Alto Adriatico.\nComando militare marittimo autonomo \"Alto Adriatico\".\nBase: VeneziaComandante: ammiraglio di divisione Ferdinando di Savoia-Genova\nComando militare marittimo \"Quarnaro\".\nBase: LussinoComandante: ?\nCircoscrizione Basso Adriatico e del Mar Ionio.\nDipartimento militare marittimo \"Ionio e Basso Adriatico\".\nBase: TarantoComandante: ammiraglio Antonio Pasetti\nComando militare marittimo \"Basso Adriatico\".\nBase: BrindisiComandante: ammiraglio Luigi Spalice\nComando navale Mar Egeo.\nSede: RodiComandante: contrammiraglio Luigi Biancheri\nComando navale Albania.\nBase: DurazzoComandante: contrammiraglio Vittorio Tur\nComando navale Libia.\nBase: BengasiComandante: ammiraglio Bruno Brivonesi\nBase: Tripoli.\nNavi ausiliarie.\n \nBase: Tobruch.\nGruppo navi ausiliarie dipartimentali.\n\"Lina Campanella\", \"Ticino\", \"Polifemo\"\nComando navale Africa Orientale Italiana.\nBase: MassauaComandante: contrammiraglio Carlo Balsamo di Specchia Normandia\nNave coloniale: \"Eritrea\" \nComando navale Estremo Oriente.\nBase: TientsinComandante: capitano di vascello Galletti "}
{"id": "1222101", "revid": "767487", "url": "https://it.wikipedia.org/wiki?curid=1222101", "title": "Fandango (gruppo musicale italiano)", "text": "Fandango era il nome di un gruppo musicale italiano.\nHanno partecipato nella sezione Nuove Proposte al Festival di Sanremo 1991 con \"Che grossa nostalgia\" ed al Festival di Sanremo 1993 con \"Non ci prenderanno mai\", qualificandosi in entrambi i casi alla serata finale.\nNel 1995 viene pubblicato il primo album, da cui furono tratti i singoli \"Centomila\" e \"Piccolissimi\".\nFormazione.\nIl gruppo era formato da:"}
{"id": "1222102", "revid": "729019", "url": "https://it.wikipedia.org/wiki?curid=1222102", "title": "DB (azienda)", "text": "La DB, nota anche come Deutch &amp; Bonnet o Deutch-Bonnet, era una casa automobilistica francese attiva tra il 1938 ed il 1961.\nStoria.\nLa Casa fu fondata nel 1938 dai francesi Charles Deutsch e Ren\u00e9 Bonnet, quest'ultimo fu anche un ex-pilota. Le iniziali dei loro cognomi diedero il nome all'azienda.\nInizialmente, realizzarono una vettura da corsa con meccanica di origine Citro\u00ebn, ma l'attivit\u00e0 della Casa non decoll\u00f2 immediatamente a causa dello scoppio della seconda guerra mondiale: alla fine del conflitto si riprese a lavorare alla produzione di vetture. L'idea dei due fondatori era quella di produrre vetture sportiveggianti di fascia media e medio-bassa.\nNel 1949 fu presentata una nuova vettura da competizione con meccanica Citro\u00ebn: i due titolari della DB contavano di produrne circa venti esemplari, ma l'accordo con la Citro\u00ebn non and\u00f2 a buon fine, perci\u00f2 la DB si rivolse alla Panhard che accolse la proposta per la produzione di piccole vetture sportive.\nFu cos\u00ec che nel 1950 fu lanciata la prima vettura marchiata DB, una piccola cabriolet prodotta per poco tempo e con meccanica proveniente dalla Panhard Dyna X. Nel 1954 fu la volta del secondo modello, una piccola coup\u00e9 con motore della Dyna Z.\nLa novit\u00e0 stava nell'impiego della vetroresina per la carrozzeria delle vetture.\nIn quel periodo la DB cominci\u00f2 anche a cimentarsi nelle gare, ottenendo spesso dei grandi successi: la competitivit\u00e0 della meccanica Panhard era fuori da ogni dubbio, inoltre, Charles Deutsch introdusse alcune soluzioni aerodinamiche per le DB da gara. Ci\u00f2 permise a queste vetture di imporsi anche in manifestazioni agonistiche di rilievo, come la \"24 Ore di Le Mans\".\nUna delle vetture pi\u00f9 note della DB, sia nel panorama delle competizioni che in quello della produzione di serie fu la 750, che montava anch'essa la meccanica della Dyna Z.\nIn ogni caso, essendo la DB una marca pi\u00f9 dedita alle competizioni che non alla produzione di serie, la sua notoriet\u00e0 rimase in gran parte confinata entro l'ambito delle corse.\nNel 1961 fu lanciata una nuova cabriolet, ma fu in quell'anno che cominciarono i problemi: Ren\u00e9 Bonnet si accord\u00f2 con la Renault per la produzione di una vettura a motore centrale e a trazione posteriore: quando Charles Deutsch lo venne a sapere la prese molto male e, ritenendo di essere stato raggirato sciolse la societ\u00e0 della DB che si spezz\u00f2 in due: da una parte Deutsch fond\u00f2 la \"CD\", una piccola azienda di vetture sportive che ebbe vita breve; dall'altra Ren\u00e8 Bonnet fond\u00f2 la Ren\u00e9 Bonnet Automobiles, a capo della quale produsse una vettura, la Djet, e poi abbandon\u00f2 il progetto nelle mani della Matra.\nVetture DB.\nStradali:\nDa gara:"}
{"id": "1222103", "revid": "1543377", "url": "https://it.wikipedia.org/wiki?curid=1222103", "title": "Kilree", "text": "Kilree \u00e8 un piccolo complesso monumentale di epoca medievale situato 2 km a sud di Kells, nella contea di Kilkenny, in Irlanda. \nDescrizione.\nIl complesso comprende un cimitero, le rovine di una chiesa, una torre rotonda ed una croce celtica, situata all'esterno della cinta del cimitero. \u00c8 il pi\u00f9 antico sito religioso dell'area con una torre rotonda. La torre \u00e8 alta circa 26-27 m, ha un diametro di 4,86 m ed una circonferenza di 15,28 m. Non presenta pi\u00f9 la cima conica.\nStoria.\nSecondo la tradizione locale la croce indicherebbe la tomba di Niall Caille, un re supremo d'Irlanda nel IX secolo. Caille sarebbe morto annegato nel fiume Kings, vicino a Callan, nell'846, mentre tentava di salvare un servo: il suo corpo sarebbe stato poi ritrovato a Kells. Il re non fu sepolto in territorio consacrato poich\u00e9 pagano."}
{"id": "1222107", "revid": "76963", "url": "https://it.wikipedia.org/wiki?curid=1222107", "title": "Charlie O'Connell", "text": "Charlie O'Connell nasce a New York da padre statunitense di origini irlandesi e da madre statunitense di origini italopolacche; \u00e8 il fratello minore di Jerry O'Connell, presente anche lui nella serie TV \"I viaggiatori\" (\"The Sliders\"), nella quale serie i personaggi interpretati sono anch'essi fratelli. Analogamente, Charlie compare in alcuni episodi di \"Crossing Jordan\" interpretando il ruolo del fratello di Woody, il personaggio di Jerry."}
{"id": "1222108", "revid": "550667", "url": "https://it.wikipedia.org/wiki?curid=1222108", "title": "Borgata Vittoria", "text": "Borgata Vittoria, nota perlopi\u00f9 come Borgo Vittoria (\"Borgh T\u00f2ja\" in piemontese), \u00e8 un quartiere della Circoscrizione 5 di Torino, ubicato nell'area settentrionale della citt\u00e0.\nLa borgata \u00e8 delimitata:\nBorgo Vittoria confina dunque con i quartieri Villaretto e Falchera (oltre la Stura di Lanzo, lato nord), Rebaudengo e Barriera di Milano (lato est), San Donato (lato sud) e Madonna di Campagna (lato ovest).\nLe descrizioni che seguono sono redatte in funzione dei confini appena descritti, comunemente riconosciuti. Si tenga per\u00f2 presente che esistono ulteriori valutazioni, in particolare quella del Politecnico di Torino risalente al 2014, che delimitano altrimenti i confini della borgata, seguendo i quali andrebbero cos\u00ec esclusi alcuni elementi qui descritti e inclusi altri qui tralasciati.\nStoria.\nAnticamente, questo territorio fu sostanzialmente utilizzato per lo sfruttamento boschivo, agricolo e pastorizio. Soltanto a partire dal XVII secolo esso fu gradualmente occupato da costruzioni, modeste abitazioni rurali ma anche grandi cascine; tra queste ultime va citata \"La\" \"Fossata\", le cui importanti tracce (di particolare rilievo l'edificio padronale di fondazione seicentesca ed il muro di cinta) sono ancor oggi presenti tra la via omonima e via Randaccio e sottoposta a profonda ristrutturazione negli anni 2017-2019.\nOrigine del nome.\nIl nome della borgata rievoca la battaglia risolutiva dell'assedio di Torino, combattuta contro le truppe franco-spagnole il 7 settembre 1706 da parte delle truppe sabaude e austriache. \nTeatri principali della battaglia furono in realt\u00e0 zone limitrofe o anche pi\u00f9 distanti (ossia Madonna di Campagna e Lucento); quando per\u00f2 nel 1885, durante gli estesi scavi per erigere la chiesa della Salute, fu rinvenuto un certo numero di ossa umane, queste furono messe in relazione a quel preciso evento storico. Da quel momento la borgata Levi (cos\u00ec si chiamava all'inizio) prese ad essere chiamata \"borgo Vittoria\"; alcune vie e piazze di quest'area furono perci\u00f2 intitolate a situazioni, luoghi e personaggi che, ancora oggi, evocano quel lontano avvenimento:\nOttocento.\nTra il 1850-1855, con la costruzione del primo tratto della ferrovia Torino-Milano, e il 1886, anno in cui fu realizzato il primo tratto (fino a Venaria Reale) della futura ferrovia Torino-Ceres, cominciarono a definirsi i confini della borgata. A ridosso della Torino-Ceres si svilupp\u00f2 una borgata che, prima di assumere l'attuale nome di Borgata Tesso, diverr\u00e0 nota come \"Barriera di Lanzo\"; il nome si deve al fatto che l'insediamento venne a trovarsi all'esterno della cinta daziaria eretta nel 1853, vicino al casello al quale si arrivava giungendo dalle valli di Lanzo Torinese. Tale posizione, in un'area esente dai dazi sulle merci in ingresso in citt\u00e0, favor\u00ec quindi il commercio e la nascita di abitazioni e botteghe a nord del quartiere stesso.\nSul finire del XIX secolo prese il via la rapida colonizzazione industriale del borgo, in particolare con la nascita dell'opificio tessile \"Galoppo\", sulla cui area sorger\u00e0 poi la S.N.O.S (Societ\u00e0 Nazionale Officine di Savigliano). \n, che successivamente fonder\u00e0 il Gruppo Finanziario Tessile di Torino; per un certo periodo quindi, la Borgata prese il nome \"Levi\".\nUn'ulteriore e importante crescita demografica, grazie anche alla nascita nel 1891 delle Ferriere (e relative fabbriche indotte) nel vicino quartiere Madonna di Campagna, si ebbe a cavallo del XIX e XX secolo, con il conseguente sviluppo di nuovi servizi rivolti ai borghigiani: ad esempio, nel 1895 fu posta la prima pietra della parrocchia territoriale, la monumentale chiesa e santuario di Nostra Signora della Salute, dedicata a Maria nelle vesti di protettrice della Patria e degli infermi, sede dell'omonima Opera di Carit\u00e0.\nEpoca recente.\nIl boom demografico maggiore si registr\u00f2 intorno agli anni Cinquanta, per proseguire fino alla met\u00e0 anni Settanta del XX secolo, sulla scia della grande immigrazione interna che port\u00f2 Torino a superare il milione di abitanti. Anche dopo l'inizio del calo demografico, oggi la popolazione del borgo rimane sostanzialmente stabile come numero di abitanti, grazie anche all'immigrazione extracomunitaria e non solo (per esempio, dalla Romania).\nMonumenti ed edifici.\nChiesa e Santuario di Nostra Signora della Salute.\nDedicata a Maria nelle vesti di protettrice della Patria e degli infermi, la Chiesa santuario di Nostra Signora della Salute \u00e8 al contempo parrocchia e santuario. L'edificio neomedievale, ambiziosa opera eclettica di Giovanni Angelo Reycend, ospita le reliquie di san Leonardo Murialdo (1828-1900).\nL'edificio conserva suggestioni e testimonianze relative all'assedio di Torino del 1706 e alla battaglia vittoriosa che forse in qualche misura, nel settembre di quell'anno, si svolse anche in questi luoghi; il santuario riveste dunque non solo un interesse artistico e religioso, ma ha acquisito anche le caratteristiche di memoria storica e documentaria.\nCascina \"La Fossata\".\nLa cascina \"La Fossata\", di fondazione almeno seicentesca, \u00e8 stata anch'essa testimone diretta dei fatti relativi all'assedio di Torino del 1706, essendo diventata in quell'occasione luogo di difesa e di stoccaggio per le truppe piemontesi.\nTipo esempio di cascina \"a corte chiusa\", un tempo isolata nella campagna torinese e circondata da vasti terreni adibiti a colture e pascoli, ha sub\u00ecto nei secoli alcune variazioni che, sebbene ottenute aggiungendo e trasformando edifici e spazi, non hanno stravolto l'impianto originale. Di grande impatto sono il \"casino\" padronale, di elegante fattura barocca, e la cinta muraria circostante, che dona al complesso l'aspetto di un luogo fortificato.\nNonostante vari cambi di propriet\u00e0, fino agli Anni Settanta del XX secolo la cascina ha proseguito la sua attivit\u00e0 mantenendo la primitiva vocazione legata all'agricoltura e all'allevamento, sebbene un nuovo \"assedio\", quello della citt\u00e0 in espansione, avesse nel frattempo divorato i terreni limitrofi, sostituendoli con strade e palazzi. \nCaduta in abbandono e progressiva rovina, nonostante compaia come location esterna nel film Torino nera di Carlo Lizzani con Bud Spencer , la cascina ha vissuto decenni di degrado profondo sino a far disperare per la sua sorte (anche perch\u00e9, nel frattempo, altre cascine torinesi erano state sacrificate alla speculazione urbanistica).\nNel 2016 la propriet\u00e0 \u00e8 passata al Comune di Torino : le strutture storiche sono state salvate e restaurate e l'area (sul limitare della quale sono stati eretti nuovi edifici) verr\u00e0 destinata, nelle intenzioni, ad attivit\u00e0 di interesse sociale.\nA fine 2018 i lavori di ristrutturazione, lunghi e complessi, sono terminati e l'inaugurazione degli spazi pubblici e di accoglienza \u00e8 stata nella primavera-estate 2019.\nStrade principali e viabilit\u00e0.\nIl centro del quartiere \u00e8 identificabile nel Santuario di Nostra Signora della Salute e nelle piazze a questa adiacenti, tra le quali grande importanza riveste piazza della Vittoria, sede di un popolare e frequentato mercato all'aperto, attivo sei mattine alla settimana (sabato tutto il giorno). \nVia Chiesa della Salute, con i suoi numerosi negozi, rappresenta la principale arteria del borgo con la vocazione per il piccolo commercio: essa deve il suo nome al fatto di essere tangente al santuario dedicato a Nostra Signora della Salute.\nLe altre principali arterie sono corso Venezia, in fase di profonda ristrutturazione viaria, corso Grosseto, via Breglio, anch'essa ricca di negozi, via Stradella, via Cardinal Massaia, via Reiss Romoli.\nRimarchevole \u00e8 via Errico Giachino, il cui tracciato \u00e8 preesistente alla nascita di Borgo Vittoria. Sino al 1927 era nota come Strada Provinciale di Lanzo; questa via e le sue adiacenze sono caratterizzate da alcuni interessanti edifici costruiti a cavallo dei secoli XIX e XX.\nMolti i nodi viari principali e molto trafficati del quartiere, ad esempio largo Giachino e l'incrocio tra via Chiesa della Salute e via Breglio. \nIn corso Grosseto si trova l'imbocco per la superstrada Torino-Caselle, che da anche accesso alla tangenziale Nord da cui si raggiungono l'autostrada Torino-Aosta e l'autostrada Torino-Milano.\nLa porzione sud del quartiere \u00e8 attraversata dalla ferrovia Torino-Ceres, un tempo completamente a cielo aperto : oggi, dopo l'interramento della linea alla fine degli anni Ottanta e la sovrastante realizzazione di un lungo percorso ciclopedonale, essa \u00e8 ravvisabile all'esterno solo grazie alle Stazioni di Torino Dora e Madonna di Campagna.\nLungo il margine orientale di Borgo Vittoria, definito da corso Venezia, transita la linea ferroviaria per Milano. Oggi anch'essa \u00e8 stata interrata, dopo aver caratterizzato per molti decenni il panorama e determinato un ostacolo viario con l'adiacente quartiere Barriera di Milano. \nI lavori di interramento della linea, motore di un profondo rinnovamento urbanistico di questo angolo di citt\u00e0 e del collegamento diretto tra i quartieri prima separati, hanno causato la scomparsa della piccola stazione di Torino Dora, che si trovava all'estremo margine sud-est del borgo, pressoch\u00e9 al centro dell'attuale piazza Baldissera mentre una nuova stazione a servizio della linea per Milano \u00e8 stata costruita pi\u00f9 a nord.\nBorgata Vittoria oggi e la Spina 3.\nPer \"Spina 3\" s'intende una vasta area di riconversione di tutta l'area centro-nord di Torino, nel contesto di una pi\u00f9 ampia trasformazione, detta Spina Centrale, i cui cantieri partirono intorno all'anno 2000 circa. La \"Spina 3\", oltre che Borgata Vittoria, coinvolse anche i vicini quartieri San Donato e Madonna di Campagna. Ancora oggi, i media chiamano spesso quest'area semplicemente \"Spina 3\".\nAnche grazie a questo intervento, Borgo Vittoria si \u00e8 confermato tra i principali sbocchi viari della citt\u00e0 verso nord, attraverso la zona compresa tra corso Mortara, via Orvieto, via Tesso, via Giachino e via Udine.\nNella \"Spina 3\" fu costruito, in occasione dei XX Giochi Olimpici Invernali del 2006, uno dei \"Villaggi Media\" destinati a ospitare gli atleti; la porzione appartenente a Borgo Vittoria \u00e8 caratterizzata da un complesso edilizio formato da tre blocchi di edifici alti circa 70 metri, detti \u201cTorri Michelin Nord\u201d. Dopo i Giochi, le Torri furono riconvertite a edifici residenziali e pubblici.\nL'abbattimento della sopraelevata di corso Mortara, costruita all'inizio degli anni Settanta, ha consentito il ricongiungimento, visivo e concreto, coi quartieri confinanti di San Donato e Madonna di Campagna, tramite la realizzazione di una grande rotonda (tra via Orvieto e corso Mortara), di un articolato sottopasso stradale, con uscite in via Borgaro e corso Potenza, e di un nuovo modernissimo ponte sulla Dora, che affianca il precedente (oggi pedonalizzato) intitolato ad Amedeo IX.\nAltro significativo intervento in detta area \u00e8 stato il recupero del grande complesso delle ex Officine Savigliano, su corso Mortara, oggi ridenominato \"S.N.O.S. Center.\" La struttura ospita un centro commerciale, uffici e loft.\nServizi al cittadino.\nIn via del Ridotto si trova il Poliambulatorio specialistico della ASL Citt\u00e0 di Torino, diviso tra due edifici al numero 3 ed al numero 9, un tempo rispettivamente sedi mutualistiche MALF e INAM.\nTrasporto pubblico.\nIl quartiere \u00e8 servito da 1 stazione ferroviaria stazione di Torino Rebaudengo Fossata di RFI. \n\u00c8 servito anche dalla rete di trasporto pubblico urbano e suburbano del GTT, con le linee bus: 2, 10 Navetta, 10 festivo, 11, 11 festivo, 21, 22, 52, 60, 62, 62 festivo, 67 festivo, 75, 75/, 77, 90 e 91, nonch\u00e9 dalla linea GTT \"10 Nightbuster\". \u00c8 servito anche dalla rete di trasporto pubblico extraurbano GTT con le linee bus 1085, 3092, 3106, 3165, 3329 e 3545."}
{"id": "1222109", "revid": "146644", "url": "https://it.wikipedia.org/wiki?curid=1222109", "title": "Base Primavera", "text": ""}
{"id": "1222113", "revid": "1318658", "url": "https://it.wikipedia.org/wiki?curid=1222113", "title": "Hovedserien 1960-1961", "text": "L'edizione 1960-61 della Hovedserien vide la vittoria finale del Fredrikstad.\nCapocannoniere del torneo fu Per Kristoffersen (Fredrikstad), con 15 reti."}
{"id": "1222114", "revid": "173623", "url": "https://it.wikipedia.org/wiki?curid=1222114", "title": "Ma Kelly's Greasy Spoon", "text": "Ma Kelly's Greasy Spoon \u00e8 il terzo album del gruppo rock britannico Status Quo, uscito nell'agosto del 1970.\nIl disco.\nCon questo lavoro la band britannica decide di abbandonare la corrente psichedelica e, con un drastico cambio di direzione, comincia a esplorare un sound pi\u00f9 duro e aggressivo. Il rock si fonde con il blues e il boogie-woogie dando vita a un linguaggio musicale fruibile e immediato, con nette sezioni ritmiche e ruvidi arrangiamenti.\nDue sono i 45 giri pubblicati dagli Status Quo nel 1970, ovvero \"Down the Dustpipe\" (N. 12 UK) e \"In My Chair\" (N. 21 UK), nessuno dei quali compreso nell'album originale, ma inclusi nella ristampa CD in qualit\u00e0 di bonus tracks. In Francia fu pubblicata come singolo \"Spinning Wheel Blues\". Amatissima dal vivo la cover di \"Junior's Wailing\" del misconosciuto gruppo blues rock Steamhammer.\n\"Ma Kelly's Greasy Spoon\" \u00e8 l'ultimo album degli Status Quo inciso con la compartecipazione all'organo del tastierista Roy Lynes. Al suo posto non subentra nessuno fino al 1982, quando viene assunto come membro Andy Bown.\nTracce.\nLato A\nLato B\nTracce bonus dell'edizione CD"}
{"id": "1222117", "revid": "136653", "url": "https://it.wikipedia.org/wiki?curid=1222117", "title": "L'Avventura", "text": ""}
{"id": "1222118", "revid": "1543377", "url": "https://it.wikipedia.org/wiki?curid=1222118", "title": "Live Earth Antartide", "text": "Il Concerto Live Earth in Antartide ha avuto luogo il 7 luglio 2007 nella base britannica di Rothera Research Station, nella penisola Antartica.\nL'unica band a suonare sono stati i Nunatak. I Nunatak hanno suonato davanti a 17 persone a una temperatura di -18\u00a0\u00b0C circondati dai ghiacciai, e sono stati visti in tutto il mondo.\nCopertura mediatica.\nTelevisione.\nNegli Stati Uniti la NBC Universal ha ripreso il concerto.\nRadio via satellite.\nLive Earth \u00e8 stato registrato dalle pi\u00f9 grandi radio satelitari degli Stati Uniti come XM Satellite Radio e Sirius Satellite Radio.\nInternet.\nTutto il Live Earth era visibile su liveearth.msn.com."}
{"id": "1222123", "revid": "136653", "url": "https://it.wikipedia.org/wiki?curid=1222123", "title": "David di Donatello al miglior regista", "text": ""}
{"id": "1222127", "revid": "1318658", "url": "https://it.wikipedia.org/wiki?curid=1222127", "title": "Hovedserien 1959-1960", "text": "L'edizione 1959-60 della Hovedserien vide la vittoria finale del Fredrikstad.\nCapocannoniere del torneo fu Per Kristoffersen (Fredrikstad), con 13 reti."}
{"id": "1222131", "revid": "767487", "url": "https://it.wikipedia.org/wiki?curid=1222131", "title": "Dog of Two Head", "text": "Dog of Two Head \u00e8 il quarto album del gruppo rock britannico Status Quo, pubblicato per la prima volta nel novembre del 1971.\nIl disco.\nConcezione.\nVisto il consenso di pubblico ottenuto soprattutto con le esibizioni dal vivo, gli Status Quo decidono di approfondire le tematiche musicali gi\u00e0 lambite col precedente \"Ma Kelly's Greasy Spoon\", alla ricerca di un sound identificativo che li renda istantaneamente distinguibili.\nContenuti.\n\u00c8 l'ultimo album pubblicato per la Pye Records ma \u00e8 anche il primo di una lunga serie ad essere inciso senza l'ausilio di un tastierista, dopo l'abbandono da parte di Roy Lynes nel 1970. Proprio l'assenza delle tastiere consente al gruppo di dar forma ad un suono nuovo, tipico e peculiare.\nIl lavoro esprime un vistoso irrobustimento in chiave hard delle sonorit\u00e0 blues gi\u00e0 sperimentate nel precedente \"Ma Kelly's Greasy Spoon\", qui elaborate con maggiore fantasia e intraprendenza innovativa ed \u00e8 pervaso dallo sviluppo di una notevole tecnica ad intreccio tra le chitarre di Rossi e Parfitt con brani ad ampio respiro distinti da toni ruvidi e lunghi assolo strumentali.\n\u00c8 anche uno dei pochi album del gruppo che contenga tracce con evidenti riferimenti politici e sociali (\"Umleitung\" e \"Someone's Learning\", quest'ultima a biasimo del terrorismo irlandese).\nAccoglienza.\n\"Dog of Two Head\" \u00e8 considerato uno dei migliori lavori mai realizzati dalla longeva band britannica per inventiva e sintesi stilistica tra vari generi (hard rock, boogie rock, country, folk, blues, rock and roll).\nL'album viene pubblicato nel novembre del 1971, quando la band conserva ancora un basso profilo commerciale. Tuttavia, non viene adeguatamente supportato sotto il profilo promozionale e il gruppo decide di abbandonare la Pye, restando per parecchi mesi senza casa discografica.\nNell'estate del 1972 gli Status Quo firmano per la Vertigo Records, dalla quale vengono valorizzati ai dovuti livelli divenendo una delle rock band di maggior successo del Regno Unito.\nTracce.\nLato A\nLato B\nTracce bonus dell'edizione CD 2003"}
{"id": "1222132", "revid": "344503", "url": "https://it.wikipedia.org/wiki?curid=1222132", "title": "David Luchino Visconti", "text": "Il David Luchino Visconti \u00e8 un Premio Speciale, intitolato al regista Luchino Visconti, assegnato dalla giuria dei David di Donatello ai registi dall'edizione del 1976 a quella del 1995."}
{"id": "1222140", "revid": "38120", "url": "https://it.wikipedia.org/wiki?curid=1222140", "title": "Hail, hail", "text": ""}
{"id": "1222141", "revid": "38120", "url": "https://it.wikipedia.org/wiki?curid=1222141", "title": "Hail hail", "text": ""}
{"id": "1222142", "revid": "38120", "url": "https://it.wikipedia.org/wiki?curid=1222142", "title": "Hail Hail", "text": ""}
{"id": "1222144", "revid": "1305772", "url": "https://it.wikipedia.org/wiki?curid=1222144", "title": "Brethil", "text": "La Foresta di Brethil \u00e8 una foresta di Arda, l'universo immaginario fantasy creato dallo scrittore inglese J.R.R. Tolkien. Era un bosco che confinava con la regione del Dorthonion ed era probabilmente parte del Doriath.\nFu propri nel Brethil che si rifugi\u00f2 la Casa di Haleth e con essi giunsero anche alcuni Dr\u00faedain.\nIl fiume Teiglin scorreva nella Foresta di Brethil."}
{"id": "1222145", "revid": "767487", "url": "https://it.wikipedia.org/wiki?curid=1222145", "title": "N. U. - Nettezza urbana", "text": "N. U. - Nettezza urbana \u00e8 un documentario di Michelangelo Antonioni del 1948.\nTrama.\nAntonioni segue la vita degli spazzini della citt\u00e0 di Roma. In un'alternanza di associazioni libere e allusive, il regista tenta di ritrovare il rapporto che lega il lavoro con l'ambiente urbano."}
{"id": "1222146", "revid": "767487", "url": "https://it.wikipedia.org/wiki?curid=1222146", "title": "L'amorosa menzogna", "text": "L'amorosa menzogna \u00e8 un documentario del 1949 diretto da Michelangelo Antonioni, vincitore del Nastro d'argento 1950 al Miglior documentario.\nDocumentario sul mondo dei fotoromanzi italiani del dopoguerra sui suoi divi e i suoi lettori. L'aiuto regista \u00e8 stato Francesco Maselli.\n\u00c8 stato presentato in concorso al 3\u00ba Festival di Cannes."}
{"id": "1222150", "revid": "486946", "url": "https://it.wikipedia.org/wiki?curid=1222150", "title": "Ondoher", "text": ""}
{"id": "1222152", "revid": "767487", "url": "https://it.wikipedia.org/wiki?curid=1222152", "title": "Piledriver (album)", "text": "Piledriver \u00e8 il quinto album del gruppo rock britannico Status Quo, pubblicato per la prima volta nel dicembre del 1972.\nIl disco.\nConcezione.\nNel 1972, grazie al successo ottenuto con gli spettacoli dal vivo (in particolare, nel mese di agosto al festival di Reading), gli Status Quo vengono scritturati dalla Vertigo Records. Avendo del nuovo materiale gi\u00e0 disponibile, la band si mette subito all'opera per registrare un nuovo album di studio ma chiede che la nuova etichetta acconsenta all'autoproduzione del lavoro, senza interferenze di sorta.\nContenuti.\nLa libert\u00e0 nella scelta della direzione artistica porta la band a esplorare una formula stilistica pi\u00f9 cruda e audace non solo per la rinuncia (pressoch\u00e9 definitiva) ad ogni genere di riferimento politico e sociale nei testi quanto, soprattutto, per la decisione di racchiudere in sala d'incisione la magia e l'atmosfera del nuovo ruvido sound sviluppato nei concerti dal vivo, muovendosi su un duplice binario di suoni e melodie: a brani energici e potenti - \"Big Fat Mama\", \"Paper Plane\" - si uniscono pezzi soft e malinconici come \"A Year\" e \"All the Reasons\", in un prodotto finale dal taglio stilistico molto ben definito e bilanciato.\nAccoglienza.\nAccolto dalla critica britannica dell'epoca in maniera alquanto negativa per l'eccessiva immediatezza dei toni e il troppo disimpegno, \"Piledriver\" viene nel tempo fortemente rivalutato ed \u00e8 oggi considerato un album seminale, capace di evolvere uno stile e influenzare generazioni di musicisti.\nL'album sale al quinto posto delle classifiche inglesi, nelle quali staziona per 37 settimane consecutive. Negli anni seguenti, grazie anche al \"boom\" degli album successivi, ritorna di nuovo in classifica.\nCon \"Piledriver\" gli Status Quo aprono un lungo periodo dorato marcato da una sterminata serie di successi: restano accasati con l'etichetta Vertigo Records per altri due decenni, superando i cento milioni di dischi venduti.\nSingoli: \"Paper Plane\" (n. 8 UK).\nTracce.\nLato A\nLato B\nTracce bonus dell'edizione CD 2005\nDeluxe Edition 2014.\nIl 24 marzo 2014, viene pubblicata la \"deluxe edition\" dell'album contenente due CD.\nNel primo disco viene riprodotto fedelmente l'album del 1972, con il sound completamente restaurato e rimasterizzato.\nNel secondo CD sono inclusi vari pezzi dal vivo tratti da concerti registrati per la BBC tra il 1972 e il 1973.\nIl libretto, oltre a varie foto del periodo di incisione dell'album, contiene delle ampie note illustrative redatte a cura di Dave Ling, critico delle riviste musicali britanniche \"Classic Rock\" e \"Metal Hammer\".\nTracce Deluxe Edition.\nCD 1\nContiene l'album originale del 1972, in versione restaurata e rimasterizzata.\nCD 2\nContiene vari pezzi dal vivo tratti da concerti registrati per la BBC tra il 1972 e 1973."}
{"id": "1222154", "revid": "339392", "url": "https://it.wikipedia.org/wiki?curid=1222154", "title": "N\u00famenoreana", "text": ""}
{"id": "1222162", "revid": "1305772", "url": "https://it.wikipedia.org/wiki?curid=1222162", "title": "Soubise (disambigua)", "text": ""}
{"id": "1222165", "revid": "767487", "url": "https://it.wikipedia.org/wiki?curid=1222165", "title": "L'acchiappasogni (film)", "text": "L'acchiappasogni (\"Dreamcatcher\") \u00e8 un film del 2003 diretto da Lawrence Kasdan, adattamento cinematografico dell'omonimo romanzo di Stephen King (2001).\nTrama.\nNell'immaginaria citt\u00e0 di Derry, quattro amici (Jonesy, Beaver, Pete e Henry) di lunga data si ritrovano per l'annuale caccia tra i boschi. I quattro condividono una storia che li ha visti protagonisti da bambini: l'aver salvato un quinto bambino affetto da sindrome di Down di nome Duddits da dei teppisti che lo stavano picchiando e umiliando. Per ricompensa, il piccolo regala loro speciali poteri di tipo telepatico. Le capacit\u00e0 di Duddits non li stupiscono, avendo gi\u00e0 intuito dal loro primo incontro che egli \u00e8 in qualche modo speciale. Cos\u00ec essi passano le giornate ad addestrarsi ad usarli, iniziando a servirsene per cercare di aiutare le persone, in particolare una ragazzina Down caduta dentro un pozzo nel bosco.\nDuddits in pi\u00f9 di un'occasione avverte i quattro bambini di qualcuno di pericoloso:\n\u00abA-attenti a Mister Gray\u00bb.\nOrmai adulti, si ritrovano una volta all'anno nella loro casa nel bosco per festeggiare la loro amicizia e il loro incontro con Duddits, a cui desiderano far visita appena possibile. Oltre ai propri poteri personali, Duddits aveva insegnato a tutti loro a creare, nella propria mente, il \"Magazzino di Memoria\": un luogo particolare dove si pu\u00f2 personalmente archiviare tutto il proprio sapere mentale. Dei quattro, per\u00f2, solo Jonesy sembra essere in grado di poterlo ancora usare, in quanto gli altri per motivi di alcolismo non possono pi\u00f9 accedervi avendolo probabilmente danneggiato. \nDurante il ritrovo annuale, scoprono che, a loro insaputa, nella zona si \u00e8 diffuso uno strano virus che infetta uomini e animali, e che l'esercito tenta di contrastare in ogni modo possibile. Mentre i quattro vengono a contatto con misteriose entit\u00e0 mangia-uomini che iniziano a infettarli, i militari iniziano la caccia agli alieni che popolano la zona.\nMr Gray, un alieno con l'intenzione di infettare e conquistare il mondo, si impossessa del corpo di Jonesy tentando di infettare l'acquedotto della citt\u00e0 di Boston, cos\u00ec da diffondere vermi mangiauomini nel pianeta e sterminare il genere umano. Henry, unico sopravvissuto dei quattro amici assieme a Jonesy, viene intanto catturato dall'esercito e messo in quarantena: gli umani sospetti di essere portatori di alieni vengono infatti rinchiusi e sterminati dal colonnello Curtis.\nHenry riesce a convincere il tenente Owen, sottoposto di Curtis, nell'aiutarlo a trovare Jonesy in quanto portatore dell'alieno e, grazie all'aiuto di Duddits, ormai malato terminale di leucemia, che in verit\u00e0 si rivela essere un alieno mandato a compiere una missione contro l'entit\u00e0 malvagia che \u00e8 all'origine dell'epidemia, salva il mondo."}
{"id": "1222168", "revid": "1236907", "url": "https://it.wikipedia.org/wiki?curid=1222168", "title": "La Rotonda dei bagni Palmieri", "text": " \nLa Rotonda dei bagni Palmieri \u00e8 un dipinto a olio su tavola del pittore macchiaiolo Giovanni Fattori, realizzato nel 1866 e conservato alla Galleria d'Arte Moderna presso palazzo Pitti, a Firenze.\nDescrizione.\nLa scena \u00e8 ambientata sulla rotonda dello stabilimento balneare di Palmieri, sul lungomare di Livorno, lungo quel litorale tanto amato dai pittori macchiaioli. Qui, all'ombra di un tendone giallo ocra, sono collocate sette donne benestanti - probabilmente borghesi - che fanno i bagni d'aria al mare, cos\u00ec com'era consuetudine al tempo: alle signore \u00abper bene\u00bb, infatti, non si addiceva mostrarsi in costume da bagno. Le sette dame, infatti, indossano tutte cappellini e lunghe gonne coperte da mantelline: quest'abbigliamento lascia presumere che la scena si ambienti in primavera o autunno, e non in una torrida giornata estiva. Ciascuna delle donne \u00e8 colta in un diverso atteggiamento, in una sorta di ritmico andamento: una di loro, infatti, contempla il mare, un'altra \u00e8 rivolta verso l'osservatore, e un'altra ancora \u00e8 raffigurata di profilo. Malgrado non possiamo riconoscere i volti delle figure effigiate nel dipinto, di fatto prive di lineamenti, \u00e8 presumibile pensare che fra di loro ci sia anche Settimia Vannucci, la giovane moglie del pittore poi stroncata prematuramente da una grave affezione tubercolare.\nLa luce, l'acqua e l'atmosfera danno un senso di vivacit\u00e0 e immediatezza, ma in realt\u00e0 alla base dell'opera si trova una lenta meditazione sul lavoro e uno studio attento, come si evince dai numerosi disegni preparatori che mostrano ripensamenti, osservazioni dal vivo, cambiamenti e rielaborazioni in studio. Si pensa, addirittura, che il quadretto su cui \u00e8 stata dipinta l'opera sia stata ricavata dal coperchio di una scatola di sigari. La firma del pittore, infine, \u00e8 apposta sul margine destro dell'opera: \u00abGio. Fattori 1866\u00bb.\nTecnica.\nIl dipinto, caratterizzato da un formato orizzontale allungato, pu\u00f2 essere nettamente suddiviso in fasce di colore sovrapposte, tra di loro accostate per assonanza (colore caldo con colore caldo) o per dissonanza (colore caldo con colore freddo): quest'incastro serrato di \"macchie\" era una prassi assai diffusa tra i Macchiaioli e impiegata per suggerire il senso di vastit\u00e0 dell'orizzonte. L'impostazione del dipinto, pertanto, \u00e8 descritta dai vari rapporti cromatici che si articolano secondo la seguente successione: partendo dal basso riconosciamo l'ocra della parte ombrosa della rotonda, il giallo della parte soleggiata, l'azzurro intenso dello specchio d'acqua (talora increspato dal bianco della spuma delle onde), il bruno del promontorio digradanti verso il mare, l'azzurro grigiastro del cielo abbagliato e l'arancio acceso del tendaggio. In questo contesto si collocano le sette donne, che si accalcano al centro stagliandosi contro il cielo retrostante, nitide come \"silhouette\".\nSotto il profilo tecnico l'opera \u00e8 uno delle pi\u00f9 significative per comprendere i tratti distintivi della pittura macchiaiola. Fattori, infatti, rinnega il tradizionale chiaroscuro per definire i volumi e le distanze e, impiegando pennellate veloci, larghe e piatte, accosta pi\u00f9 \"macchie\" di colori puri di tonalit\u00e0 diversa, non mischiati fra loro. La sintassi rigorosa adottata da Fattori ha portato alcuni critici a paragonare i suoi paesaggi con quelli di Masaccio o del Beato Angelico."}
{"id": "1222170", "revid": "729019", "url": "https://it.wikipedia.org/wiki?curid=1222170", "title": "Pseudoermafroditismo", "text": "Lo pseudoermafroditismo \u00e8 una condizione per la quale un individuo presenta un aspetto del sesso opposto a quello cromosomico o un fenotipo sessuale ambiguo.\nPseudoermafroditismo maschile.\nNei casi di pseudoermafroditismo maschile, le cause riguardano principalmente una scarsa produzione di androgeni o insufficiente risposta a questi, che possono essere determinate da vari fattori come deficit enzimatici (come quello del 5\u03b1-reduttasi) o una resistenza periferica all'azione degli androgeni dovuta principalmente a mutazioni recettoriali.\nGli individui pseudoermafroditi, per inibizione della sintesi o dell'azione del diidrotestosterone (DHT), possono avere pene e testicoli di dimensioni normali, ma pi\u00f9 spesso sono nettamente pi\u00f9 piccoli e meno sviluppati del normale, o presentano forma ambigua; in genere questi pazienti non hanno ginecomastia, ma hanno una carenza di caratteri sessuali secondari come barba, peluria corporea, profondit\u00e0 della voce, tuttavia di solito hanno una sessualit\u00e0 e una fertilit\u00e0 normale.\nAltri casi di sindrome da insensibilit\u00e0 agli androgeni possono presentarsi in varie forme: in quella completa (CAIS) un individuo con un cariotipo 46, XY pu\u00f2 svilupparsi come una femmina , ma presentando vagina a fondo cieco, assenza degli organi derivati dai dotti di M\u00fcller, criptoorchidismo e amenorrea primaria. Nella forma parziale (PAIS) i sintomi sono simili, ma \u00e8 presente una parziale mascolinizzazione e quindi genitali ambigui o prevalentemente maschili.\nPseudoermafroditismo femminile.\nAnche nei casi di pseudoermafroditismo femminile, spesso definiti comunemente come casi di \"androginia\", c'\u00e8 una causa ormonale, determinata da difetti enzimatici (sindrome adreno-genitale), che pu\u00f2 portare ad una virilizzazione pi\u00f9 o meno significativa."}
{"id": "1222172", "revid": "146644", "url": "https://it.wikipedia.org/wiki?curid=1222172", "title": "Base antartica Belgrano I", "text": ""}
{"id": "1222173", "revid": "309289", "url": "https://it.wikipedia.org/wiki?curid=1222173", "title": "Monti D\u017eugd\u017eur", "text": "I monti D\u017eugd\u017eur (, \"Chrebet D\u017eugd\u017eur\") sono una catena montuosa situata nell'estremo oriente russo, amministrativamente comprese nel Territorio di Chabarovsk.\nI monti si allungano parallelamente alla costa del mare di Ochotsk per circa 700 km in direzione sudovest-nordest, dall'estremit\u00e0 occidentale dei monti Stanovoj e dal bacino della Uda fino ai monti della Judoma e al bacino del fiume Ochota; culminano a 1.906 metri di quota (monte Topko) nel settore centrale.\nI monti segnano un'importante linea spartiacque fra i fiumi (molto brevi, data la vicinanza dei monti alla costa) diretti al mare di Ochotsk (Ul'ja) e quelli, molto pi\u00f9 imponenti, diretti al mar Glaciale Artico tramite il bacino idrografico della Lena (fra i principali, la Maja, il Majmakan e l'U\u010dur, tutti tributari diretti o indiretti della Lena).\nL'intera zona \u00e8 pressoch\u00e9 disabitata, ad eccezione di alcuni villaggi minerari e alcuni insediamenti pescherecci lungo la costa."}
{"id": "1222178", "revid": "1305772", "url": "https://it.wikipedia.org/wiki?curid=1222178", "title": "Hull", "text": ""}
{"id": "1222183", "revid": "146644", "url": "https://it.wikipedia.org/wiki?curid=1222183", "title": "Base antartica Belgrano II", "text": ""}
{"id": "1222187", "revid": "146644", "url": "https://it.wikipedia.org/wiki?curid=1222187", "title": "Base antartica Belgrano III", "text": ""}
{"id": "1222188", "revid": "767487", "url": "https://it.wikipedia.org/wiki?curid=1222188", "title": "Miranda (cantante)", "text": "Biografia.\nLa carriera di Miranda \u00e8 stata breve. Ha iniziato con un'apparizione nel brano di Ricky Martin \"(Un, dos, tres) Maria\". La sua prima pubblicazione risale al 1999, quando pubblica il primo singolo estratto dal suo primo e unico album \"Fiesta\", \"Vamos a la playa\". Il brano \u00e8 stato un tormentone estivo di quell'anno e viene inserito in varie raccolte dedicate a musica analoga, trasmesso in rotazione continua nelle stazioni radio e televisive e il singolo entra all'undicesima posizione della classifica italiana per poi salire fino alla quarta. Il secondo singolo estratto dall'album \u00e8 \"A la fiesta\", uscito nell'autunno-inverno 1999/2000.\nMiranda \u00e8 di nuovo una delle protagoniste nell'estate 2000 con il tormentone \"Eldorado\", dai ritmi meno caldi del precedente singolo. Il singolo estratto ottiene comunque un buon successo in tutta Europa. Nell'estate 2001 esce un ultimo singolo dal titolo \"Bamba! (El ritmo de Miranda)\", con una produzione artistica differente ed in questo caso che coinvolge Roby Santini, Roberto Gallo Salsotto ed Alessandro Viale.\nI suoi brani sono stati e sono ancora molto sfruttati nelle versioni remixate."}
{"id": "1222191", "revid": "80339", "url": "https://it.wikipedia.org/wiki?curid=1222191", "title": "Monti Dzhugdzhur", "text": ""}
{"id": "1222192", "revid": "80339", "url": "https://it.wikipedia.org/wiki?curid=1222192", "title": "D\u017eugd\u017eur", "text": ""}
{"id": "1222193", "revid": "80339", "url": "https://it.wikipedia.org/wiki?curid=1222193", "title": "Dzhugdzhur", "text": ""}
{"id": "1222199", "revid": "6923", "url": "https://it.wikipedia.org/wiki?curid=1222199", "title": "Headmaster (Transformers)", "text": "Gli Headmasters sono particolari tipi di Transformers, di ridotta dimensione, capaci di trasformarsi nella testa di un robot pi\u00f9 grande il cui corpo \u00e8 dato a sua volta dalla trasformazione del veicolo che loro stessi pilotano.\nEra Marvel.\nGli Headmaster (e i loro simili, i Targetmaster) sono alieni provenienti dal pianeta Nebulos simili agli umani. Essi divengono parte integrante dei Transformers pi\u00f9 grandi, grazie al processo di legame binario, per difendere il loro pianeta. I primi a compiere questo processo sono gli Autobot che si erano in precedenza autodecapitati per dimostrare ai Nebuliani di non avere intenzioni bellicose. In seguito anche i Decepitcon otterranno il processo Headmaster. I leader degli Headmaster sono Fortress Maximus per gli Autobot (componente organica: inizialmente Galen, in seguito alla morte di questo Spike Witwicky) e Scorponock per i Decepticon (componente organica: Lord Zarak)\nThe Rebirth.\nGli Headmaster sono alieni del pianeta Nebulon simili agli umani ma di colore verde. Questa \u00e8 di fatto l'unica differenza con i Nebuliani del fumetto. Tutti i Transformers che si uniscono agli Autobot sono Nebuliani pacifici, mentre quelli che si uniranno ai Decepticon fanno parte di un'associazione chiamata l'Alveare che gi\u00e0 da tempo spadroneggiava su Nebulos. Il leader dell'Alveare \u00e8 il nebuliano Zarak, che si unir\u00e0 con una base inanimata divenendo Scorponock.\nDue serie sugli Headmasters.\nI personaggi Headmaster sono apparsi in due serie scollegate fra loro: la serie The Rebirth prodotta in America e la serie Headmaster, per il mercato giapponese (quella importata in Italia dal network Odeon TV).\nOriginari di Cybertron, gli Headmasters erano inizialmente dei robot \"civili\" che fuggirono sul pacifico pianeta Master, per trovare riparo dalla violenta lotta tra Autorobot e Distructor che imperversava sul pianeta nat\u00eco. Su Master, per difendersi dalle critiche condizioni trovate inizialmente su quel pianeta, si evolsero in modo differente dagli altri robot sviluppando nuove tecniche di trasformazione.\nGiochi.\nI giochi degli Headmaster sono stati prodotti nell'anno 1987 dall'Hasbro per il mercato americano. Sono stati importati in seguito in Giappone ove ne sono stati creati altri. Una parte degli Headmaster \u00e8 stata importata in Italia con il nome di Leaderbot"}
{"id": "1222200", "revid": "287204", "url": "https://it.wikipedia.org/wiki?curid=1222200", "title": "Zeta Aurigae", "text": "Zeta Aurigae (\u03b6 Aur / \u03b6 Aurigae) \u00e8 una stella binaria a eclisse della costellazione dell'Auriga di magnitudine apparente +3,77 e distante 781 anni luce dal sistema solare. Possiede anche i nomi tradizionali di Haedi, Azaleh, Sadatoni e Saclateri.\nOsservazione.\nSi tratta di una stella situata nell'emisfero boreale. La sua posizione moderatamente boreale fa s\u00ec che questa stella sia osservabile specialmente dall'emisfero nord, in cui si mostra alta nel cielo nella fascia temperata; dall'emisfero australe la sua osservazione risulta invece pi\u00f9 penalizzata, specialmente al di fuori della sua fascia tropicale. Essendo di magnitudine +3,77 la si pu\u00f2 osservare anche dai piccoli centri urbani senza difficolt\u00e0, sebbene un cielo non eccessivamente inquinato sia maggiormente indicato per la sua individuazione.\nIl periodo migliore per la sua osservazione nel cielo serale ricade nei mesi compresi fra fine ottobre e aprile; nell'emisfero nord \u00e8 visibile anche per un periodo maggiore, grazie alla declinazione boreale della stella, mentre nell'emisfero sud pu\u00f2 essere osservata limitatamente durante i mesi dell'estate australe.\nCaratteristiche fisiche.\nZeta Aurigae \u00e8 una binaria ad eclisse, che varia da magnitude +3,70 a +3,97 in un periodo di 972 giorni, che equivale al periodo orbitale delle 2 stelle attorno al comune centro di massa, mentre la distanza fra le 2 stelle varia da 2,5 a 5,9 U.A.. L'inclinazione del piano orbitale del sistema di 3\u00ba rispetto alla linea di vista produce un'eclissi quando la stella azzurra viene occultata dietro alla supergigante, causando un calo nella luminosit\u00e0 totale del sistema di 0,15 magnitudini.\nLa stella principale del sistema \u00e8 una supergigante arancione, circa 200 volte pi\u00f9 grande del Sole e quasi 6 volte pi\u00f9 massiccia; la compagna \u00e8 una calda stella di classe spettrale B8V con una massa circa 5 volte quella solare ed un raggio anch'esso 5 volte superiore.\nConsiderando che la supergigante emette luce soprattutto nell'infrarosso e la stella azzurra nell'ultravioletto, e considerando anche queste lunghezze d'onda, le due stelle sono rispettivamente 4800 e 960 volte quella del Sole.\nSecondo i modelli teorici il sistema pare avere circa 80 milioni di anni di et\u00e0, la supergigante \u00e8 entrata ormai nella sua ultima parte di vita, e in tempi relativamente brevi diventer\u00e0 una piccola e densa nana bianca."}
{"id": "1222203", "revid": "1086846", "url": "https://it.wikipedia.org/wiki?curid=1222203", "title": "Milan Associazione Calcio 1993-1994", "text": "Questa voce raccoglie le informazioni riguardanti il Milan Associazione Calcio nelle competizioni ufficiali della stagione 1993-1994.\nStagione.\nAnche la stagione 1993-1994 comincia con sostanziosi mutamenti del parco giocatori. Finita l'era degli olandesi (Gullit e Rijkaard sono stati ceduti a Sampdoria e Ajax mentre van Basten non scender\u00e0 mai in campo poich\u00e9 infortunato), dopo tredici anni lascia il Milan anche Alberigo Evani, si ritira dal calcio giocato Aldo Serena, mentre Gianluigi Lentini, vittima di un grave incidente automobilistico, \u00e8 fuori squadra per tutta la stagione. Sono acquistati Brian Laudrup, Florin R\u0103ducioiu, Christian Panucci, Alessandro Orlando, Mario Ielpo e, a ottobre, Marcel Desailly che svolger\u00e0 un ruolo di centrocampista arretrato. Marco Simone diventa stabilmente titolare e determinanti risultano le reti di Jean-Pierre Papin, Pallone d'oro 1991, e di Daniele Massaro.\nLa stagione 1993-1994 si apre con la vittoria della Supercoppa italiana a Washington (prima edizione del trofeo disputata fuori dall'Italia) contro il Torino grazie a una rete di Simone nei minuti iniziali della partita.\nIn campionato il Milan, campione in carica, si porta subito al comando della classifica grazie a 5 vittorie e un pareggio nelle prime 6 giornate ottenuti senza subire alcun gol. I successivi 3 pareggi e la sconfitta della decima giornata contro Sampdoria, che mette fine a 72 giornate consecutive in testa alla classifica e 58 risultati utili consecutivi in trasferta per il Milan, consentono ai doriani e alla Juventus di superare in classifica i rossoneri. Gi\u00e0 nella giornata seguente il Milan, grazie alla vittoria nel derby di Milano contro l'Inter torna in testa alla classifica insieme al . Rossoneri e gialloblu pareggiano lo scontro diretto della tredicesima giornata a Parma per 0-0 e vengono raggiunti in testa alla classifica dalla Sampdoria, ma la settimana successiva il Milan si riporta solo al comando grazie alla vittoria contro il Torino, la sconfitta del Parma contro la Roma e il pareggio nel derby di Genova.\nLa seguente serie di 14 risultati utili consecutivi (11 vittorie, tra cui quella sul campo della Juventus e in casa contro la Sampdoria, e 3 pareggi) consente al Milan di creare un certo margine sulle inseguitrici e il 17 aprile 1994, grazie al 2-2 interno con l'Udinese vince il suo 14\u00ba scudetto, il terzo consecutivo dopo le vittorie ottenute nel 1991-1992 e nel 1992-1993. Il club rossonero supera cos\u00ec l'Inter per numero di campionati conquistati, diventando la seconda squadra italiana per titoli nazionali vinti, alle spalle solo della Juventus. Nel campionato appena vinto il club stabilisce alcuni record: uno \u00e8 relativo alle reti subite, 15 in 34 gare, la cifra pi\u00f9 bassa mai registrata nei campionati a 18 squadre. In questo torneo, inoltre, i rossoneri, con la sconfitta di ottobre contro la Sampdoria (3-2), chiudono la serie di 38 giornate consecutive di imbattibilit\u00e0 esterna, iniziata nel settembre 1991 ad Ascoli, stabilendo un nuovo primato. Nel corso del campionato, il portiere milanista Sebastiano Rossi stabilisce inoltre l'allora record di imbattibilit\u00e0 in Serie A, 929 minuti senza subire reti, tra il 37' della 16\u00aa giornata contro il Cagliari (gol di Villa) e il 66' della 26\u00aa giornata contro il (rete di Kolyvanov); un primato che resister\u00e0 per i successivi ventidue anni.\nIn Coppa Italia, dopo avere eliminato nei sedicesimi di finale il , il Milan viene eliminato negli ottavi dal .\nIn Champions League il Milan elimina nei sedicesimi di finale gli svizzeri dell'Aarau e negli ottavi i danesi del Copenaghen, qualificandosi cos\u00ec per la fase a gironi dove trova i belgi dell'Anderlecht, i portoghesi del Porto e i tedeschi del . I rossoneri si classificano al primo posto nel loro girone con 8 punti grazie a 2 vittorie e 4 pareggi. Nella semifinale in gara unica il Milan batte per 3-0 il Monaco e il 18 maggio 1994 riscatta la sconfitta contro l'Olympique de Marseille patita nella finale dell'anno precedente vincendo la competizione avendo la meglio nella finale di Atene sul Barcellona per 4-0 con reti di Massaro (doppietta), Savi\u0107evi\u0107 e Desailly. Questo risultato rappresenta la vittoria con maggiore scarto in una finale di UEFA Champions League. Con la vittoria in champions League, il Milan del 1993-1994 e l'Inter del 1964-1965 e del 2009-2010 sono le uniche squadre italiane ad aver vinto il titolo nazionale e la Coppa dei Campioni/Champions League nella stessa annata.\nNel dicembre 1993 e nel gennaio e febbraio 1994 il Milan prese inoltre parte alla Coppa Intercontinentale e alla Supercoppa UEFA al posto dell'Olympique Marsiglia, vincitore della Champions League 1992-1993 ma squalificato per via dell'Affaire VA-OM. In entrambe le competizioni il Milan viene battuto dai propri avversari: il San Paolo vince la Coppa Intercontinentale con il risultato di 3-2 e il la Supercoppa UEFA (0-1 al Tardini e 0-2 a San Siro dopo i tempi supplementari).\nMaglie e sponsor.\nLo sponsor tecnico per la stagione 1993-1994 \u00e8 Lotto, mentre lo sponsor ufficiale \u00e8 Motta. La divisa \u00e8 una maglia a strisce verticali della stessa dimensione, rosse e nere, con pantaloncini e calzettoni bianchi. La divisa di riserva \u00e8 una maglia bianca con una striscia rossa orizzontale sotto la quale vi \u00e8 un'altra striscia pi\u00f9 sottile nera con pantaloncini e calzettoni bianchi. Nella finale di Champions League contro il Barcellona viene usata una maglia completamente bianca con colletto e bordi delle maniche rossi.\nOrganigramma societario.\nArea direttiva\nArea organizzativa\nArea tecnica\nArea sanitaria\nStatistiche.\nStatistiche dei giocatori.\nSono in corsivo i calciatori che hanno lasciato la societ\u00e0 durante la stagione."}
{"id": "1222206", "revid": "84184", "url": "https://it.wikipedia.org/wiki?curid=1222206", "title": "Episodi di Un ciclone in famiglia (seconda stagione)", "text": "La seconda stagione di \"Un ciclone in famiglia\" \u00e8 stata diretta da Carlo Vanzina e trasmessa da Canale 5 nel 2006.\nPrima puntata.\nSono passati quasi nove mesi. Intanto, i Dominici hanno fatto fortuna e sono tornati in Italia. Ora vivono in una grande villa a Roma, mentre i Fumagalli alloggiano nella loro d\u00e9pendance. Alberto \u00e8 divenuto presidente di una grande impresa, dove lavorano come direttori anche i figli Alessio e Adriano, e Lorenzo come segretario. Pochi giorni prima della nascita del bambino, che si chiamer\u00e0 Albertino, Adriano e Lisa si sposano e vanno in viaggio di nozze in Polinesia, seguiti per\u00f2 dalle famiglie che temono un nuovo tradimento. Stufi del comportamento dei capifamiglia, che li seguono continuamente, la coppia se ne va alle Hawaii, mentre in Polinesia rimangono i genitori fino alla fine del viaggio.\nTornati a casa, per\u00f2, i Fumagalli sono costretti a traslocare dalla d\u00e9pendance in vista della prossima nascita del nuovo bambino e trovano casa alla periferia di Roma. Le cose sembrano non andare per niente bene per Lorenzo, che si ritrova anche un po' sfruttato al lavoro dai suoi superiori, quali i Dominici. Ma la fortuna d\u00e0 una mano ai Fumagalli: Lorenzo gioca un terno al Lotto (aveva giocato per Alberto, ma questi aveva rifiutato dicendo che non si vince mai niente) e si ritrova milionario. \nTornato cos\u00ec sul Lago di Como, compra la sua vecchia villa ed un negozio di DVD.\nAl lago la famiglia ritrova Ludovica e il piccolo Lorenzino. La Ludo incontra un fotografo che aveva conosciuto nove mesi prima e che le aveva fatto un servizio fotografico come modella. Stavolta Ludovica sceglie di inseguire il suo sogno e viene presa come fotomodella a Milano, dove va a vivere lasciando Lorenzino ai genitori, che lo accolgono con piacere.\nSembra che stavolta tutto vada bene per le due famiglie. Ma un giorno la Lisa ritorna a casa in lacrime: Adriano l'ha tradita con la segretaria, proprio come aveva fatto Alessio con Ludovica. \u00c8 un duro colpo per tutti, ma mai quanto per Alberto, disperato. Intanto il bambino nasce, ed \u00e8 un maschietto, ma i Fumagalli non lo chiamano Albertino, ma decidono di chiamarlo Ambrogino, in onore di Sant'Ambrogio patrono di Milano. Alberto e Simonetta convincono Lorenzo a far vedere loro il nipotino, ma vengono scoperti da Lisa che, seppur arrabbiata, decide di non colpevolizzare i genitori del marito fedifrago.\nRiappacificate le due famiglie (ma non Lisa e Adriano) Ludovica inizia a far carriera come modella. Nell'abitazione a Milano delle modelle la Ludo convive con varie ragazze, fra cui India, con cui stringe un legame di amicizia. Uscite insieme, India confessa a Ludovica, quando le parla della sua famiglia, di non aver mai conosciuto suo padre, e di aver solo una foto di lui giovane. India mostra la foto che raffigura inequivocabilmente Lorenzo Fumagalli da giovane.\nSeconda puntata.\nLa vita felice dei Fumagalli viene sconvolta quando Ludovica porta l'amica India a casa, dove riconosce Lorenzo come il suo padre fuggito tanto tempo fa, prima che India nascesse. Lorenzo \u00e8 incredulo: non ricorda di aver mai avuto una relazione con un'altra donna all'infuori di Tilly, neanche da giovane. Ma la moglie non la prende affatto bene, caccia il marito da casa e chiede il divorzio all'avvocato Tigre.\nLorenzo \u00e8 costretto a chiedere aiuto ai Dominici, ma mentre Alberto si dimostra generoso con lui, Simonetta, solidale con l'amica Tilly, glielo nega. Il povero Lorenzo \u00e8 cos\u00ec costretto a vivere in un appartamento alla periferia romana e a cercare inutilmente di far luce sul proprio passato.\nIn suo aiuto viene India, che lo porta dalla madre Bambi, una ex-hippy che ha vissuto in maniera sregolata e caotica la propria giovinezza avendo quattro figli da quattro diversi uomini, tra cui Lorenzo. Bambi gli spiega che una notte di venti anni prima, Lorenzo e lei si erano incontrati e Bambi, avendo subito provato una forte attrazione nei confronti dell'uomo, lo fece ubriacare per avere un rapporto con lui sotto i fumi dell'alcool. Il giorno dopo Bambi, per non rovinare la vita a Lorenzo, gi\u00e0 sposato, e pentita di ci\u00f2 che aveva fatto, era fuggita, e Lorenzo non ricordava pi\u00f9 niente. Chiarito il fatto che Lorenzo non aveva mai tradito intenzionalmente la moglie, restava quindi solo da chiarirsi con Tilly, la quale per\u00f2 non pare intenzionata a parlare con il marito.\nIntanto accade il peggio anche nella famiglia Dominici: la segretaria Moira, la stessa con la quale Adriano aveva tradito la Lisa, comincia a sedurre Alberto, che per\u00f2 resiste. Venendo per\u00f2 tradito dalle apparenze: quando la moglie Simonetta vede l'avvenente segretaria che seduce il marito, subito pensa ad un tradimento e caccia via il povero Alberto, che si vede costretto ad andare a vivere con il riluttante Lorenzo.\nIntanto, con felicit\u00e0 di tutti, Lisa e Adriano tornano insieme. Simonetta e Tilly cominciano a fare la bella vita, fra shopping, discoteche e vacanze. Cominciano anche a frequentare un corso di ballo, dove pensano inizialmente di essere corteggiati da due ballerini, che poi scoprono, durante un'uscita a quattro, che sono in realt\u00e0 due parrucchieri omosessuali. Le due donne vanno in vacanza in Sardegna, dove incontrano Bambi, che finalmente ha modo di raccontare a Tilly la verit\u00e0 su Lorenzo. Compreso l'equivoco, Tilly si precipita a perdonare l'innocente marito, seguita da Simonetta, che scopre che anche Alberto non l'aveva tradita, anzi aveva resistito alle avance della bella Moira dando prova di grande fedelt\u00e0 coniugale. Le due coppie si riappacificano, ma quando pare che tutto torni alla normalit\u00e0 si scopre che durante il periodo di assenza di Lorenzo e Alberto le rispettive aziende sono fallite ed entrambe le famiglie si ritrovano improvvisamente rovinate.\nTerza puntata.\nAlberto e Simonetta hanno perso tutto, ma in loro aiuto vengono i Fumagalli, che li ospitano alla loro villa. Purtroppo, anche loro sono in crisi economica: il negozio di DVD \u00e8 fallito, e i due si ritrovano nella stessa condizione di un anno prima. Tilly e Simonetta hanno per\u00f2 un'ottima idea: trasformare la villa in un \"bed and breakfast\" per i turisti. Cos\u00ec fanno, non con poche difficolt\u00e0, ma con magri guadagni. Lorenzo chiede aiuto al sindaco del paese, suo vecchio amico (un'amicizia molto interessata) che gli concede un prestito. Alberto e Lorenzo utilizzano i soldi per acquistare un vecchio ristorante del posto, il \"Miralago\", ed offrono alle mogli il compito di cucinare per gli ospiti. Le due accettano entusiaste.\nInizialmente di ospiti ce ne sono ben pochi, complice la poca fama del locale. All'agenzia di viaggi del fidanzato Antonio, India scopre che il famoso critico culinario della rivista \"Salmone rosso\", Achille Buonamici, verr\u00e0 il giorno seguente con la moglie al Miralago. \u00c8 l'occasione buona per rilanciare il ristorante. Il giorno seguente, per\u00f2, accade uno spiacevole equivoco: Buonamici si traveste con una parrucca ed un paio di baffi finti, e Alberto e Lorenzo non solo non lo riconoscono, ma, tesissimi per l'arrivo del critico e scocciati dalla sua insistenza, lo trattano in maniera brusca. Riconoscono invece un tizio con la moglie, simile a Buonamici, e lo trattano da re, proprio accanto al critico. Quando si accorgono dell'errore, i due sono disperati. Sicuri di essere rovinati, acquistano una copia del Salmone rosso trovando invece una sorpresa: il critico, ammorbidito dalla buona cucina e dalla moglie, ha dato un voto molto alto al ristorante, che si ritrova d'improvviso invaso dai clienti.\nIntanto Ludovica incontra Roby, un giovane che conosceva da tempo: ai tempi in cui era bambina, Roby, che era gi\u00e0 un ragazzo, spesso la veniva a prendere da scuola, essendo un conoscente della famiglia. Fra i due nasce l'amore.\nGli affari vanno bene per le due famiglie, e le mogli propongono di prendersi una settimana di riposo in una beauty farm. Alberto \u00e8 d'accordo, Lorenzo meno, ma alla fine tutti e quattro vanno in vacanza in una beauty farm austriaca. Qui incontrano, anzi si scontrano con un napoletano, Peppino Esposito, che, estremamente pignolo e preciso, rimprovera i due per aver lasciato la macchina in doppia fila. Alberto e Lorenzo lo mandano a quel paese.\nAlla clinica i quattro vengono \"accolti\" dal severissimo dottor Mozart, che li minaccia di cacciarli se non rispetteranno alla lettera il suo programma alimentare di sole 800 calorie. Scoprono inoltre di essere spiati con telecamere nascoste per evitare spuntini indesiderati. Dopo il primo giorno di cure, le famiglie sono gi\u00e0 distrutte. A pranzo incontrano di nuovo Peppino Esposito, insieme alla moglie Margherita, che si siedono insieme a loro, tentando di fare amicizia. Tentativo vano quando tutti ricevono il loro misero pasto (una carota, una zucchina e mezza patata) mentre Peppino riceve un generoso piatto di spaghetti al sugo, non essendo in cura ma solo accompagnatore della moglie. Ovviamente gli affamati Lorenzo e Alberto si innervosiscono a vedere il napoletano che mangia con evidente piacere il suo piatto, sotto gli occhi di un'imbarazzatissima Margherita. Disperati, i Dominici e i Fumagalli cedono alla fame e si recano alla pi\u00f9 fornita pasticceria del paese dove cominciano a mangiare. Anche qui incontrano Peppino, che comincia a far loro la predica e che poi avverte il dottor Mozart, che espelle i quattro. L'odio per il pignolo Peppino da parte di Lorenzo e Alberto aumenta ancora di pi\u00f9.\nTornati a casa, India rivela alle famiglie di essere incinta. Lorenzo, dopo il consueto stupore, accoglie la notizia con felicit\u00e0 e si prepara ad accogliere il fidanzato della figlia, Antonio, nella famiglia. A Natale le famiglie al completo si riuniscono, e nel pieno della festa arrivano i genitori di Antonio. Quando Lorenzo li vede gli prende un colpo: il padre del ragazzo, e quindi il suo futuro consuocero, \u00e8 l'odiatissimo Peppino Esposito.\nQuarta puntata.\nIl figlio di India e Antonio, Luigino, nasce, e Lorenzo si ritrova d'un tratto ad essere consuocero del partenopeo Peppino Esposito, e i destini delle tre famiglie si sono ormai intrecciati. Come se non bastasse, le mogli organizzano insieme le vacanze, nella Maremma toscana, e le famiglie saranno costrette a convivere per un intero mese. I loro figli e i rispettivi partner (Adriano, Antonio, Roby, Lisa, Ludovica e India) faranno invece il giro del Mar Mediterraneo in crociera.\nPrima della partenza per\u00f2 avviene un disastro: Peppino, che lavora come manager in una societ\u00e0 di assicurazioni, invia accidentalmente al computer del principale una vignetta satirica che lo raffigura. In suo aiuto vengono, a malincuore, Lorenzo e Alberto, che insieme a Peppino vanno all'inseguimento del direttore, il quale ha una villa proprio in Maremma, non lontano dalla loro.\nI tre s'intrufolano nella villa del direttore e riescono a cancellare dal pc la caricatura. Ma accidentalmente Peppino ascolta una conversazione telefonica fra il direttore e un amico, nella quale il capo dichiara di voler licenziare quasi tutti i dipendenti del settore marketing, proprio quello in cui lavora Peppino. Le vacanze iniziano nel segno del malumore per il napoletano, sicuro del licenziamento, ma in compenso quest'ultimo ha stretto finalmente amicizia con Lorenzo e Alberto.\nLe vacanze continuano ancora peggio: dalla Grecia arriva la notizia che i figli delle famiglie sarebbero stati fermati dalla polizia per un giro di traffico di stupefacenti. I sei si dicono sicuri, ma ai tre capofamiglia non resta che andare in loro aiuto. Si rivolgono a un parente dell'avvocato Tigre, un tale Kostantinos, che per\u00f2 viene arrestato anch'egli per un giro di tangenti in tribunale. Anche Lorenzo, Alberto e Peppino vengono fermati dalla polizia locale.\nA questo punto in Grecia si precipitano le tre mogli, ma prima che arrivino fortunatamente tutti vengono rilasciati. Vengono infatti scovati i veri colpevoli del traffico di droga nel quale erano stati ingiustamente coinvolti i sei ragazzi; nella vicenda delle tangenti, intanto, solo l'avvocato Kostantinos era stato trovato colpevole. Le famiglie possono cos\u00ec tornare serene in Italia.\nPeppino per\u00f2 \u00e8 ancora assillato dal pensiero dell'imminente licenziamento. Quando torna al lavoro, perci\u00f2, fa di tutto per guadagnarsi la fiducia del capo, riuscendoci invitandolo a cena. Tilly e Simonetta cucinano per lui, e il giorno della cena il principale \u00e8 deliziato dalla cucina. Tutto sembra andare per il verso giusto quando alla porta si presenta un certo Ciro, un lontano parente acquisito che rivela di essere un omicida evaso dal carcere in cerca di rifugio. L'uomo \u00e8 armato, e Peppino \u00e8 costretto a nasconderlo in soffitta, riuscendo a non fare accorgere nessuno della sua presenza. Ma poco dopo irrompe la polizia, che cattura il criminale ma inizialmente giudica tutti i presenti colpevoli e li conduce al commissariato, compreso il principale di Peppino che lo licenzia in tronco. Peppino sviene per lo shock e viene portato in ospedale.\nChiarito l'equivoco con la polizia, Peppino si ritrova comunque senza lavoro perch\u00e9 anche se aveva chiarito l'equivoco con il suo principale lui lo ha licenziato lo stesso. Lorenzo e Alberto gli offrono un posto come cantante nel ristorante, e questi \u00e8 cos\u00ec bravo che guadagna un bel po' di denaro. Pu\u00f2 cos\u00ec permettersi di smettere di lavorare. Intanto avvengono grandi cambiamenti nelle famiglie: Lisa e Adriano vanno a vivere alle Barbados portandosi il piccolo Ambrogino, mentre Ludovica e Roby vanno a vivere altrove assieme a Lorenzino.\nPrivo degli obblighi lavorativi, Peppino sembra rinascere: comincia ad essere meno ansioso e pignolo com'era, e Margherita comincia a riconoscere in lui l'uomo simpatico che ha sposato. La felicit\u00e0 dura poco: Ciro, per vendicarsi, appicca un incendio al ristorante Miralago, distruggendolo.\nQuinta puntata.\nIl ristorante \u00e8 distrutto, e Lorenzo e Alberto incolpano subito il povero Peppino. Questi, per\u00f2, in uno slancio di generosit\u00e0 vende la propria abitazione e ripaga del debito i Fumagalli, che in precedenza avevano pensato di ipotecare la villa. Per ringraziarli, Tilly invita gli Esposito a vivere insieme a loro, seguiti anche da India, Antonio e Luigino: Antonio, infatti, ha perso il suo lavoro.\nIntanto nella vita felice di Ludovica e Roby s'insedia la ex-moglie, che rovina la festa a sorpresa per il suo compleanno informandolo che il giudice ha deciso che l'affidamento del figlio avuto dalla loro precedente relazione spetta solo a lei.\nLorenzo, Alberto e Peppino vengono spinti dalle rispettive mogli a trovarsi un lavoro. I tre ottengono dal sindaco del paese l'incarico di vigili urbani, ma il meticoloso Peppino rovina tutto con la sua eccessiva severit\u00e0: arriva persino a comminare una multa di 165 \u20ac al giornalaio del paese perch\u00e9 aveva tenuto la macchina in doppia fila per due minuti. Ma la goccia che fa traboccare il vaso arriva quando Peppino multa una signora per aver parcheggiato sulla fermata dell'autobus per pochi secondi. La signora si rivela poi essere nientemeno che la moglie del presidente della regione, che infuriato si lamenta con il sindaco, il quale licenzia in tronco tutti e tre.\nTilly e Simonetta hanno per\u00f2 un'illuminazione: aprire un'agenzia di catering a domicilio. I mariti accolgono l'idea e nasce cos\u00ec l'agenzia di catering Miralago, con lo stesso nome del ristorante andato in fumo. L'inizio promette bene, ma al primo incarico si presenta un imprevisto: fra gli invitati al ricevimento di una ricca signora, organizzato appunto dalla loro nuova impresa, c'\u00e8 l'ex-capo di Peppino, che non perde occasione per punzecchiare il partenopeo, che alla fine non resiste e per la rabbia gli scaglia una torta in faccia. Il nuovo lavoro continua, ma con risultati inferiori alle aspettative.\nPoco dopo, Peppino riceve una lettera dalla Polizia, nella quale gli si chiede di presentarsi con urgenza al commissariato. L'uomo comincia subito a formulare ipotesi su ipotesi, dalla recente torta in faccia al principale a un caso di condono edilizio risalente ad anni fa, ma il motivo, si scopre, \u00e8 solo il fatto che Peppino non aveva segnalato il cambio di domicilio. Alla polizia Peppino viene a conoscenza del fatto che era anche stato cercato da un notaio. Peppino si reca da lui e scopre che uno suo zio emigrato in Argentina era deceduto e aveva lasciato tutte le sue ricchezze a lui: cinque milioni di dollari finiscono cos\u00ec nelle tasche di Peppino, che si ritrova milionario!\nAppena ricevuta la somma di danaro, per\u00f2, Lorenzo comincia a pretendere da lui il rimborso per il domicilio, per i \"mancati guadagni futuri\" del ristorante e altro, per una somma di due milioni e mezzo di euro. Peppino non ne pu\u00f2 pi\u00f9, e la notte stessa scappa con i cinque milioni, lasciando una lettera alla moglie, disperata. Lorenzo e Alberto ingaggiano un investigatore, Tony Bianchi, per ritrovarlo: questi scopre che Peppino \u00e8 a Montecarlo, nel pi\u00f9 lussuoso albergo del principato, fra donne e lussi vari. Lorenzo e Alberto si precipitano a Montecarlo, ma Peppino, non appena li vede, fugge. Margherita, la moglie, si rassegna, pur non riuscendolo a dimenticare del tutto.\nI Fumagalli, i Dominici e Margherita trascorrono il capodanno lavorando per l'impresa di catering. Non va meglio alla povera Ludovica: Roby non si presenta alla cena a lume di candela da lei organizzata, preferendo passare il capodanno con il figlio dalla ex-moglie.\nIntanto, mentre le famiglie stanno festeggiando mestamente, a Lorenzo giunge una telefonata dall'investigatore Tony Bianchi che riferisce di aver trovato Peppino a Praga, nella pi\u00f9 lussuosa suite della capitale ceca. Presa dalla rabbia, Margherita si precipita immediatamente a Praga assieme a Lorenzo e Alberto. I tre scovano Peppino nella sua stanza d'albergo assieme ad una donna. Margherita cerca di convincere Peppino (che ora si fa chiamare col vero nome, Giuseppe) a tornare, ma questi rifiuta. A questo punto la moglie abbandona definitivamente il marito, cancellandolo per sempre dal cuore.\nFrattanto, Ludovica torna in lacrime a casa dicendo che Roby si \u00e8 rimesso insieme alla ex-moglie e l'ha lasciata. Nonostante la tristezza nel vedere la figlia disperata, Lorenzo e Alberto sono al settimo cielo nel riavere il piccolo Lorenzino con loro.\nPoco dopo, arriva un nuovo vicino di casa, un marchese molto raffinato e colto. Simonetta subito sostiene che quell'uomo sarebbe un fidanzato ideale per la povera Margherita, e Tilly propone di organizzare una cena di benvenuto per il nobiluomo. La cena viene per\u00f2 rovinata pi\u00f9 volte: dapprima, il fidanzato di Ludovica, Roby, si precipita nella sala cercando di convincerla a riappacificarsi con lui, invano; poi quando il marchese tiene in braccio il piccolo Luigino, questi fa i suoi bisogni proprio sulle mani del marchese. Nonostante ci\u00f2, il nobile \u00e8 affascinato dall'atmosfera calda che si respira e chiede anche a Margherita, la quale sta cominciando a provare interesse verso l'uomo, di poterla rivedere presto.\nSembra che tutto vada bene quando arriva una telefonata dalla Russia. \u00c8 nientemeno che Peppino, il quale informa Lorenzo di essere prigioniero di due uomini della mafia russa, che lo libereranno solo in cambio di diecimila euro di riscatto. Lorenzo e Alberto hanno intenzione di andare a salvarlo, ma nessuno di loro ha diecimila euro. Per avere i soldi, Tilly decide di vendere gli orecchini che Lorenzo le aveva comprato per le nozze d'argento.\nCon la somma in tasca, Lorenzo e Alberto partono con destinazione San Pietroburgo e salvano Peppino, il quale rivela di aver esaurito tutti i soldi ereditati e dice loro di essere stato \"posseduto da un demone\": a San Pietroburgo, Peppino \u00e8 messo al corrente che Margherita ora sta con un altro uomo; piagnucolante, tenta di gettarsi nel gelido fiume Neva, mentre i consuoceri tentano di trattenerlo. Contemporaneamente, nei pressi della riva, un uomo, Kutuzov, \u00e8 tenuto sotto scacco da un killer intenzionato ad ucciderlo. Lorenzo, Alberto e Peppino notano la scena e all'improvviso piombano addosso al sicario, proprio quando parte un colpo di pistola, uccidendo il malvivente. Kutuzov, per dimostrare la sua gratitudine ai tre eroi, si offre di accoglierli in societ\u00e0 nella sua importante multinazionale che presto aprir\u00e0 una sede in Italia, assumendosi tutti gli oneri economici. Lorenzo diverr\u00e0 capo di un multiplex, Alberto di un outlet, e Peppino di una compagnia di assicurazioni.\nMa la pace dura poco: India rivela che le cose fra lei e Antonio non vanno affatto bene da quando questi ha perso il lavoro, e decide di partire per il Messico, assieme alla madre naturale e al figlio Luigino, per chiarirsi le idee.\nSesta puntata.\nCome ricompensa per aver salvato il ricco imprenditore russo Kutozov, i tre capifamiglia diventano i tre co-presidenti della Kutozov Italia (Lorenzo si autonomina rappresentante ufficiale della ditta), che ha sede a Roma. Alberto si trasferisce definitivamente nella capitale, mentre Peppino e Lorenzo usufruiscono del vitto e alloggio offertogli dalla Kutozov Italia. Lorenzo torna a casa sua, al Lago di Como, solo nei fine settimana, puntualmente seguito dal partenopeo Peppino, che non riesce a stare solo.\nPeppino per\u00f2 non riesce a smettere di pensare alla moglie, e prova in tutti i modi di riappacificarsi con lei, senza successo. Frattanto, Lorenzo cerca di convincere la figlia India a tornare insieme ad Antonio, figlio di Peppino. Lei dice di amarlo ancora, ma di non ritenerlo ancora pronto per fare il padre.\nIl ritorno a Roma non \u00e8 per\u00f2 benevolo neanche per i Dominici: dapprima, scoprono che l'appartamento che avevano acquistato precedentemente era una bufala. In seguito, subiscono anche uno scippo. Alberto e Simonetta si sistemano in un albergo, ma gi\u00e0 cominciano a sentire nostalgia del lago.\nLudovica, accidentalmente, sente la madre chiamare il reparto oncologico dell'ospedale vicino. Temendo il peggio, la segue, per poi scoprire che la madre va in ospedale solo per volontariato. L'uscita non \u00e8 per\u00f2 sprecata: la madre le presenta un collega, un ragazzo di nome Francesco. Fra i due nascer\u00e0 una storia.\nIn Italia giunge il signor Kutozov con un amico onorevole. Kutozov chiede che i tre organizzino una cena al miglior ristorante della citt\u00e0 con \"contorno\" di belle donne. Peppino recluta due donne di facili costumi per la cena. Intanto, la moglie di Peppino, Margherita, molla il marchese, che si \u00e8 rivelato non essere tale, ed \u00e8 finalmente disposta a riabbracciare il suo Peppino. Le tre mogli fanno una sorpresa ai rispettivi mariti raggiungendoli al ristorante, dove li trovano con le due donne. Anche quando l'equivoco viene chiarito, tutte e tre restano comunque adirate coi mariti. In compenso, Peppino e Margherita tornano assieme.\nMa la tranquillit\u00e0 delle tre famiglie viene presto turbata da una sconvolgente notizia: Kutozov viene arrestato per frode e associazione a delinquere. Alberto e Peppino, con le rispettive mogli, sono costretti a tornare a convivere con Lorenzo. Ma proprio quest'ultimo si ritrova nei guai pi\u00f9 grossi: essendosi autoeletto come presidente, anche Lorenzo \u00e8 fra gli indagati!\nAntonio e India si rimettono finalmente insieme. Intanto, anche Ludovica trova l'amore in Francesco, il quale le fa conoscere la sua famiglia, venendo a sapere che Francesco \u00e8 un multimilionario: suo padre, infatti, \u00e8 a capo di una grande ditta produttrice di vini. Si scopre anche che Francesco \u00e8 fratellastro di India. La Ludo e il ragazzo decidono di sposarsi, e cos\u00ec fanno. Alla festa di nozze, Lorenzo fa conoscenza con il suo nuovo consuocero, il quale gli consegna una grossa somma di denaro da parte di Francesco, grazie alla quale Lorenzo pu\u00f2 finalmente mettere fine ai suoi problemi.\nPer festeggiare, le famiglie si concedono un viaggio fino alle Barbados, dove abitano Lisa e Adriano, Durante il viaggio, India comunica via telefono che ha deciso di sposarsi, e che il matrimonio avverr\u00e0 fra una settimana. Ma la notizia pi\u00f9 clamorosa la d\u00e0 Tilly, che comunica a Lorenzo di aspettare un altro bambino! Nuovi arrivi in casa Fumagalli."}
{"id": "1222209", "revid": "121837", "url": "https://it.wikipedia.org/wiki?curid=1222209", "title": "Azaleh", "text": ""}
{"id": "1222211", "revid": "121837", "url": "https://it.wikipedia.org/wiki?curid=1222211", "title": "Haedus", "text": ""}
{"id": "1222212", "revid": "121837", "url": "https://it.wikipedia.org/wiki?curid=1222212", "title": "Hoedus", "text": ""}
{"id": "1222214", "revid": "121837", "url": "https://it.wikipedia.org/wiki?curid=1222214", "title": "Saclateri", "text": ""}
{"id": "1222216", "revid": "121837", "url": "https://it.wikipedia.org/wiki?curid=1222216", "title": "Sadatoni", "text": ""}
{"id": "1222220", "revid": "121837", "url": "https://it.wikipedia.org/wiki?curid=1222220", "title": "Haldus", "text": ""}
{"id": "1222221", "revid": "1632387", "url": "https://it.wikipedia.org/wiki?curid=1222221", "title": "Alice Cooper Goes to Hell", "text": "Alice Cooper Goes to Hell \u00e8 il nono album in studio di Alice Cooper del 1976.\nIl disco.\nIl disco \u00e8 la naturale continuazione del precedente \"Welcome to My Nightmare\", in cui si racconta la storia di un personaggio, Steven, e gli incubi che lo perseguitano. Nell'album si notano degli accenni alla disco music, a cui Alice Cooper per la prima volta si avvicina, genere che esploder\u00e0 successivamente con \"La febbre del sabato sera\".\nDopo il successo del suo debutto solista con la canzone \"Only Women Bleed\", Alice riprende con questo album le ballate rock. In particolare \"I Never Cry\", canzone che tratta dei problemi alcolici di Alice, problemi che portarono il cantante in riabilitazione; la canzone rappresenta, come egli stesso dichiara, \"una confessione alcolica\".\nTracce.\nTutte le canzoni sono scritte da Alice Cooper, Dick Wagner e Bob Ezrin, eccetto ove diversamente indicato.\nClassifica.\nAlbum - Billboard 200 (Nord America)"}
{"id": "1222222", "revid": "309289", "url": "https://it.wikipedia.org/wiki?curid=1222222", "title": "Monti Byrranga", "text": "I monti Byrranga (russo, \u0413\u043e\u0440\u044b \u0411\u044b\u0440\u0440\u0430\u043d\u0433\u0430, \"Gory Byrranga\") sono una catena montuosa situata nell'estremo settentrione della Siberia centrale, interamente oltre il Circolo Polare Artico.\nI monti Byrranga costituiscono l'ossatura della penisola del Tajmyr e si estendono per l'intera sua larghezza (circa 1.100 km da sudovest a nordest), arrivando a estensioni trasversali massime di circa 200\u00a0km; le altezze raggiunte sono generalmente modeste, dal momento che l'intera catena culmina a 1.146 metri. I monti sono drenati da alcuni fiumi, fra i quali i principali sono il Pjasina ad ovest e il Tajmyra ad est, che dividono la catena in tre distinte sezioni (occidentale, centrale e orientale).\nIl clima \u00e8 rigidissimo, con temperature medie che, in alcune parti pi\u00f9 elevate, restano sotto zero, in media, tutto l'anno; in ogni caso, le temperature medie del mese pi\u00f9 caldo (generalmente luglio), mai superiori ai 10 \u00b0C, fanno s\u00ec che l'unica formazione vegetazionale possibile sia la tundra artica. Da questa rigidit\u00e0 climatica discende anche il popolamento pressoch\u00e9 totalmente inesistente dell'intera catena."}
{"id": "1222223", "revid": "121837", "url": "https://it.wikipedia.org/wiki?curid=1222223", "title": "Almaaz", "text": ""}
{"id": "1222224", "revid": "121837", "url": "https://it.wikipedia.org/wiki?curid=1222224", "title": "Al Anz", "text": ""}
{"id": "1222227", "revid": "339392", "url": "https://it.wikipedia.org/wiki?curid=1222227", "title": "Francesco Antonio Mamiliano Pistocchi", "text": ""}
{"id": "1222235", "revid": "79691645", "url": "https://it.wikipedia.org/wiki?curid=1222235", "title": "AOL Arena", "text": ""}
{"id": "1222236", "revid": "1851848", "url": "https://it.wikipedia.org/wiki?curid=1222236", "title": "David Balleri", "text": "Biografia.\nDavid Balleri \u00e8 il secondo di quattro figli. Cresciuto a Livorno, decide di fermarsi alla terza media per dedicarsi al calcio.\n\u00c8 il nipote di Costanzo Balleri, anch'egli ex calciatore di Livorno e Inter negli anni sessanta.\nSua figlia Ilaria \u00e8 presentatrice televisiva.\nCaratteristiche tecniche.\nGiocatore.\nDotato di forte resistenza fisica e di gran corsa (tanto da essere soprannominato \" Pendolino \"), il suo ruolo preferito \u00e8 quello di terzino destro ma \u00e8 stato utilizzato anche come centrocampista di fascia destra.\nCarriera.\nGiocatore.\nInizia nel Cuoiopelli formazione toscana di Serie C2 per poi disputare due campionati in Interregionale nella Cerretese.\nDopo questa esperienza, torna nei professionisti, indossando nuovamente la casacca del Cuoiopelli (Serie C2). La stagione seguente (1990-1991) si trasferisce in Sicilia per giocare nel in Serie C1. Con la squadra aretusea disputa due campionati e viene ingaggiato dal , che lo fa esordire in Serie B. In rossoblu gioca la stagione 1992-1993 in cui totalizza 34 presenze, mettendo a segno 2 gol.\nA fine stagione viene acquistato dal per 4 miliardi di lire che lo fa esordire nella massima serie all'et\u00e0 di 24 anni l'8 settembre 1993 in Lazio-Parma (2-1). Con i gialloblu gioca 20 partite di campionato e realizza anche il primo gol in Serie A. Coi ducali vince anche la Supercoppa Europea 1993 nella doppia finale contro il Milan, nella quale gioca da titolare la gara di andata.\nL'annata successiva si trasferisce a Padova, formazione appena promossa in A con cui gioca una stagione, realizzando un gol in 31 partite e riuscendo a raggiungere con la sua squadra la salvezza dopo uno spareggio con il Genoa.\nLa stagione seguente (1995-1996) passa al Sampdoria per 5 miliardi di lire, dove resta per quattro stagioni (tutte disputate in Serie A), totalizzando in campionato 116 presenze e 4 reti. L'avventura con la Sampdoria si conclude con la retrocessione in Serie B. Passa quindi al Lecce, dove gioca tre campionati fino all'avvenuta retrocessione tra i cadetti.\nNella stagione successiva (2002-2003) viene acquistato dalla formazione della sua citt\u00e0: il Livorno. Al suo debutto in maglia amaranto viene espulso nella trasferta d'esordio contro il Verona, non ostacolando, comunque, la vittoria amaranto. Il suo primo anno livornese \u00e8 sufficiente per la salvezza dei labronici. Nella seconda stagione (2003-2004) ottiene la promozione in Serie A. Nella massima serie viene impiegato con regolarit\u00e0 sulla corsia di destra per tutti i quattro anni di permanenza. Nell'ultimo anno (2007-2008), con la cessione di Cristiano Lucarelli, Balleri diventa capitano.\nIl 30 giugno 2008 viene ingaggiato dal , neopromosso in Lega Pro Seconda Divisione.\nIl 4 luglio 2008 \u00e8 stato deferito alla Commissione disciplinare dal procuratore della FIGC per aver concordato con il capitano dei bergamaschi Gianpaolo Bellini il risultato di Livorno-Atalanta del 23 dicembre 2007, per aver tentato di concordare anche quello del ritorno del 4 maggio 2008 e per la reazione avuta nei confronti di Simone Padoin, autore della rete del 3-2 finale della gara di ritorno. Il 24 luglio 2008 Balleri \u00e8 stato squalificato per 4 mesi, mentre l'Atalanta, Bellini, i fratelli Antonio ed Emanuele Filippini e Alessandro Grandoni sono stati prosciolti.\nIl 23 ottobre 2009, dopo aver disputato 29 partite con i lariani (28 in campionato ed una in Coppa Italia Lega Pro), ha rescisso il contratto con la societ\u00e0 lombarda. La settimana successiva ha firmato per la Pro Livorno in Prima Categoria Toscana.\nAllenatore.\nDal 2010 lascia il calcio giocato per diventare allenatore degli Juniores Regionali della Pro Livorno Sorgenti, con cui vince il campionato nel successivo aprile 2011.\nIn seguito gli viene assegnata la guida della prima squadra della Pro Livorno Sorgenti, per la stagione 2011-2012, militante nel campionato di Eccellenza Toscana ma, trovandosi in difficolt\u00e0 per l\u2019andamento del campionato, rimette il suo incarico; la societ\u00e0 decide cos\u00ec di sollevarlo dall'incarico e di affidare la prima squadra al Sig. Franco Ciricosta.\nDall'estate 2012 diviene allenatore degli Allievi Nazionali del Livorno. Dopo aver fatto tutta la trafila nelle giovanili del club amaranto, dell'estate 2019 \u00e8 collaboratore della prima squadra prima con mister Roberto Breda e poi con Paolo Tramezzani e dall'8 marzo 2020 \u00e8 il vice di Antonio Filippini.\nPer la stagione 2020-2021 approda all'Albenga nel ruolo di vice allenatore di Alessandro Grandoni alla guida della prima squadra nel campionato di Eccellenza ligure e in veste di mister della Juniores d'Eccellenza, a fine anno in seguito delle dimissioni di Alessandro Grandoni, lascia l'incarico anche lui.\nIl 28 settembre 2021 viene ingaggiato dal Savona, militante in Prima Categoria ligure, al posto dell'esonerato Cristian Cattardico."}
{"id": "1222242", "revid": "1226", "url": "https://it.wikipedia.org/wiki?curid=1222242", "title": "Mandrake the Magician", "text": ""}
{"id": "1222243", "revid": "35707", "url": "https://it.wikipedia.org/wiki?curid=1222243", "title": "Reclaim the streets", "text": ""}
{"id": "1222244", "revid": "287204", "url": "https://it.wikipedia.org/wiki?curid=1222244", "title": "The Phantom", "text": ""}
{"id": "1222247", "revid": "599013", "url": "https://it.wikipedia.org/wiki?curid=1222247", "title": "Ryan Hoover", "text": "Soprannominato \"il Soldato\", \u00e8 un giocatore dotato di personalit\u00e0 che pu\u00f2 ricoprire sia il ruolo di guardia tiratrice, sia all'occorrenza quello di playmaker.\nLa sua specialit\u00e0 \u00e8 il tiro da tre punti: nelle sue prime sei stagioni italiane ha sempre ottenuto una percentuale superiore al 40% in questa specialit\u00e0.\nCarriera.\nDopo un quadriennio universitario presso l'istituto americano di Notre Dame, approda alla sua prima squadra da professionista, i Sioux Falls Skyforce. Nel gennaio 1999 passa ai Rockford Lightning (campionato CBA), la squadra della citt\u00e0 dell'Illinois nella quale risiede. Continua la trafila in patria, prima con una breve esperienza ai Gulf Coast Sun Dogs (USBL) e successivamente tornando a Rockford. Disputer\u00e0 ancora 9 partite con la maglia dei Gulf Coast Sun Dogs, salvo poi firmare per la stagione 2000-01 in ABA con gli Indiana Legends. Nel 2001 si lega per la prima volta ad un club non statunitense: il Bravos de Portuguesa, squadra con la quale disputa la finale del campionato venezuelano.\nLa prima esperienza italiana avviene nella stagione 2001-02, dove gioca il campionato di serie A con la maglia di Cant\u00f9, dove nei 16,4 minuti di utilizzo segna 7,8 punti, gran parte di questi frutto di tiri da tre punti.\nNel 2002-03 passa in Legadue a Teramo, dove assieme a Mario Boni si rende trascinatore nella promozione in massima serie, al termine dei playoff.\nLa stagione successiva approda invece a Montecatini dove si conferma ad alti livelli e contribuisce al quarto posto in campionato, arrivando con la compagine toscana alle semifinali playoff.Il soldato Ryan \u00e8 di scena nel 2004-05 a Capo d'Orlando, dove raggiunge una storica promozione in serie A, classificandosi al primo posto in classifica con il club siciliano e vincendo anche la Coppa Italia di LegaDue. Memorabile la prestazione contro la Pepsi Caserta, 44 punti segnati con 12/18 nel tiro da tre.\nNell'estate 2005 si lega ai francesi del Nancy, giocando 12 partite nel campionato Pro A, salvo poi rescindere il contratto a dicembre e tornare ancora una volta in Legadue italiana, questa volta all'Edimes Pavia. Nel novembre del 2006 si accorda invece con la Fileni Jesi, dove rester\u00e0 per due stagioni confermandosi cecchino implacabile. Con la squadra marchigiana arriva alla finale playoff contro la Pepsi Caserta; dopo aver perso le prime due gare in trasferta, Jesi vince gara-3 in casa, ma in gara-4 i casertani espugnano il PalaTriccoli. In particolare Hoover sbaglier\u00e0 il tiro da tre della vittoria; quantomeno curioso il fatto che l'anno precedente un suo tiro da tre allo scadere avesse eliminato dai playoff proprio Caserta.\nRitorner\u00e0 poi a Teramo nell'annata 2008-09 per disputare la serie A, seguendo in terra d'Abruzzo il coach dell'esperienza jesina Andrea Capobianco e contribuendo come specialista uscendo dalla panchina al raggiungimento del terzo posto in regular season.\nNel 2008 ha ottenuto il passaporto belga."}
{"id": "1222254", "revid": "6923", "url": "https://it.wikipedia.org/wiki?curid=1222254", "title": "Milan Associazione Calcio 1995-1996", "text": "Questa voce raccoglie le informazioni riguardanti il Milan Associazione Calcio nelle competizioni ufficiali della stagione 1995-1996.\nStagione.\nDopo otto anni in maglia rossonera Marco van Basten decide di ritirarsi, reduce da due stagioni di inattivit\u00e0 a causa dei problemi legati alla caviglia destra. Tra gli acquisti figurano invece Roberto Baggio, Pallone d'oro 1993 proveniente dalla Juventus, e George Weah, centravanti liberiano acquistato dal Paris Saint-Germain e premiato nel 1995 con il Pallone d'oro, con il FIFA World Player e come Calciatore africano dell'anno 1995 In rossonero giunge poi il diciannovenne Vieira, relegato principalmente a riserva per la giovane et\u00e0.\nDa quest'anno ricompare sulle maglie, cucito sul petto, sotto la stella, lo stemma della societ\u00e0: un ovale che riporta i colori sociali a sinistra e la bandiera del Comune di Milano sulla destra, con l'acronimo ACM sopra e l'anno della fondazione (1899) sotto. Viene inoltre introdotta definitivamente (dopo l'estemporaneo esperimento milanista nei tornei 1979-80 e 1980-81) la numerazione fissa dei giocatori, sulla schiena, sopra al numero.\nIn campionato il Milan inizia con 4 vittorie nelle prime 4 partite, tra cui la vittoria casalinga alla sesta giornata contro la Juventus campione in carica, e si porta subito in testa alla classifica, in solitaria dalla quarta giornata. I rossoneri manterranno la vetta solitaria della graduatoria per altri 3 turni e, dopo esseri stati appaiati in prima posizione con il per 3 giornate, tornano a comandare la classifica in solitaria dall'undicesima giornata in poi. In seguito sventa un tentativo di avvicinamento da parte della Fiorentina pareggiando 2-2 l'incontro coi viola a Firenze. Il 28 aprile 1996 il Milan vince matematicamente il proprio 15\u00ba scudetto con due giornate di anticipo, grazie alla vittoria casalinga per 3-1 (reti di Savicevic, Baggio e Simone) contro la Fiorentina. I \"Diavoli\" concludono la stagione con il 7-1 alla e con la miglior difesa del torneo, staccando di 8 lunghezze la Juventus. \u00c8 il quarto scudetto in un lustro sotto la guida di Fabio Capello, il primo da quando sono stati introdotti i 3 punti per vittoria. Weah \u00e8 autore di 11 reti.\nIn Coppa Italia i rossoneri raggiungono i quarti di finale dove vengono eliminati dal Bologna (squadra di Serie B) ai rigori dopo il doppio 1-1; decisivo per il Milan l'errore di Francesco Coco, che si fa parare il tiro dal dischetto dal'ex rossonero Francesco Antonioli. In Coppa UEFA il Milan elimina lo Zag\u0142\u0119bie Lubin e lo Strasburgo con 4 vittorie in altrettante partite e lo Sparta Praga (vittoria in casa e pareggio a reti inviolate a Praga). Nei quarti di finale viene eliminato dal Bordeaux di Zin\u00e9dine Zidane e del futuro acquisto Christophe Dugarry, che dopo la sconfitta a Milano per 2-0 ribalta il risultato grazie al 3-0 ottenuto in Francia.\nA fine stagione lasciano la squadra Roberto Donadoni, che si trasferisce a parametro zero ai New York MetroStars appena dopo la matematica vittoria dello scudetto, e il tecnico Fabio Capello, ingaggiato dal Real Madrid mettendo fine a una lunga serie di successi, fra i quali quattro titoli nazionali e una Champions League.\nNel 1996 nasce inoltre il sito web ufficiale del club rossonero: \"Acmilan.com.\"\nMaglie e sponsor.\nLo sponsor tecnico per la stagione 1995-1996 \u00e8 Lotto, mentre lo sponsor ufficiale \u00e8 Opel. La prima divisa \u00e8 composta da una tradizionale maglia a strisce verticali rossonere, abbinata a pantaloncini e calzettoni bianchi. La divisa di riserva \u00e8 un completo \"all white\", contraddistinto da una maglia bianca con palo centrale rossonero sdoppiato. Sono inoltre previste una terza divisa, un completo giallo con bordini rossoneri, e una quarta (quest'ultima usata solo nel precampionato estivo), azzurra con dettagli rossoneri.\nOrganigramma societario.\nArea direttiva\nArea organizzativa\nArea comunicazione\nArea tecnica\nArea sanitaria\nStatistiche.\nStatistiche dei giocatori.\nSono in corsivo i calciatori che hanno lasciato la societ\u00e0 durante la stagione."}
{"id": "1222256", "revid": "767487", "url": "https://it.wikipedia.org/wiki?curid=1222256", "title": "Live Earth Kyoto", "text": "Live Earth a Ky\u014dto \u00e8 un concerto svoltosi a Kyoto il 7 luglio 2007 presso il T\u014d-ji. Si tratta di una delle maratone di concerti svolte per \"Live Earth\".\nLa citt\u00e0 \u00e8 stata scelta perch\u00e9 vi \u00e8 stato firmato il Protocollo di Kyoto sulla protezione dell'ambiente.\nCopertura mediatica.\nMSN ha coperto tutto il concerto via internet."}
{"id": "1222263", "revid": "287204", "url": "https://it.wikipedia.org/wiki?curid=1222263", "title": "Enif", "text": "Enif o Epsilon Pegasi (\u03b5 Peg / \u03b5 Pegasi) \u00e8 la stella pi\u00f9 brillante della costellazione di Pegaso, essendo di magnitudine +2,38. Secondo la misurazione della parallasse del satellite Hipparcos, dista 688 anni luce dal sistema solare.\nLa parola \"Enif\" deriva dall'arabo \"al-anf\" e significa \"naso\", a causa della sua posizione nel \"muso\" di Pegaso, il \"cavallo alato\".\nOsservazione.\nBrillando alla magnitudine apparente di 2,38, Enif \u00e8 la stella pi\u00f9 luminosa della costellazione, poco pi\u00f9 luminosa di Scheat e di Markab nonostante l'astronomo tedesco Johann Bayer, nel suo catalogo l'Uranometria, le diede solo la quinta lettera dell'alfabeto greco (Epsilon (lettera)|\u03b5).\nPosta 9\u00b0 52' sopra l'equatore celeste, Enif pu\u00f2 essere osservata da tutte le regioni abitate della Terra; solo nell'Antartide non sorge mai sopra l'orizzonte. Essendo di magnitudine 2,38, pu\u00f2 essere scorta anche dai piccoli e medi centri urbani senza difficolt\u00e0.\nCaratteristiche fisiche.\nSi tratta di una stella supergigante arancione, 150 volte pi\u00f9 grande del Sole, molto probabilmente negli ultimi stadi della sua evoluzione e pertanto considerata una stella morente. Enif molto probabilmente trascorrer\u00e0, prima di morire, ancora qualche milione di anni, ma non si sa ancora se alla fine esploder\u00e0 in una supernova o finir\u00e0 come una rarissima nana bianca al neon - ossigeno; questa indecisione \u00e8 dovuta alla sua massa, esattamente nel limite supposto tra le stelle destinate ad esplodere oppure no.\nAlcune volte in Enif sono stati osservati dei repentini incrementi di luminosit\u00e0; ci\u00f2 avvalora l'ipotesi che questa (e forse altre supergiganti) eruttano in immani flare esattamente come le stelle nane, tra cui il nostro Sole. Enif \u00e8 classificata come variabile irregolare lenta, con fluttuazioni della sua luminosit\u00e0 comprese tra 2,37 e 2,45 magnitudini.\nPare relazionata con altre supergiganti come Sadalmelik e Sadalsuud, che hanno luminosit\u00e0 e distanza simile; le tre stelle potrebbero essere nate nello stesso gruppo e nel corso degli ultimi 15 milioni essersi allontanate tra loro di 100 o pi\u00f9 anni luce."}
{"id": "1222265", "revid": "396099", "url": "https://it.wikipedia.org/wiki?curid=1222265", "title": "Saintpaulia", "text": "Saintpaulia, anche chiamata violetta africana, \u00e8 un genere di piante grasse della famiglia delle Gesneriaceae originarie dell'Africa.\nIl nome deriva dal barone Walter Von Saint Paul-Illaire, il quale scopr\u00ec nel 1892 la specie pi\u00f9 nota, la \"Saintpaulia ionantha\", proveniente dalle montagne dell'Usambara della Tanzania. \u00c8 stata chiamata violetta africana pur non avendo alcun rapporto di parentela con il genere \"Viola\", semplicemente per la somiglianza della pianta e per la zona d'origine della specie.\nQuesta specie ha avuto un grande successo come pianta d'appartamento, poich\u00e9 non ha particolari esigenze di coltivazione e produce abbondanti e durevoli fioriture, doti assai rare tra le piante d'appartamento. In commercio esistono innumerevoli ibridi con fiori di vari colori tra cui bianco, rosa, viola e blu. Il colore bianco dei fiori pu\u00f2 cambiare in rosa durante la fioritura.\nDescrizione.\nLe \"Saintpaulia\" crescono orizzontalmente (sono piante praticamente acauli), formando una rosetta di foglie che continua a svilupparsi dal centro. Le foglie sono verde scuro nella pagina superiore e rosa nella pagina inferiore. Sono tondeggianti o leggermente frastagliate e sono sempre ricoperte da una fine peluria vellutata.\nLe infiorescenze a cima bipara compaiono durante tutto l'anno dal centro della rosetta delle foglie. I piccoli fiori sono delicati ma la fioritura di un singolo stelo \u00e8 molto duratura in quanto ai vecchi fiori si sostituiscono rapidamente i nuovi che sbocciano in successione.\nIl fiore di Saintpaulia ha una forma semplice: \u00e8 composto da cinque petali molto colorati in mezzo ai quali si notano le antere, di solito di colore sgargiante rispetto ai petali.\nMetodi di coltivazione.\nLe \"Saintpaulia\" prediligono una buona illuminazione ma non sopportano i raggi solari diretti che possono rovinare gravemente le foglie.\nCrescono meglio in un terreno relativamente asciutto, tra un'annaffiatura e l'altra \u00e8 necessario quindi attendere che il substrato si asciughi moderatamente. Per questo motivo \u00e8 molto importante, quando \u00e8 possibile, innaffiare la piantina dal basso riempiendo il sottovaso con un dito d'acqua (meglio se povera di sali), aspettando circa una decina di minuti e in seguito eliminando l'acqua in eccesso. Evitare di bagnare foglie e fiori che possono macchiarsi e marcire. Per spolverarle \u00e8 consigliabile usare un pennello morbido asciutto. \nMoltiplicazione.\nSi possono riprodurre per talea fogliare. Si preleva una foglia sana, tagliandone il picciolo alla base e la si fa radicare in acqua o, preferibilmente, in terra. Se necessario, si potr\u00e0 ridurre l'evaporazione eccessiva aiutandosi con un foglio o una busta di plastica trasparente. Dopo che la foglia avr\u00e0 messo radici, produrr\u00e0 un intero esemplare partendo dalla base del picciolo reciso. Dovrebbe arrivare alla fioritura nel giro di circa otto mesi.\nMalattie e parassiti.\nIn generale, le \"Saintpaulia\" sono piante abbastanza robuste e vengono raramente attaccate da insetti parassiti.\nLa minaccia pi\u00f9 importante \u00e8 invece data dagli attacchi fungini che in generale si presentano in casi di elevatissima umidit\u00e0 ambientale e del substrato, mancanza di ventilazione e di luminosit\u00e0. \u00c8 importante prevenire questi attacchi dosando molto bene le innaffiature e l'umidit\u00e0 ambientale.\nIn caso di attacco da marciume radicale (provocato da \"Fusarium\", da \"Thielaviopsis basicola\" e \"Phytium\") i primi sintomi sono macchie marroni sulle foglie che si espandono e portano al rapido deperimento della pianta. Le zone limitrofe al colletto e al picciolo potrebbero essere attaccate dal Botrytis cinerea causando la muffa grigia tipica di questo crittogame.\nIn caso di attacco crittogamico eliminare subito le parti colpite e trattare con prodotti anticrittogamici specifici contro l'agente patogeno.\nRicordarsi sempre che le foglie vellutate si macchiano se vengono bagnate, quindi la somministrazione dei fitofarmaci dovrebbe evitare la vaporizzazione di soluzioni sulla pianta.\nTassonomia.\nIl genere \"Saintpaulia\" comprende le seguenti specie:"}
{"id": "1222270", "revid": "339392", "url": "https://it.wikipedia.org/wiki?curid=1222270", "title": "MBB BO-105", "text": ""}
{"id": "1222277", "revid": "767487", "url": "https://it.wikipedia.org/wiki?curid=1222277", "title": "Fuori in 60 secondi", "text": "Fuori in 60 secondi (\"Gone in 60 Seconds\") \u00e8 un film del 2000 diretto da Dominic Sena, remake di \"Rollercar - Sessanta secondi e vai!\" di H.B. Halicki.\nTrama.\nRandall \"Memphis\" Raines ha abbandonato il crimine, ma dopo l'inquietante visita di un vecchio amico capisce che \u00e8 costretto a ritornare al suo vecchio lavoro per salvare la vita di suo fratello Kip.\nTempo 72 ore per rubare 50 macchine, tra le quali Lamborghini, Ferrari, Porsche, Mercedes-Benz e molte altre. Grande appassionato di motori, Memphis ha la passione per le automobili: a iniezione, otto o dodici cilindri, turbo, cariche o spoglie di optional, lui le conosce tutte alla perfezione. Ladro d'auto di proporzioni leggendarie, non esiste alcun tipo di antifurto che possa ostacolarlo: la macchina \u00e8 fatta fuori in 60 secondi. L'unica irraggiungibile \u00e8 la sua amata Eleanor, una Ford Shelby Mustang GT500 del 1967.\nQuando la situazione si era fatta pi\u00f9 pericolosa, Randall aveva mollato tutto e tutti per crearsi una nuova vita; ma il pericolo nel quale si trova invischiato il fratello lo obbliga a tornare al lavoro e a coinvolgere la sua vecchia amante Sara \"Sway\" Wayland e il suo mentore Otto Halliwell. Nel film la Mustang \u00e8 quella fornita del kit \"Eleanor\", con motore V8 da 500\u00a0CV e la scritta sul bordo inferiore GT500E.\nAccoglienza.\nNonostante lo scarso giudizio da parte della critica, il film ha ottenuto un discreto successo di pubblico."}
{"id": "1222279", "revid": "1833487", "url": "https://it.wikipedia.org/wiki?curid=1222279", "title": "Ciss\u00e9 (disambigua)", "text": ""}
{"id": "1222281", "revid": "465169", "url": "https://it.wikipedia.org/wiki?curid=1222281", "title": "Enrico XV di Baviera", "text": "Era l'unico figlio di Ottone III di Baviera e di Agnese di Slesia-Glogau.\nBiografia.\nEnrico XV venne anche soprannominato \"der Natternberger\", per la sua predilezione di residenza nel Castello di Natternberg. Egli nacque nello stesso anno della morte del padre e come tale venne posto sotto tutela di Ludovico il Bavaro. Enrico XV govern\u00f2 parti della Baviera Inferiore con capitale Deggendorf dopo i conflitti con i cugini e coreggenti Enrico XIV e Ottone IV. La sua candidatura alla corona ungherese nel 1327 non ebbe successo.\nMatrimonio.\nEnrico spos\u00f2 Anna d'Austria, figlia di Federico I d'Asburgo, dalla quale per\u00f2 non ebbe figli. "}
{"id": "1222289", "revid": "339392", "url": "https://it.wikipedia.org/wiki?curid=1222289", "title": "MBB B\u00f6lkow Bo 105", "text": ""}
{"id": "1222290", "revid": "339392", "url": "https://it.wikipedia.org/wiki?curid=1222290", "title": "Eurocopter BO 105", "text": ""}
{"id": "1222292", "revid": "1543377", "url": "https://it.wikipedia.org/wiki?curid=1222292", "title": "Nebulosa Pipa", "text": "La Nebulosa Pipa \u00e8 un complesso di nebulose oscure visibile nella costellazione dell'Ofiuco.\n\u00c8 visibile senza difficolt\u00e0 anche dall'Italia, nelle notti d'estate; si presenta nei cieli bui come una grande macchia scura sovrapposta alla Via Lattea, l\u00e0 dove mostra un allargamento dovuto alla presenza del centro galattico.\nIl contrasto \u00e8 subito evidente, specialmente nella zona orientale, dove si trova il \"fornello\" della pipa; se la notte \u00e8 propizia si pu\u00f2 individuare anche il cannello, che appare sottile e allungato verso occidente. Un'osservazione attenta permetter\u00e0 di notare ulteriori due caratteristiche: la parte nord della nebulosa appare connessa con altre nebulose oscure di aspetto \"filamentoso\", che proseguono verso oriente irradiandosi da una zona a nord di Antares; la seconda caratteristica \u00e8 che la Nebulosa Pipa forma, con altre nebulose oscure a nord e a sud, una gigantesca \"X\" scura che quasi si frappone fra noi e il centro galattico.\nLa nebulosa Pipa, sommata con altre nebulose poste pi\u00f9 a nord, formano una nebulosa oscura nota come Cavallo Nero."}
{"id": "1222293", "revid": "9741614", "url": "https://it.wikipedia.org/wiki?curid=1222293", "title": "Coop voce", "text": ""}
{"id": "1222299", "revid": "767487", "url": "https://it.wikipedia.org/wiki?curid=1222299", "title": "Mudhoney (film)", "text": "Mudhoney \u00e8 un film del 1965 diretto da Russ Meyer.\nAmbientato negli anni della Grande depressione e del Proibizionismo, appartiene al cosiddetto \"periodo del bianco e nero gotico\" del regista, ed \u00e8 considerato da gran parte della critica cinematografica come uno dei migliori film di Meyer.\nIl film \u00e8 ispirato a \"Furore\", diretto da John Ford nel 1940. Il titolo \u00e8 un omaggio a Oscar Wilde, autore di un romanzo omonimo.\nTrama.\nCalif (John Furlong) \u00e8 un ex detenuto che arriva in un paesino del Missouri. Qui trova lavoro presso la fattoria di Lute Wade (Stuart Lancaster).\nCalif s'innamora di Hannah (Antoinette Christiani), la nipote di Lute sposata con Sidney (Hal Hopper), un ubriacone violento.\nLute vede di buon occhio la relazione che nasce tra Calif e Hannah, e questo accresce ancor di pi\u00f9 la gelosia di Sidney, che \u00e8 anche un opportunista che vuole mettere le mani sulla fattoria e sui soldi di Lute.\nAlla morte di Lute, Sidney brucia la fattoria quindi violenta e uccide la sorella di un predicatore. La folla inferocita lo vuole linciare, ma interviene lo sceriffo che non riesce tuttavia ad evitare il linciaggio di Sidney. Calif, nel tentativo di salvare la vita a Sidney, spara al predicatore. Ma ormai \u00e8 troppo tardi.\nProduzione.\nIl budget del film fu di 60.000 dollari.\nCast.\nIl film fu girato per la maggior parte da attori non professionisti. Alcuni di questi diverranno degli attori feticcio di Meyer. Hal Hopper aveva gi\u00e0 interpretato il precedente \"Lorna\" e apparir\u00e0 in quasi tutti i film successivi.\nJohn Furlong interpreter\u00e0 \"Finders Keepers, Lovers Weepers!\" e \"Vixen!\", e nel 1998 sar\u00e0 il predicatore Joseph Molina in \"Vampires\" di John Carpenter.\nLorna Maitland era stata l'anno precedente l'indimenticabile \"Lorna\". Ma la parte pi\u00f9 sensuale se l'aggiudic\u00f2 Rena Horten, che interpret\u00f2 Eula. Si tratta di una breve ma sensuale sequenza che la vede fare un bagno in un catino, davanti al predicatore e a Sidney. Meyer s'invagh\u00ec di lei, a tal punto da scrivere il personaggio di Eula, inventando una sordomuta dato che la Horten non sapeva parlare l'inglese, essendo tedesca.\nAccoglienza.\nUscito inizialmente con il titolo \"Rope and Flesh\", il film ebbe scarso successo. Secondo Meyer questo successe perch\u00e9 il pubblico aveva scambiato il film per un horror, per via del manifesto che riproduceva la sequenza del linciaggio. Quindi Meyer rimont\u00f2 la pellicola e cambi\u00f2 il titolo: l'espediente si rivel\u00f2 vincente, in quanto il film, con il nuovo titolo, ebbe ottimi incassi.\nCritica.\nPer la prima volta nella sua carriera, la critica cinematografica statunitense non rest\u00f2 indifferente di fronte a un film di Meyer, tanto che ancora oggi esso \u00e8 considerato da molti il suo miglior film.\nCensura.\n\"Mudhoney\" ebbe pesanti problemi con la censura statunitense: nella cittadina di Long, nel Texas, viene tenuta ancora adesso una copia del film chiusa a chiave in un deposito. Per averla Meyer avrebbe dovuto dichiarare che si trattava di una pellicola pornografica, ma si rifiut\u00f2 sempre."}
{"id": "1222301", "revid": "1543377", "url": "https://it.wikipedia.org/wiki?curid=1222301", "title": "Non \u00e8 una favola", "text": "Non \u00e8 una favola \u00e8 un singolo della cantautrice pop italiana L'Aura, pubblicato il 18 maggio 2007 dall'etichetta discografica Sony BMG.\n\u00c8 stato il primo singolo estratto dal secondo disco dell'artista, \"Demian\".\nIl brano.\nIl brano \u00e8 stato scritto dalla stessa L'Aura e prodotto da Enrique Gonzalez M\u00fcller, ed \u00e8 stato diffuso nelle radio e nelle emittenti televisive, con il relativo video, nella prima settimana di maggio del 2007.\nPubblicato ufficialmente nei negozi musicali il 18 maggio dello stesso anno, il brano si riferisce alla vita di un personaggio famoso la cui vita \u00e8 tormentata da differenti vizi e capricci. Particolarmente ritmata, il titolo della canzone si riferisce per l'appunto alla vita dei personaggi descritti.\nHa raggiunto la posizione numero 21 della classifica italiana dei singoli e ha anticipato la pubblicazione del secondo disco dell'artista, \"Demian\", avvenuta poche settimane pi\u00f9 tardi. Il titolo di questa canzone contrasta con quello di un altro singolo della cantante, \"Una favola\", pubblicato appena due anni prima.\nIl video.\nIl video, diretto da Maki Gherzi e prodotto da Marco Salom, \u00e8 ambientato in una stanza ed \u00e8 caratterizzato dalla sottolineatura della ritmica della canzone realizzata tramite una stop motion, composta da fotogrammi che ritraggono la cantante in varie versioni e con numerose acconciature di capelli. In alcune interviste \u00e8 stato dichiarato che per fare tutte le fotografie poi utilizzate all'interno del videoclip sono stati impiegati quattro giorni di servizio fotografico. Il video della canzone \u00e8 arrivato in finale al \"Premio Videoclip Italiano 2007\"."}
{"id": "1222302", "revid": "767487", "url": "https://it.wikipedia.org/wiki?curid=1222302", "title": "Diex", "text": "Diex \u00e8 un comune austriaco di 837 abitanti nel distretto di V\u00f6lkermarkt, in Carinzia. \u00c8 stato istituito nel 1865 con la fusione dei comuni soppressi di Diexerberg e Haimburgerberg; nel 1973 ha inglobato parte del comune soppresso di Haimburg."}
{"id": "1222305", "revid": "110157", "url": "https://it.wikipedia.org/wiki?curid=1222305", "title": "Eberndorf", "text": "Eberndorf \u00e8 un comune austriaco di 5 861 abitanti nel distretto di V\u00f6lkermarkt, in Carinzia; ha lo status di comune mercato (\"Marktgemeinde\"). Abitato anche da sloveni della Carinzia (), \u00e8 un comune bilingue; il suo nome in sloveno \u00e8 Dobrla vas. Nel 1865 aveva inglobato i comuni di Globasnitz, R\u00fcckersdorf, Sittersdorf (tornati autonomi nel 1871) e K\u00fchnsdorf, mentre la frazione di Grabelsdorf \u00e8 stata assegnata a Sankt Kanzian am Klopeiner See e quella di Goritschach a Gallizien."}
{"id": "1222306", "revid": "1372005", "url": "https://it.wikipedia.org/wiki?curid=1222306", "title": "Garibaldo I di Baviera", "text": "\u00c8 considerato il capostipite delle dinastie bavaresi.\nBiografia.\nOrigini.\nLa sua ascendenza non \u00e8 registrata da documenti contemporanei, e Garibaldo \u00e8 il primo degli Agilolfingi conosciuto. Tuttavia l'onomastica ha permesso alcune ipotesi sulla sua ascendenza:\nGli storici hanno avanzato diverse ipotesi sull'origine etnica di Garibaldo, che potrebbe essere borgognone, erule, longobardo, turingia, ma Karl Ferdinand Werner difende l'idea di un'origine franca, cos\u00ec come Eduard Hlawitschka, Reiner Butzen, J\u00f6rg Jarnut o Christian Settipani.\nMatrimonio.\nAlla morte del re merovingio Teobaldo il suo successore, Clotario I spos\u00f2 la sua vedova Valdrada (531 \u2013 572), figlia del Re dei Longobardi Wacho. I vescovi di Clotario si rifiutarono per\u00f2 di accogliere la nuova sposa, perci\u00f2 egli diede Valdrada in sposa a Garibaldo nel 556. Non solo questo contribu\u00ec al grande presitigio di Garibaldo, ma egli contribu\u00ec a tessere relazioni diplomatiche notevoli tra Bavarii e Longobardi di Pannonia e di Boemia. Questo avr\u00e0 conseguenze notevoli quando i Longobardi si sposteranno in Italia nel 568.\nRegno.\nTempo dopo, nel 585, i merovingi provarono a ravvicinare Garibaldo alla loro politica, proponendo il matrimonio tra sua figlia Teodolinda ed il Re Childeberto II. Allo stesso tempo i merovingi erano intenzionati a stringere relazioni con Autari, il nuovo Re dei Longobardi, proponendo un matrimonio tra la sorella di Childeberto e Autari stesso. Entrambe queste proposte vennero disattese. L'offeso Autari spos\u00f2 Teodolinda nel 588. Intuendo una politica anti-franca, i Franchi stessi inviarono un'armata in Baviera. I figli di Garibaldo, Gundoaldo e Teodolinda fuggirono in Italia. Autari spos\u00f2 Teodolinda nel maggio del 589 e nomin\u00f2 suo cognato Gundoaldo, Duca di Asti. La figlia di Garibaldo spos\u00f2 il duca di Trento Ewin. Nel 590 i Franchi invasero la Lombardia con l'aiuto di Bisanzio, ma vennero sconfitti.\nNel 591, Childeberto riport\u00f2 sullo stabile le relazioni tra Franchi e Longobardi. Autari mor\u00ec nel 590 e i duchi longobardi chiesero a Teodolinda di sposarsi nuovamente. Ella scelse Agilulfo come marito, che venne accettato come il re successore. Essi negoziarono quindi una pace con Childeberto che dur\u00f2 per decenni. La pace con la Baviera venne stabilita la nomina da parte di Childeberto di Tassilone a \"rex\" (re), secondo quanto riportato da Paolo Diacono. Non \u00e8 certo se Garibaldo sia stato deposto o sia morto, e sconosciute sono anche le relazioni o la parentela di Tassilone con Garibaldo; ci\u00f2 che si pu\u00f2 dedurre dalle testimonianze \u00e8 senza dubbio che se non fu uno dei suoi figli, certamente ebbe stretti rapporti con lui.\nDiscendenza.\nGaribaldo e Valdrada ebbero:"}
{"id": "1222309", "revid": "24989", "url": "https://it.wikipedia.org/wiki?curid=1222309", "title": "Eisenkappel-Vellach", "text": "Eisenkappel-Vellach \u00e8 un comune austriaco di abitanti nel distretto di V\u00f6lkermarkt, in Carinzia; ha lo status di comune mercato (\"Marktgemeinde\"). Abitato anche da sloveni della Carinzia, \u00e8 un comune bilingue; il suo nome in sloveno \u00e8 \"\u017delezna Kapla-Bela\". \u00c8 il comune pi\u00f9 meridionale dell'Austria.\n\u00c8 stato istituito nel 1939 con la fusione dei comuni soppressi di Eisenkappel (fino al 1890 \"Kappel\") e Vellach; capoluogo comunale \u00e8 Bad Eisenkappel.\nGeografia antropica.\nSuddivisioni amministrative.\nIl territorio comprende 14 localit\u00e0 (tra parentesi il nome in lingua slovena), di cui nove comuni catastali (quelli segnati con l'asterisco):"}
{"id": "1222316", "revid": "21079", "url": "https://it.wikipedia.org/wiki?curid=1222316", "title": "Esempi teorema del flusso", "text": ""}
{"id": "1222319", "revid": "76963", "url": "https://it.wikipedia.org/wiki?curid=1222319", "title": "Kristine Sutherland", "text": "Biografia.\nKristine inizia col teatro: accompagna infatti un amico ad un'audizione, ma alla fine la parte la ottiene lei. Negli anni seguenti, Kristine concilia il teatro con il cinema e la televisione apparendo in serie televisive come \"Mai dire s\u00ec\". Dopo aver ottenuto il ruolo della segretaria nel film \"Pericolosamente insieme\", Kristine ottiene il ruolo da protagonista nel film prodotto dalla Walt Disney, \"Tesoro, mi si sono ristretti i ragazzi\".\nNel 1997, dopo una pausa dovuta alla maternit\u00e0, l'attrice, contattata dall'agente convinto che ci sia un ruolo adatto alla sua personalit\u00e0, viene accolta nel cast di \"Buffy l'ammazzavampiri\". Il suo personaggio uscir\u00e0 di scena durante la quinta stagione, a causa di una morte improvvisa, anche se l'attrice appare in alcune puntate delle stagioni seguenti in forma di fantasma o sogno o in alcuni \"flashback\".\nVita privata.\nL'attrice, sposata con l'attore John Pankow, conosciuto come \"Ira\" nel telefilm \"Innamorati pazzi\", ha una figlia, Eleanore."}
{"id": "1222322", "revid": "1543377", "url": "https://it.wikipedia.org/wiki?curid=1222322", "title": "Base dell'esercito generale San Mart\u00edn", "text": "La base dell'esercito generale San Mart\u00edn (in spagnolo \"Base de ej\u00e9rcito general San Mart\u00edn\") \u00e8 una base antartica permanente argentina intitolata al generale Jos\u00e9 de San Mart\u00edn, eroe dell'indipendenza Sudamericana.\nUbicazione.\nLocalizzata ad una latitudine di 68\u00b0 07\u2032 sud e ad una longitudine di 67\u00b007\u2032 ovest la stazione si affaccia sulla baia Margarita, nella penisola Antartica. La struttura \u00e8 gestita dall'Ej\u00e9rcito Argentino.\nIl primo insediamento argentino nella zona \u00e8 stato inaugurato il 21 marzo 1951 e rappresenta il primo accampamento a sud del circolo polare antartico . La base venne abbandonata nel 1961 per essere poi riaperta il 21 marzo 1976 come base permanente.\nLa base svolge osservazioni meteorologiche dal 1951 e si dedica allo studio della glaciologia e della ionosfera.\nRifugi.\nLa base San Mart\u00edn \u00e8 responsabile della gestione di diversi rifugi in Antartide. Tra i principali:"}
{"id": "1222323", "revid": "110157", "url": "https://it.wikipedia.org/wiki?curid=1222323", "title": "Feistritz ob Bleiburg", "text": "Feistritz ob Bleiburg \u00e8 un comune austriaco di 2 141 abitanti nel distretto di V\u00f6lkermarkt, in Carinzia; ha lo status di comune mercato (\"Marktgemeinde\"). Abitato anche da sloveni della Carinzia, \u00e8 un comune bilingue; il suo nome in sloveno \u00e8 Bistrica pri Pliberku. Tra il 1973 e il 1991 \u00e8 stato accorpato alla citt\u00e0 di Bleiburg."}
{"id": "1222324", "revid": "146644", "url": "https://it.wikipedia.org/wiki?curid=1222324", "title": "Base San Mart\u00edn", "text": ""}
{"id": "1222326", "revid": "146644", "url": "https://it.wikipedia.org/wiki?curid=1222326", "title": "Base san Mart\u00edn", "text": ""}
{"id": "1222327", "revid": "146644", "url": "https://it.wikipedia.org/wiki?curid=1222327", "title": "Stazione san Mart\u00edn", "text": ""}
{"id": "1222329", "revid": "767487", "url": "https://it.wikipedia.org/wiki?curid=1222329", "title": "Stop-Loss", "text": "Stop-Loss \u00e8 un film del 2008 diretto da Kimberly Peirce.\nDalla regista dell'acclamato \"Boys Don't Cry\", un film basato sulla storia vera di Brandon Hughey, il primo \"disertore\" della guerra in Iraq.\nTrama.\nLa pellicola racconta del Sergente Brandon King, interpretato da Ryan Phillippe, che torna dalla guerra in Iraq, accolto come un eroe dai suoi concittadini, in Texas, ma quando viene richiamato per tornare in Iraq si rifiuta di partire.\nIl film percorre le vicende che vanno dalla sua ultima missione fino al ritorno in servizio.\nIl sergente, tornato a casa, scopre di essere stato imbrogliato dalle autorit\u00e0. Richiamato alla leva si rifiuter\u00e0 e tenter\u00e0 la fuga.\nIl film presenta la guerra sotto il suo aspetto pi\u00f9 tragico e malinconico, il soldato. Racconta di una generazione dispersa nell'incubo della guerra che non riesce pi\u00f9 ad adattarsi alla vita da civile. Davanti al dramma della perdita di se stesso il soldato Brandon King si trover\u00e0 a dover scegliere la via per la sopravvivenza del suo io pi\u00f9 profondo."}
{"id": "1222330", "revid": "146644", "url": "https://it.wikipedia.org/wiki?curid=1222330", "title": "Base dell'esercito generale san Mart\u00edn", "text": ""}
{"id": "1222331", "revid": "1504506", "url": "https://it.wikipedia.org/wiki?curid=1222331", "title": "Tassilone I di Baviera", "text": "Biografia.\nIn accordo con quanto descritto da Paolo Diacono, egli venne nominato duca dei Bavari da Childeberto II, Re Franco di Austrasia, nel 591, alla fine della guerra contro i Franchi. La guerra era iniziata con il predecessore di Tassilo, Garibaldo I, quando Childeberto sanc\u00ec la pace con matrimoni politici. Non sappiamo per certo i rapporti che legarono Tassilo a Garibaldo e, se non fu suo figlio, ebbe certamente rapporti molto stretti con lui. Il fatto che fu Childeberto a nominare Tassilo re mostra come il controllo della Baviera fosse affidato ai Franchi gi\u00e0 dal VI-VII sec.\nPaolo Diacono narra inoltre che Tassilo si mosse presto anche verso le terre degli Slavi (probabilmente i territori recentemente conquistati e corrispondenti al Tirolo Orientale e alla Carinzia), e ritorn\u00f2 vittorioso col consenso generale del suo popolo. \nTassilo mor\u00ec nel 610 e venne succeduto da suo figlio Garibaldo II."}
{"id": "1222332", "revid": "1522738", "url": "https://it.wikipedia.org/wiki?curid=1222332", "title": "Gallizien", "text": "Gallizien (sloveno: Galicija) \u00e8 un comune austriaco di abitanti nel distretto di V\u00f6lkermarkt, in Carinzia. Nel 1865 ha inglobato la frazione di Goritschach, gi\u00e0 parte del comune di Eberndorf, e nel 1944 quelle di M\u00f6chling e Vellach."}
{"id": "1222333", "revid": "1652635", "url": "https://it.wikipedia.org/wiki?curid=1222333", "title": "Cedrata Tassoni", "text": "La Cedrata Tassoni \u00e8 una bevanda analcolica di genere \"soft drink\", prodotta dal 1886 dalla Cedral Tassoni, che ha i propri stabilimenti nella citt\u00e0 di Sal\u00f2 e sede legale a Brescia.\nStoria.\nLe origini della societ\u00e0 sono da ricercare nel 1793 quando viene fondata come spezieria nel centro storico di Sal\u00f2 dai fratelli Giovanni e Antonio Bondone. Nel 1868, dopo essere divenuta farmacia, \u00e8 acquistata dal marchese Nicola Tassoni, che nel 1884 la rivende a Paolo Amadei, il quale decide di dare il via anche alle attivit\u00e0 di distilleria.\nL'azienda \u00e8 retta da Michela Redini, bisnipote di Paolo Amadei, utilizzando agrumi e cedri provenienti da Sicilia, Calabria e Puglia, imbottigliando nel 2011 25 milioni di pezzi all'anno, con un fatturato di 11,3 milioni di euro, 4,6 milioni di EBITDA e 2,9 milioni di utili. Nel 2017 l'azienda (presidente sempre Michela Redini, amministratore delegato Elio Accardo, 26 dipendenti) ha ricavi per 9,7 milioni e produce 22 milioni di bibite soda. Per festeggiare i 225 anni lancia anche un profumo di cedro, \"Tassoni 225\".\nNel 2021 l'azienda Cedral Tassoni entra a far parte del gruppo Cantine Ferrari.\nLo spot.\nLa Cedrata Tassoni \u00e8 nota anche perch\u00e9 il suo spot (insieme a quello dei pennelli Cinghiale) \u00e8 uno dei pi\u00f9 longevi della tv italiana. Lo spot attuale va in onda dal 1982 e torna in onda ogni estate, trasmesso dalle reti Rai, ma anche dalle reti Mediaset tra cui Canale 5 e Iris e da alcune radio come Radio Capital o Radio Deejay.\nPrima dell'attuale spot ne sono stati girati altri rispettivamente nel 1973, 1976 e 1977 che erano mandati in onda nel contenitore pubblicitario Carosello, con musiche cantate da Mina.\nMa prima negli anni cinquanta era stato fatto un altro Carosello che aveva come protagonista Bill il Pistolero.\n, quando fu poi , entrambe coriste di Mina.\n. Negli anni 2000, lo spot contiene il jingle in versione musicale senza la voce di Mina; infine, ."}
{"id": "1222334", "revid": "146644", "url": "https://it.wikipedia.org/wiki?curid=1222334", "title": "Stazione San Mart\u00edn", "text": ""}
{"id": "1222337", "revid": "287204", "url": "https://it.wikipedia.org/wiki?curid=1222337", "title": "Stazione San Martin", "text": ""}
{"id": "1222338", "revid": "122440452", "url": "https://it.wikipedia.org/wiki?curid=1222338", "title": "Onofrio Jannuzzi", "text": "Biografia.\nDopo essersi laureato in giurisprudenza all'Universit\u00e0 di Roma, esercit\u00f2 la professione di avvocato a Roma fino allo scoppio della seconda guerra mondiale. Verso il termine del conflitto, fu nominato commissario al comune di Andria dal 1944 al 1945, iniziando cos\u00ec la carriera politica.\nIl 18 aprile 1948 venne eletto senatore e riconfermato nelle quattro successive legislature.\nFu sottosegretario alla Difesa nel settimo governo De Gasperi dal 27 luglio 1951 al 17 luglio 1953, nonch\u00e9 sindaco della citt\u00e0 di Andria dal 1952 al 1956 e nel 1967\nMor\u00ec improvvisamente a Roma nel 1969."}
{"id": "1222339", "revid": "767487", "url": "https://it.wikipedia.org/wiki?curid=1222339", "title": "Jonathan Bottinelli", "text": "Biografia.\nHa un fratello, Dar\u00edo Bottinelli, anch'egli calciatore professionista.\nCarriera.\nDal 2002 al 2008 Bottinelli gioca come difensore nella Primera Divisi\u00f3n argentina con il San Lorenzo, facendo il suo debutto il 3 novembre 2002. \u00c8 un giocatore tutto sommato corretto, ma alquanto grintoso. Nel Campionato di Clausura 2008 ha rimediato 6 cartellini gialli su 15 presenze, mentre in Coppa Libertadores \u00e8 stato espulso una volta su 6 partite.\nNel 2007 ha conquistato la vittoria del campionato di clausura col San Lorenzo. Nello stesso anno ha anche esordito con la Nazionale argentina, il 18 aprile 2007 in amichevole contro il Cile, partita terminata 0-0. Nell'estate 2007, in compagnia del connazionale Nicol\u00e1s Bianchi Arce, svolge un periodo di prova presso il alla fine del quale torna in Argentina a vestire la maglia del San Lorenzo.\nIl 12 agosto 2008 Bottinelli si trasferisce per 2,6 milioni di euro, con un contratto quinquennale da 400\u00a0000 euro a stagione, alla Sampdoria, che ne acquista l'intero cartellino.\nEsordisce in Serie A il 14 settembre 2008 allo Stadio Olimpico di Roma in Lazio-Sampdoria 2-0. Il 18 dicembre 2008 Bottinelli, grazie al suo primo gol con la maglia blucerchiata, permette alla Sampdoria di vincere la partita contro il Siviglia per 1 a 0 e di accedere ai sedicesimi di Coppa UEFA 2008-2009.\nBottinelli, in seguito a problemi familiari, ha chiesto alla Samp di poter essere ceduto in prestito in modo da tornare in Argentina e sistemare la situazione. Il 15 gennaio 2009 la Sampdoria cede in prestito Bottinelli al San Lorenzo.\nVista la profonda crisi del San Lorenzo, Jonathan torner\u00e0 nell'estate 2009 alla Sampdoria. Il 10 agosto 2009, tuttavia, viene ceduto a titolo definitivo al San Lorenzo per 1,6 milioni di dollari (pari circa a 1 milione di euro), con cui si lega firmando un contratto quinquennale."}
{"id": "1222340", "revid": "287204", "url": "https://it.wikipedia.org/wiki?curid=1222340", "title": "Stazione san Martin", "text": ""}
{"id": "1222341", "revid": "287204", "url": "https://it.wikipedia.org/wiki?curid=1222341", "title": "Base san Martin", "text": ""}
{"id": "1222342", "revid": "287204", "url": "https://it.wikipedia.org/wiki?curid=1222342", "title": "Base San Martin", "text": ""}
{"id": "1222343", "revid": "1543377", "url": "https://it.wikipedia.org/wiki?curid=1222343", "title": "IC 4665", "text": "IC 4665 \u00e8 un brillante ed esteso ammasso aperto visibile nella costellazione dell'Ofiuco.\nOsservazione.\n\u00c8 individuabile con facilit\u00e0, meno di un grado a nord-est della stella ; sotto cieli particolarmente adatti \u00e8 discretamente visibile anche ad occhio nudo come una macchia nebbiosa molto debole. Le sue stelle principali, di sesta magnitudine, sono invece ben osservabili con binocoli di piccola-media potenza, come un 8x40 o un 10x50; le sue componenti appaiono tendenzialmente azzurre e si dispongono a formare una sorta di rudimentale lettera \"Y\". La scia chiara della Via Lattea in questo punto \u00e8 fortemente oscurata, cos\u00ec l'ammasso appare quasi isolato. Non sono necessari strumenti di maggiori dimensioni per risolvere l'oggetto, a meno che non si voglia tentare la risoluzione della componenti doppie, presenti in gran numero; con forti ingrandimenti si perde tuttavia la visione d'insieme.\nTrovandosi quasi a cavallo dell'equatore celeste pu\u00f2 essere osservato da tutte le aree popolate della Terra e la sua visibilit\u00e0 \u00e8 quasi identica da entrambi gli emisferi; dall'emisfero boreale \u00e8 un oggetto caratteristico del cielo estivo, anche se relativamente poco noto, mentre dall'emisfero australe, dove appare leggermente pi\u00f9 basso a parit\u00e0 di latitudine, \u00e8 ben visibile in inverno. I mesi pi\u00f9 indicati per la sua osservazione sono compresi fra maggio e ottobre.\nStoria delle osservazioni.\nLa scoperta di quest'ammasso viene attribuita all'astronomo svizzero Philippe Loys de Ch\u00e9seaux, che lo osserv\u00f2 e lo inser\u00ec nel suo catalogo degli oggetti di natura \"nebulosa\" edito nel 1746; egli lo descrisse come un ammasso stellare, avendolo risolto in stelle col suo telescopio.\nCuriosamente non venne inserito nel Catalogo di Messier, sebbene fosse gi\u00e0 stato scoperto oltre un quarto di secolo prima che Charles Messier lo compilasse. Allo stesso modo, non venne riportato da William Herschel, probabilmente a causa delle sue estese dimensioni. Si dovette attendere la pubblicazione del secondo Index Catalogue, corollario del New General Catalogue, perch\u00e9 quest'oggetto ricevesse una numerazione di catalogo.\nCaratteristiche.\nIC 4665 \u00e8 un ammasso che presenta alcune particolarit\u00e0: possiede un'et\u00e0 molto giovane, stimata attorno ai 35 milioni di anni, e si trova in una posizione non comune per essere un ammasso aperto, circa 16\u00b0 a nord rispetto al piano galattico; ci\u00f2 \u00e8 indice del fatto che l'ambiente di formazione stellare in cui si \u00e8 generato presentava a sua volta delle caratteristiche insolite. Ci\u00f2 non si riflette tuttavia sulla composizione chimica della superficie delle sue stelle membri, come \u00e8 stato evidenziato da uno studio condotto sui dati del ROSAT.\nLe stime dell'et\u00e0 variano comunque in funzione della distanza, la quale pure presenta delle lievi incertezze; le stime su quest'ultima forniscono un valore di 370\u00b150\u00a0parsec (1200\u00b1160 anni luce). L'ammasso contiene una cinquantina di stelle pi\u00f9 luminose della magnitudine 13; fra queste la pi\u00f9 luminosa \u00e8 una stella azzurra di classe B4V. Le stelle membri effettive di piccola massa, ossia comprese fra la classe spettrale F e la M, sarebbero 40, in massima parte individuate tramite lo studio della loro velocit\u00e0 radiale. Fra le componenti di grande massa, 19 risultano essere doppie spettroscopiche; le intense forze mareali fra le due componenti di questi sistemi stellari spiegherebbe la relativamente bassa velocit\u00e0 di rotazione delle stelle dell'ammasso."}
{"id": "1222344", "revid": "1305772", "url": "https://it.wikipedia.org/wiki?curid=1222344", "title": "Torneo Internazionale Stampa Sportiva", "text": "Il Torneo Internazionale Stampa Sportiva \u00e8 stato uno dei primi veri tornei internazionali di calcio. Istituito nel 1908, precedette il pi\u00f9 famoso Sir Thomas Lipton Trophy di un anno.\nIl torneo, organizzato dal giornale \"La Stampa Sportiva\" di Torino, vide coinvolte sette squadre provenienti da Italia, Francia, Svizzera e Germania. Tutte le gare vennero disputate al Velodromo Umberto I di Torino.\nIl formato prevedeva un torneo di qualificazione per le quattro squadre italiane (Ausonia Pro Gorla, Juventus, Piemonte e Torino), che avrebbe poi definito la compagine che avrebbe partecipato al torneo vero e proprio, a cui prendevano parte gli svizzeri del Servette, i tedeschi del Freiburger e i francesi del Parisienne.\nIl Servette vinse il torneo, superando in finale il Torino per 3-1.\nRisultati.\nTorneo di qualificazione.\nFinale.\nLa finale era prevista per il 5 aprile, ma venne sospesa dopo 15 minuti di gioco per impraticabilit\u00e0 di campo, in seguito a una violenta pioggia. L'incontro fu cos\u00ec annullato e rigiocato una settimana dopo.\nTorneo finale.\nFinale per il 3\u00ba posto.\nJuventus ripescata al posto del Freiburger, che si \u00e8 ritirato dal torneo."}
{"id": "1222346", "revid": "110157", "url": "https://it.wikipedia.org/wiki?curid=1222346", "title": "Globasnitz", "text": "Globasnitz (Globasnica in sloveno) \u00e8 un comune austriaco di 1 593 abitanti nel distretto di V\u00f6lkermarkt, in Carinzia. Abitato anche da sloveni della Carinzia (), \u00e8 un comune bilingue; il suo nome in sloveno \u00e8 Globasnica. Tra il 1865 e il 1871 \u00e8 stato aggregato al comune di Eberndorf."}
{"id": "1222348", "revid": "729019", "url": "https://it.wikipedia.org/wiki?curid=1222348", "title": "Roberto Lordi", "text": "Biografia.\nLa vita militare.\nDopo aver frequentato il collegio militare della Nunziatella, partecip\u00f2 alla Prima guerra mondiale meritando la Medaglia d'argento al Valor Militare e la Medaglia di bronzo al Valor Militare. \nDopo aver frequentato l'Accademia Reale di Torino nel maggio 1916 \u00e8 Sottotenente osservatore nella 29\u00aa Squadriglia, al 1\u00ba settembre 1917 nella 113\u00aa Squadriglia e dopo il corso di pilotaggio al Campo Scuola Aerea di Cascina Costa di Samarate al 6 luglio 1918 Tenente pilota della 89\u00aa Squadriglia Ansaldo S.V.A..\nIl 28 dicembre 1918, destinato all\u2019Aviazione della Tripolitania, parte da Napoli per la Libia, rimanendovi fino al 24 ottobre 1919. Nel giugno 1920 egli fu trasferito al Comando Aeronautica di Roma ed alla fine di luglio, fu assegnato alla 1\u00aa Squadriglia B.R. del 2\u00ba Raggruppamento Aeroplani da Bombardamento.\nSi laure\u00f2 quindi in ingegneria aeronautica al Politecnico di Torino. \nDivenuto capitano dal 31 marzo 1923, il 10 settembre successivo venne assegnato al 1\u00ba Stormo Aeroplani da Bombardamento di Milano. Con la nascita della Regia Aeronautica, cessa di far parte del Regio Esercito, passando all\u2019Aviazione dal 16 ottobre 1923 con il grado di comandante di squadriglia e poi di capitano dell\u2019Arma Aeronautica, ruolo combattente. Nel maggio del 1924 venne assegnato al 13\u00ba Stormo Aeroplani da bombardamento ed il 4 novembre 1926 venne promosso a maggiore.\nDal 15 dicembre del 1927 fu a capo della Divisione Operazioni dell\u2019Ufficio di Stato Maggiore, all\u2019Aeroporto di Ciampino Sud, fino al 15 aprile del 1929, venendo promosso tenente colonnello l\u20198 novembre del 1928.\nPresta quindi servizio dapprima in Libia, a Castel Benito, oggi Aeroporto di Tripoli, dove sorse la prima Scuola Militare di Paracadutismo della Regia Aeronautica. Rimase in Africa dal 22 aprile 1929 al 10 maggio 1933 come comandante dell\u2019Aviazione\ndella Cirenaica.\nIn questo periodo oltre a comandare le forze aeree (4 Squadriglie) nella Conquista italiana di Cufra, per le cui azioni venne promosso a colonnello\nper merito di guerra il 17 luglio del 1931, partecip\u00f2 anche ad alcuni spettacolari e pionieristici eventi aeronautici (organizzazione del primo lancio collettivo di paracadutisti nel 1927, partecipazione al \"raid\" Roma-Torino-Londra nel 1928, prima trasvolata al mondo del Tibesti, la pi\u00f9 elevata catena montuosa del deserto del Sahara).\nIl 18 maggio del 1930 egli spos\u00f2 Livia Boglione da cui ebbe il figlio Roberto.\nMissione Aeronautica italiana in Cina.\nNel settembre del 1933, a seguito di importanti accordi politici intrapresi direttamente da Galeazzo Ciano (genero del Duce, ministro plenipotenziario a Shanghai fino al 1933 e all\u2019epoca ministro della stampa e propaganda), viene inviato in Cina a capo di una missione militare incaricata di assistere la formazione della RoCAF. Lordi, grazie alla sua lealt\u00e0 e alla sua grande competenza aeronautica, conquista la fiducia totale del Generalissimo Chiang Kai-Shek divenendo suo consigliere personale. Nominato Capo di Stato Maggiore dell\u2019Aeronautica Cinese il 18 Maggio del 1934, con l\u2019incarico di riorganizzare tutto l\u2019apparato aeronautico e gestirne il bilancio, scalza la concorrenza americana e tedesca riuscendo ad ottenere dal Ministro delle Finanze cinese H. Kung l\u2019accordo per realizzare a Nanchang una fabbrica italiana di aeroplani. Promosso Generale di Brigata Aerea nel marzo del 1935, riesce ad ottenere importanti commesse di forniture di aeroplani e armamenti per l\u2019industria italiana, che vengono per\u00f2 gestite dal regime e dalle case costruttrici in maniera superficiale. Entrato in forte contrasto col nuovo Ambasciatore Italiano in Cina e con l\u2019Addetto Aeronautico, inviato per controllarne le azioni, si oppone alla vendita di materiale italiano al governo di Canton. Il 20 aprile 1935 invia al Capo del Governo un telegramma in cui denuncia\u00a0 avidit\u00e0 ed incapacit\u00e0 da parte di alcuni funzionari di governo e rappresentanti commerciali delle case costruttrici. La cruda e dura relazione inviata, l\u2019invidia per i brillanti successi ottenuti dalla \u00a0missione italiana aeronautica in Cina al suo comando e una sua visione ormai profondamente mutata del fascismo, gli attirano l\u2019avversione delle alte sfere militari e politiche. Richiamato in patria alla fine dell\u2019agosto 1935, con la scusa di relazionare sull\u2019andamento della missione, Roberto Lordi viene dapprima posto agli arresti e poi rinchiuso in una clinica. Accusato di false e pretestuose irregolarit\u00e0 amministrative viene\u00a0 posto a riposo d\u2019autorit\u00e0 per limiti d\u2019et\u00e0 a soli 42 anni. Inutili ma estremamente coraggiosi i suoi ricorsi al Consiglio di Stato nel 1937 e 1938 contro il Ministero dell\u2019Aeronautica per abuso di potere. Entrambi furono respinti nel 1939.\u00a0 Sorvegliato costantemente dall\u2019OVRA (Opera Vigilanza Repressione Antifascismo) sino al 1942,\u00a0 \u00e8 posto al confino presso la propria abitazione in Genzano di Roma con divieto assoluto di espatrio e di intrattenere rapporti con il governo Cinese. Inutili furono le numerose e insistenti richieste ufficiali da parte di Chiang Kai-shek a Mussolini per riavere Roberto Lordi al suo fianco. Divenuto un problema politico anche a causa del progressivo avvicinamento del regime fascista al Giappone, Lordi non rientrer\u00e0 mai pi\u00f9 in Cina. Fu sostituito a capo della Missione Aeronautica in Cina da Silvio Scaroni, che dovette superare l'ostilit\u00e0 di Chiang Kai-shek offeso per il richiamo unilaterale del suo fidato consigliere Lordi.\nIl Ministero dell\u2019Aeronautica mise quindi Lordi in disponibilit\u00e0 con R.D. del 4 giugno del 1936 ed a riposo d\u2019autorit\u00e0 con R.D. dell\u20198 giugno del 1936, ai sensi dell\u2019Art. 3 comma 1\u00b0 del Regio Decreto Legge 27 luglio del 1934 n. 1340. Lordi venne quindi iscritto nel ruolo degli Ufficiali della Riserva, fu cos\u00ec estromesso dall\u2019Arma e privato del trattamento economico.\nLa Resistenza.\nLordi resta senza occupazione sino al 1939 quando, assieme all\u2019amico Sabato Martelli Castaldi, anch\u2019egli posto forzatamente a riposo dal regime fascista per forti contrasti, viene assunto dal Conte Ernesto Stacchini in qualit\u00e0 di dirigente al polverificio Stacchini in via Cavour a Roma. A seguito dell\u2019armistizio dell\u20198 Settembre 1943, seppur malato di cuore, esce di casa armato del suo fucile da caccia per dirigersi a Porta San Paolo a combattere contro le truppe tedesche. Collabora sia con il Fronte Militare Clandestino che con il CLN (Comitato di Liberazione Nazionale) rifornendo di armi e munizioni vari gruppi di partigiani laziali e abruzzesi. Organizza assieme all\u2019amico Sabato la Banda partigiana \u201cFulvi\u201d, composta da pi\u00f9 di 500 elementi ed operativa nella zona dei Castelli Romani. Nasconde e mantiene nella casa di campagna di Genzano ricercati politici, militari ed ebrei. Trasmette alle truppe anglo-americane, attraverso apparecchiature radio clandestine da lui stesso installate, importanti informazioni sui rilievi topografici e sulle installazioni militari tedesche tra Fregene ed Anzio. Partecipa in prima persona, sempre assieme a Martelli Castaldi, a rischiose missioni partigiane di sabotaggio.\nA seguito di una delazione, il 17 gennaio 1944 le S.S. irrompono nelle abitazioni romane dei Generali Lordi e Martelli Castaldi.\u00a0 Non riuscendo a trovare i due generali, impegnati in quei giorni fuori Roma, viene arrestato il Conte Ernesto Stacchini, titolare del polverificio. I Generali Lordi e Martelli Castaldi si presentano spontaneamente il giorno stesso presso l\u2019ambasciata tedesca per chiedere la liberazione di Ernesto Stacchini. Arrestati vengono rinchiusi presso il carcere di Via Tasso. Durante i 67 giorni nella cella n. 4 del temuto carcere di via Tasso, Lordi che era ben consapevole delle torture che lo attendevano, essendo malato di cuore, richiese la visita del suo medico personale, il cardiologo Giovanni Borromeo. I tedeschi acconsentirono alla visita che avvenne il 12 Febbraio 1944 come riportato dal calendario segreto di Sabato Martelli Castaldi che annot\u00f2 segretamente quel particolare episodio. Il professor Giovanni Borromeo, poi Giusto tra le Nazioni, era un membro della Resistenza e una delle radio clandestine di Lordi era nascosta nelle cantine dell'Ospedale Fatebenefratelli, dove Borromeo lavorava. Il timore di Lordi era la possibilit\u00e0 che si potesse arrendere alle torture naziste e cos\u00ec chiese a Borromeo, durante la finta visita medica, di apprendere a memoria un elenco di nomi di altri coinvolti nella lotta partigiana. Voleva che fossero avvertiti e si mettessero al sicuro se per caso ancora non fossero stati a conoscenza del suo arresto e dei rischi che correvano.\nDopo 67 giorni di prigionia e torture, il 24 Marzo 1944, il Generale Roberto Lordi ed il Generale Sabato Martelli Castaldi vengono trucidati alle Fosse Ardeatine. Herbert Kappler, l\u2019ufficiale tedesco autore dell\u2019eccidio, durante il processo a suo carico del 1948 dir\u00e0 che morirono da grandi soldati gridando \u201cViva l\u2019Italia!\u201d."}
{"id": "1222350", "revid": "2128714", "url": "https://it.wikipedia.org/wiki?curid=1222350", "title": "Griffen", "text": "Griffen \u00e8 un comune austriaco di 3 517 abitanti nel distretto di V\u00f6lkermarkt, in Carinzia; ha lo status di comune mercato (\"Marktgemeinde\"). Nel 1858 ha inglobato i comuni soppressi di Haberberg e Kaunz, nel 1869 inglob\u00f2 il comune di Ruden (tornato autonomo nel 1876) e nel 1973 ha inglobato le frazioni di Pustritz e W\u00f6lfnitz."}
{"id": "1222351", "revid": "1504506", "url": "https://it.wikipedia.org/wiki?curid=1222351", "title": "Garibaldo II di Baviera", "text": "Garibaldo era figlio di Tassilone I e spos\u00f2 Geila, figlia del duca longobardo Gisolfo II del Friuli e di Romilda. I successori di Garibaldo II non sono integralmente conosciuti. La tradizione bavarese vuole che i suoi successori siano stati Teodone I, Teodone II e Teodone III. Altre tradizioni scritte riportano altri nomi e interregni tra cui quello pi\u00f9 possibile di un certo Fara, nominato reggente di Baviera in nome del figlio Teodone II. Queste incertezze coprono circa cinquant'anni tra Garibaldo e il suo successore meglio conosciuto."}
{"id": "1222352", "revid": "9742218", "url": "https://it.wikipedia.org/wiki?curid=1222352", "title": "A1GP", "text": ""}
{"id": "1222362", "revid": "21079", "url": "https://it.wikipedia.org/wiki?curid=1222362", "title": "Onde elettromagnetiche nei conduttori", "text": ""}
{"id": "1222364", "revid": "767487", "url": "https://it.wikipedia.org/wiki?curid=1222364", "title": "Muraqaba", "text": "Mur\u0101qaba () \u00e8 il termine sufi per meditazione. Letteralmente significa \"guardare oltre\", \"prendersi cura\" o \"dare un'occhiata\". Metaforicamente si intende che con la meditazione, \u00e8 possibile vedere oltre o prendersi cura della propria anima, acquistare conoscenza su essa, su ci\u00f2 che le \u00e8 intorno e sul Creatore. Fu ampiamente praticata da Maometto nei suoi ritiri sul monte \u1e24ir\u0101\u02be, con la pratica chiamata \"ta\u1e25annuth\"."}
{"id": "1222373", "revid": "287204", "url": "https://it.wikipedia.org/wiki?curid=1222373", "title": "Milotic", "text": ""}
{"id": "1222377", "revid": "1543377", "url": "https://it.wikipedia.org/wiki?curid=1222377", "title": "Koppenberg", "text": "Il Koppenberg \u00e8 una collina situata a Oudenaarde, in Belgio, alta solamente 77 metri sul livello del mare, scalata durante il Giro delle Fiandre, una delle pi\u00f9 importanti classiche ciclistiche.\nNonostante la bassa altitudine, il Koppenberg \u00e8 particolarmente famoso e difficile per le sue aspre pendenze (11% la media, 22% la massima) e il fondo stradale in pav\u00e9. Aveva poca importanza nella strategia di corsa poich\u00e9 era situato troppo lontano dal traguardo: nel 2006 ad esempio era posto al km 185 su un totale di 259, tuttavia dal 2012 \u00e8 stato avvicinato a 60\u00a0km dal traguardo, e nel 2015 a 44 chilometri, ed incide quindi maggiormente per il risultato finale rispetto al passato.\nStoria.\nIl Koppenberg fu inserito per la prima volta nel percorso del Giro delle Fiandre nel 1975 e comparve ogni anno fino al 1987. Dopo questa data, a causa di un incidente occorso al danese Jesper Skibby, la salita venne tolta dal percorso per ben 15 anni. Fu reintrodotta nel 2002.\nIl 5 aprile del 1987, infatti, avvenne un evento sportivamente drammatico al danese Skibby, che dopo essere stato in fuga per 180\u00a0km aveva iniziato la salita del Koppenberg con due minuti di vantaggio sul gruppo inseguitore. Stava salendo per la canalina ai lati della stradina in pav\u00e9, ma proprio mentre si accentrava sul ciottolato, arriv\u00f2 l'auto della direzione di corsa che lo urt\u00f2, facendolo cadere e investendo la sua bicicletta, che and\u00f2 distrutta. La sua gara termin\u00f2 in quel momento e quell'edizione fu poi vinta dal belga Criquielion.\nDal 2002 \u00e8 stato sempre presente nel percorso del Fiandre, salvo che nel 2007 quando venne escluso per lavori di ripristino del manto stradale. La salita \u00e8 presente anche nella Koppenbergcross, gara di ciclocross annuale che si disputa a Oudenaarde."}
{"id": "1222379", "revid": "110157", "url": "https://it.wikipedia.org/wiki?curid=1222379", "title": "Ruden", "text": "Ruden \u00e8 un comune austriaco di 1 534 abitanti nel distretto di V\u00f6lkermarkt, in Carinzia. Tra il 1869 e il 1876 \u00e8 stato aggregato al comune di Griffen."}
{"id": "1222383", "revid": "93556", "url": "https://it.wikipedia.org/wiki?curid=1222383", "title": "Sankt Kanzian am Klopeiner See", "text": "Sankt Kanzian am Klopeiner See \u00e8 un comune austriaco di 4 483 abitanti nel distretto di V\u00f6lkermarkt, in Carinzia. \u00c8 stato istituito nel 1866 per scorporo dal comune di K\u00fchnsdorf, soppresso e aggregato a Eberndorf; nel 1876 ha inglobato la frazione di Grabelsdorf, gi\u00e0 parte di Eberndorf, e nel 1944 quelle di Lauchenholz, Sankt Veit im Jauntal e Stein im Jauntal, gi\u00e0 parte del comune soppresso di R\u00fcckersdorf."}
{"id": "1222390", "revid": "838137", "url": "https://it.wikipedia.org/wiki?curid=1222390", "title": "I guardiani del giorno", "text": "I guardiani del giorno (nell'originale russo: \"\u0414\u043d\u0435\u0432\u043d\u043e\u0439 \u0434\u043e\u0437\u043e\u0440\", \"Dnevnoi Dozor\") \u00e8 un romanzo di Sergej Luk'janenko, pubblicato nel 1998 e secondo di una serie di sei romanzi, nota come \"Ciclo dei Guardiani\". Il genere dell'opera spazia dal fantasy al gotico all'horror, ambientandosi nella Mosca contemporanea.\nAmbientazione.\nLa storia prosegue dal primo romanzo \"I guardiani della notte\" portando avanti il confronto fra le due fazioni opposte degli esseri soprannaturali, chiamati gli \"Altri\". Da una parte la \"Guardia della notte\", un'organizzazione che ha come obiettivo finale il bene del mondo, pur non essendo completamente estranea a sotterfugi e compromessi per riuscire a ottenere il suo scopo; dall'altra la \"Guardia del giorno\", imperniata su una filosofia gretta che fa della libert\u00e0 individuale il pi\u00f9 alto ideale e del tornaconto personale l'obiettivo principale, in lotta con la guardia della notte per portare adepti alla propria causa. Questo libro \u00e8 ambientato in Russia di preciso a Mosca.\nTrama.\nQuesto libro \u00e8 scritto in prima persona. Alisa perde le forze e, per riacquistarle, va in \"vacanza\" (con l'appoggio di Zavulon) in un campeggio dove si innamora di Igor, un ragazzo apparentemente qualunque. Alisa sceglie di nutrirsi degli incubi dei bambini del campeggio per riacquistare le sue forze.\nMa colui di cui la strega Alisa si innamora si rivela un mago della Luce: da questo nascer\u00e0 la trama della storia, incentrata sul tentativo di supremazia di una delle Parti.\nParallelamente a questi eventi, accade un evento rarissimo a Mosca: l'apparizione dello \"Specchio\". Esso \u00e8 un'emanazione diretta del Crepuscolo, e non pu\u00f2 in alcun modo essere fermato. Il suo compito \u00e8 di ristabilire l'equilibrio tra le due parti quando si crea un dislivello di potenza tra la Luce e le Tenebre. Geser rivela in seguito che in Russia lo specchio \u00e8 gi\u00e0 comparso nove volte, delle quali solo due a favore della Luce. Perci\u00f2 lo scontro si rivela pi\u00f9 duro del previsto."}
{"id": "1222392", "revid": "110157", "url": "https://it.wikipedia.org/wiki?curid=1222392", "title": "Sittersdorf", "text": "Sittersdorf \u00e8 un comune austriaco di 2 071 abitanti nel distretto di V\u00f6lkermarkt, in Carinzia. Abitato anche da sloveni della Carinzia (), \u00e8 un comune bilingue; il suo nome in sloveno \u00e8 \u017ditara vas. Tra il 1865 e il 1871 \u00e8 stato aggregato al comune di Eberndorf; nel 1944 ha inglobato il comune soppresso di R\u00fcckersdorf, tranne le frazioni di Lauchenholz, Sankt Veit im Jauntal e Stein im Jauntal assegnate a Sankt Kanzian am Klopeiner See."}
{"id": "1222395", "revid": "287204", "url": "https://it.wikipedia.org/wiki?curid=1222395", "title": "Stazione di ricerca Wasa", "text": "La stazione di ricerca Wasa (in svedese \"Forskningsstationen Wasa\") \u00e8 una base antartica estiva svedese che porta l'antico nome del casato di Vasa, attuale casa regnante in Svezia.\nUbicazione.\nLocalizzata a ad una latitudine di 73\u00b0 03' sud e ad una longitudine di 13\u00b015' ovest la stazione si trova nella costa della principessa Martha (terra della regina Maud).\nLa base \u00e8 stata fondata durante la campagna antartica svedese del 1988/89 e pu\u00f2 ospitare sino a 16 persone durante la stagione estiva.\nInsieme alla base finlandese Aboa forma la base Nordenskj\u00f6ld."}
{"id": "1222396", "revid": "1543377", "url": "https://it.wikipedia.org/wiki?curid=1222396", "title": "Conquista dell'impero azteco", "text": "La conquista del Messico fu compiuta da un piccolo esercito comandato da Hern\u00e1n Cort\u00e9s in nome del re Carlo I di Spagna, nel periodo dal 1519 al 1521; questi territori furono annessi all'Impero spagnolo. Il 15 dicembre del 1521 la capitale dell'impero azteco, M\u00e9xico-Tenochtitlan, fu presa dagli spagnoli al termine di una campagna militare favorita dalla ribellione di popolazioni che, fino ad allora sottomesse al dominio azteco, vedevano nei \"conquistadores\" la possibilit\u00e0 di affrancarsi dalla schiavit\u00f9.\nLa conquista, proseguita negli anni 1521\u20131525 estendendosi ai territori dell'attuale Messico e a parte degli Stati Uniti d'America meridionali, al di l\u00e0 degli aspetti militari ebbe risvolti di carattere sociale, culturale e religioso, dando cos\u00ec vita a una nuova identit\u00e0 culturale che esiste tuttora nei paesi centroamericani.\nLe colonie spagnole dell'America centrale, riunite amministrativamente nel vicereame della Nuova Spagna, venivano sfruttate dagli spagnoli come fonte di risorse minerarie e agricole, provocando una notevole insofferenza nella popolazione abbiente locale, i cosiddetti \"creoli\". La situazione matur\u00f2 gradatamente in un movimento d'indipendenza del Messico che, iniziato nel 1810, raggiunse l'obiettivo nel 1821.\nOltre ai diari dello stesso Cort\u00e9s, per la ricostruzione del periodo storico in oggetto la storiografia si \u00e8 appoggiata alla \"Historia verdadera de la conquista de la Nueva Espa\u00f1a\" di Bernal D\u00edaz del Castillo e all'opera di Francisco L\u00f3pez de G\u00f3mara \"Historia general de las Indias\", basata non sulla diretta partecipazione alla conquista, ma sui resoconti che Cort\u00e9s e altri \"conquistadores\" fecero di persona all'autore.\nPrime spedizioni.\nGli aztechi erano arrivati sull'altopiano della valle del Messico verso l'anno 1300 e gi\u00e0 nel 1430 avevano esteso il proprio dominio su tutta la Mesoamerica e le civilt\u00e0 preesistenti, inclusi gli zapotechi e i mixtechi. Nello stesso periodo in Europa, in particolare in Spagna e in Portogallo, era nato un intenso programma di esplorazioni marittime per trovare nuove rotte commerciali e fonti alternative per procurarsi le merci pi\u00f9 preziose come la seta, l'oro e le spezie. A partire dal 1492, si iniziarono a esplorare le nuove terre scoperte da Cristoforo Colombo che venivano generalmente chiamate Indie Occidentali.\nLa prima spedizione si realizz\u00f2 nel 1517, capitanata da Francisco Hern\u00e1ndez de C\u00f3rdoba, scopritore dello Yucat\u00e1n; assieme a un gruppo di spagnoli, tra cui Lope Ochoa de Caicedo e Crist\u00f3bal de Morante, Hernandez acquist\u00f2 due navi, part\u00ec da Cuba e arriv\u00f2 a Champoton, sulle coste dell'attuale stato del Campeche. Scopr\u00ec l'Isla Mujeres e il Cabo Catoche, nella penisola dello Yucat\u00e1n; il nome di questo capo deriva dal fatto che alcuni indigeni, avvicinatisi alle navi con delle canoe, li invitarono ad andare nelle loro case con l'esclamazione \"\u00abcones cotoch\u00bb\", \"\u00abcones cotoch\u00bb\" (appunto \"venite nella mia casa\" in maya). Il 5 maggio, giorno seguente al fatto, la spedizione inoltratasi nell'interno venne fatta oggetto di una imboscata nella quale morirono due spagnoli e cinque nativi, e due di loro vennero catturati; questi, nominati \"Julianillo\" e \"Melchorejo\", divennero i primi traduttori dallo spagnolo al maya.\nNel 1518 ebbe luogo una seconda spedizione voluta da Diego Vel\u00e1zquez de Cu\u00e9llar, governatore di Cuba, che invi\u00f2 Juan de Grijalva, il quale esplor\u00f2 un fiume che oggi porta il suo nome: il Fiume Grijalva. La spedizione risal\u00ec la costa e pass\u00f2 per i fiumi Tonal\u00e0 e Coatzacoalcos. All'arrivo al fiume Papalopan, Pedro de Alvarado, uno dei capitani, navig\u00f2 per quelle acque e torn\u00f2 affascinato da ci\u00f2 che aveva visto. La spedizione segu\u00ec fino al fiume Jampa. L\u00ec lo attendevano gli ambasciatori del Tlatoani Montezuma II, il quale credeva che gli spagnoli fossero inviati dal dio Quetzalcoatl.\nLa spedizione continu\u00f2 verso nord e pass\u00f2 per l'Isola dei Sacrifici, chiamata dagli indigeni \"Chalchihuitlapazco\", fino a sbarcare su di un'isola che chiamarono San Juan de Ul\u00faa. Pedro de Alvarado ritorn\u00f2 a Cuba con regali per il Re di Spagna, mentre Juan de Grijalva continu\u00f2 il viaggio esplorando la costa di Veracruz. Arriv\u00f2 a Nautla, Tuxpan, alla laguna di Tamiahua e al fiume Panuco, dove termin\u00f2 il suo viaggio e fece ritorno a Cuba.\nNel 1518 Diego Vel\u00e1zquez decise di inviare, in una terza spedizione, Hern\u00e1n Cort\u00e9s; ma venuto a conoscenza di un possibile ammutinamento di questi ritir\u00f2 la sua autorizzazione. In ogni caso, Cort\u00e9s part\u00ec nel 1519 al comando dell'esercito che avrebbe conquistato il Messico e che in seguito avrebbe dato vita al Vicereame della Nuova Spagna.\nCort\u00e9s, per evitare che i suoi uomini scappassero al primo segno di pericolo, o tornassero a Cuba, prese la decisione di far affondare e bruciare le sue navi, obbligando cos\u00ec i suoi uomini a combattere per poter sopravvivere.\nArrivo di Cort\u00e9s a Cozumel. Presa di Potonch\u00e1n.\nIl primo contatto di Hern\u00e1n Cort\u00e9s con le civilt\u00e0 mesoamericane fu nell'isola di Cozumel dove la piccola squadra arriv\u00f2 alla spicciolata, con una nave in avaria al traino e un'altra in ritardo di due giorni. Qui aveva sede un importante porto e centro religioso maya, parte dello stato di Ecab, dove si trovava il santuario dedicato a Ixchel, dea della fertilit\u00e0. Gli spagnoli arrivarono durante il periodo postclassico della cultura maya poco dopo la caduta di Mayapan nel 1480, che port\u00f2 alla frammentazione della penisola dello Yucat\u00e1n in 16 piccoli staterelli in costante conflitto tra di loro, ognuno con il proprio governatore chiamato \"Halach Uinik\".\nAttraverso uno dei maya catturati nella precedente spedizione di Hern\u00e1ndez de C\u00f3rdoba, Melchorejo, e utilizzati come interpreti, Cort\u00e9s si present\u00f2 allo \"Halach Uinik\" locale, parlandogli del re di Spagna e della fede cattolica alla quale avrebbero dovuto subordinarsi pacificamente; questi accett\u00f2 le condizioni e convoc\u00f2 gli altri governatori dell'isola. Cort\u00e9s impose agli autoctoni di abbandonare la loro religione e adottare il cristianesimo: egli pertanto invit\u00f2 i suoi uomini a distruggere gli idoli religiosi maya per sostituirli con croci e immagini della Vergine Maria. Gli indigeni quindi tornarono alla loro vita abituale avendo apparentemente abbracciato la religione cattolica.\nHern\u00e1n Cort\u00e9s utilizzava come interprete una giovane ragazza maya presa come prigioniera sull'Isla Mujeres, il cui nome \u00e8 sconosciuto, ma che venne soprannominata dagli spagnoli \"la Malinche\". Attraverso di lei Cort\u00e9s scopr\u00ec che uomini barbuti erano prigionieri di un capo trib\u00f9 maya, invi\u00f2 immediatamente degli ambasciatori per liberarli. Trov\u00f2 fra Ger\u00f3nimo de Aguilar sopravvissuto a un naufragio nel 1511. Aguilar allora si diresse per salvare un secondo prigioniero, Gonzalo Guerrero, che viveva a Chetumal.\nGuerrero era riuscito a scappare dalla sua prigione e a guadagnarsi la fiducia del capo locale Nachan Can, cos\u00ec da diventare egli stesso un capo militare maya e sposare la principessa maya Zazil H\u00e1, con la quale ebbe vari figli, i quali vengono oggi considerati i primi \"Messicani\" moderni.\nAguilar decise di tornare da Cort\u00e9s e di lavorare per lui come interprete, mentre Guerrero decise di rimanere con i maya e mor\u00ec verso il 1536 combattendo proprio contro gli spagnoli.\nLa spedizione di Cort\u00e9s continu\u00f2 a percorrere la costa guidata dal navigatore Ant\u00f3n de Alaminos fino ad arrivare il 14 marzo del 1519 nelle vicinanze della citt\u00e0 di Potonchan (Putunchan). L\u00ec venne combattuta la cruciale Battaglia di Centla raccontata dal punto di vista spagnolo da Francisco L\u00f3pez de G\u00f3mara, cappellano della casa di Hern\u00e1n Cort\u00e9s, nel capitolo \"Battaglia e presa di Potonchan\" del suo libro \"La Conquista del Messico\".\nLe autorit\u00e0 di Potonchan ordinarono di portare acqua e cibo agli spagnoli cos\u00ec che questi si allontanassero. Ma Cort\u00e9s sostenne che non era sufficiente, e che dovevano lasciar entrare le sue truppe nella citt\u00e0.\nGli Indios non volevano avere sconosciuti nella loro citt\u00e0 e tanto meno accettavano ordini da uomini terribili e che si atteggiavano da padroni. Una volta che Cort\u00e9s cap\u00ec che con la diplomazia non avrebbe ottenuto niente, mand\u00f2 a dire loro che sarebbe entrato nelle loro terre, perch\u00e9 il pi\u00f9 grande sovrano della terra lo mandava per esplorarle, e che se non lo avessero lasciato entrare potevano iniziare a pregare che Dio, le sue mani e quelle dei suoi soldati avessero piet\u00e0 di loro.\nAl loro rifiuto, gli spagnoli attaccarono la citt\u00e0 dai lati, dando vita a una battaglia sanguinaria che termin\u00f2 con la caduta di Potonchan, facendone la prima citt\u00e0 scoperta e conquistata da Cort\u00e9s.\nDopo la sconfitta le autorit\u00e0 di Tabasco offrirono a Cort\u00e9s viveri, gioielli, tessuti e un gruppo di venti schiave, che furono accettate, e divise tra gli uomini.\nTra queste schiave c'era una donna chiamata Malintzin, che venne poi rinominata dagli spagnoli Marina, conosciuta anche con il nome di \"Malinche\", che sarebbe poi diventata fondamentale per la conquista del Messico. La sua grande intelligenza, la sua padronanza delle lingue maya e nahuatl, la conoscenza della psicologia e dei costumi degli aztechi e la sua fedelt\u00e0 verso gli spagnoli, fecero di lei una delle pi\u00f9 straordinarie e controverse donne della storia dell'America..\nLa Malinche fu l'interprete, la consigliera e la concubina di Hern\u00e1n Cort\u00e9s, con il quale ebbe un figlio quattordici anni dopo, Mart\u00edn Cort\u00e9s. Lei e Ger\u00f3nimo de Aguilar sostituirono Melchorejo come interprete, visto che quest'ultimo aveva abbandonato gli spagnoli e stava incitando gli indigeni a resistere e a combattere.\nFondazione di Veracruz e alleanza militare con Cempoala.\nA Tabasco, gli spagnoli vennero a sapere dell'esistenza di un paese ad ovest che gli indios chiamavano \"Mexico\". La flotta risal\u00ec la costa messicana in direzione nord-ovest, sbarc\u00f2 di fronte alla citt\u00e0 totonaca di Quiahuiztlan, e l\u00ec fu fondato l'insediamento di Veracruz.\nI nuovi abitanti chiesero a Cort\u00e9s di proclamarsi capitano generale, per dipendere cos\u00ec direttamente dal re di Spagna e non da Vel\u00e1zquez, al quale non riconoscevano l'autorit\u00e0 su quelle nuove terre. Dopo aver rifiutato varie volte, Cort\u00e9s accett\u00f2 il titolo. Nomin\u00f2 sindaco e amministratori, comportandosi \"de facto\" da governatore, svincolandosi definitivamente dall'autorit\u00e0 del governatore di Cuba. Lui stesso si nomin\u00f2 \"Capitano Generale e Maggiore di Giustizia\", e scrisse la prima di cinque lettere che invi\u00f2 al re di Spagna per giustificare le proprie azioni. Questo atto \u00e8 considerato come la fondazione della prima citt\u00e0 europea nell'America continentale.\nIn questo luogo Cort\u00e9s ricevette i primi ambasciatori di Montezuma II, il tlatoani degli aztechi. Cort\u00e9s mostr\u00f2 loro le armi da fuoco e i cavalli, cos\u00ec da spaventarli, ma allo stesso tempo parlando di pace. Gli ambasciatori portavano con s\u00e9 pittori che disegnassero tutto ci\u00f2 che avrebbero visto, per poter informare l'imperatore su ci\u00f2 che questi semidei facevano e dicevano. Montezuma II invi\u00f2 nuovamente regali, gioielli e oggetti preziosi, ma Cort\u00e9s insisteva di voler vedere di persona l'imperatore, che continuava a negare l'incontro.\nCort\u00e9s allora not\u00f2 che l'impero azteco era circondato da molti nemici e che questo avrebbe facilitato i suoi piani. Cominci\u00f2 a elaborare un piano per fomentare l'odio tra i popoli mesoamericani in modo da poterne trarre vantaggio. Cort\u00e9s doveva prendere autorit\u00e0 visto che, secondo Diego Vel\u00e1zquez de Cu\u00e9llar, Cort\u00e9s non era autorizzato a popolare quei territori ma solo a esplorarli e, una volta terminata l'esplorazione, sarebbe dovuto tornare a Cuba. Quasi tutti i capitani e la truppa appoggiavano Cort\u00e9s, visto che intuivano le enormi ricchezze che potevano celarsi in Tenochtitl\u00e1n.\nLa prima nazione mesoamericana con la quale Cort\u00e9s stabil\u00ec un'alleanza militare fu quella totonaca, con capitale a Cempoala, una citt\u00e0 di 20.000 abitanti. Verso la met\u00e0 del 1519 trenta villaggi totonachi si riunirono con Cort\u00e9s a Cempoala per stabilire un'alleanza e marciare assieme verso la conquista di Tenochtitl\u00e1n. I Totonaca misero assieme 13.000 guerrieri mentre Cort\u00e9s disponeva solo di 400 uomini, qualche arma da fuoco e quindici cavalli.\nL'accordo prevedeva che, una volta sconfitto l'impero azteco, la nazione totonaca sarebbe stata libera. Il patto non fu rispettato e, dopo la conquista del Messico, i Totonaca furono obbligati ad abbandonare la propria cultura e religione, pena la morte, sottomessi come schiavi dei signori spagnoli nelle loro terre, a coltivare la canna da zucchero. Cempoala rimase disabitata la loro cultura si estinse e venne dimenticata, solo verso la fine dei XIX secolo venne riscoperta dall'archeologo messicano Francisco del Paso y Troncoso. \nGuerra e successiva alleanza con Tlaxcala.\nUna volta fondata Veracruz, Montezuma chiese a Cort\u00e9s, attraverso l'invio di ambasciatori, di non proseguire. In ogni caso, il 16 agosto 1519, i \"conquistadores\" abbandonarono la costa e iniziarono la marcia verso il cuore dell'impero azteco. L'esercito invasore era composto da 13.000 guerrieri totonaca, 400 soldati spagnoli con armi da fuoco e 15 cavalli.\nA fine di agosto l'esercito di Cort\u00e9s arriv\u00f2 nel territorio della confederazione o repubblica di Tlaxcala, formata da quattro signorie autonome: Tepeticpac, Ocotelolco, Tizatlan e Quiahuiztl\u00e1n.\nIn quel periodo Tlaxcala e Tenochtitl\u00e1n rappresentavano due concezioni opposte di organizzazione politica che le port\u00f2 allo scontro aperto. Tlaxcala si era organizzata come una confederazione di citt\u00e0 stato unite in una repubblica governata da un senato; Tenochtitl\u00e1n al contrario era organizzata come un impero.\nA partire dal 1455 l'impero azteco, formatosi sopra la base della Triplice Alleanza tra Tenochtitl\u00e1n, Texcoco e Tlacop\u00e1n, aveva iniziato quelle che erano chiamate \"\u00abguerras floridas\u00bb\" (guerre fiorite) contro Huejotzingo, Cholula e Tlaxcala, con il fine di catturare prigionieri per i sacrifici religiosi.\nIn queste circostanze arriv\u00f2 Cort\u00e9s nel territorio di Tlaxcala, al comando del suo esercito totonaca-spagnolo. Inizialmente la Repubblica di Tlaxcala, comandata da Xicoht\u00e9ncatl Axayacatzin, neg\u00f2 agli stranieri di attraversare il suo territorio, scontrandosi il 2 settembre; lo scontro favor\u00ec Cort\u00e9s.\nIl giorno dopo si ebbe un nuovo scontro che fu nuovamente sfavorevole per Tlaxcala, e che port\u00f2 alla divisione della repubblica, con la diserzione delle truppe di Ocotelolco e Tepeticpac. Superate in numero da Xicoht\u00e9ncatl furono nuovamente sconfitti e il senato ordin\u00f2 di fermare la guerra e di offrire la pace a Cort\u00e9s. Questo accordo stabil\u00ec la cruciale alleanza con i Tlaxcaltechi, acerrimi nemici degli aztechi, che non erano mai riusciti a conquistare il loro territorio. Cort\u00e9s rimase diverse settimane a Tlaxcala.\nNel suo cammino verso Tenochtitl\u00e1n i \"conquistadores\" arrivarono a Cholula, alleata dell'impero azteco, la seconda citt\u00e0 pi\u00f9 grande dopo Tenochtitl\u00e1n, con 30.000 abitanti. La leggenda spagnola racconta che dopo aver ricevuto Cort\u00e9s e il suo enorme esercito, le autorit\u00e0 di Cholula pianificarono di tendere un'imboscata cos\u00ec da distruggere gli spagnoli, ma un'anziana che volle salvare la Malinche, commise l'errore di confidarsi con lei, cos\u00ec che Cort\u00e9s fu avvertito e pot\u00e9 attaccare i congiurati, iniziando quella che viene ricordata come la mattanza di Cholula, nella quale pi\u00f9 di 5.000 uomini furono uccisi in meno di cinque ore. L'esercito rimase in Cholula nei mesi di ottobre e novembre e, quando ripart\u00ec, la citt\u00e0 fu incendiata.\nNel cammino da Cholula, Cort\u00e9s oltrepass\u00f2 due vulcani, il Popocat\u00e9petl e il Iztacc\u00edhuatl in un passo che ancora oggi porta il suo nome. Attraversato il passo avvist\u00f2 per prima volta il lago di Texcoco e l'isola di Tenochtitl\u00e1n, centro pulsante dell'impero azteco e si avvicin\u00f2 verso Xochimilco.\nA Ayotzinco fu preparato l'attacco a Tenochtitl\u00e1n. Al suo arrivo a M\u00e9xico-Tenochtitl\u00e1n, Cort\u00e9s rimase sorpreso per la bellezza del posto, che \u00e8 descritta dal cronista Bernal D\u00edaz del Castillo come \"un sogno\".\nEntrata a Tenochtitl\u00e1n.\nL'8 novembre 1519, nonostante Montezuma disponesse di un grande esercito, Cort\u00e9s riusc\u00ec ad entrare a Tenochtitl\u00e1n. Gli spagnoli entrarono dal lago di Chalco, mentre i loro alleati rimasero ad Amecameca.\nUna serie di funesti presagi precedette l'arrivo dei \"conquistadores\" in citt\u00e0, secondo alcuni aztechi predizione della conquista.\nAl loro arrivo a Tenochtitl\u00e1n gli spagnoli e Cort\u00e9s furono accolti con tutti gli onori e alloggiati in un palazzo centralissimo, esattamente dove oggi sorge il Monte di Piet\u00e0 di Citt\u00e0 del Messico; la residenza vera e propria di Montezuma invece si trovava sull'altro lato dell'attuale Piazza dello Z\u00f3calo, dove oggi sorge il Palazzo Nazionale.\nDopo qualche giorno di riposo all'interno della citt\u00e0, Cort\u00e9s invit\u00f2 Montezuma a recarsi nel palazzo in cui gli spagnoli si erano insediati e lo fece prigioniero (14 novembre 1519), riuscendo a fargli giurare fedelt\u00e0 a Carlo V re di Spagna.\nNei mesi successivi gli spagnoli vissero pi\u00f9 o meno pacificamente e, con l'autorit\u00e0 di Montezuma, iniziarono a convertire al cristianesimo molti indios e a sostituire le statue delle divinit\u00e0 con crocifissi e con statue della Vergine Maria; iniziarono anche a esplorare tutto il territorio dell'impero e a scoprire i giacimenti di oro e argento del Messico. Parte della popolazione azteca credeva, come Montezuma, che gli spagnoli fossero degli dei, o per lo meno dei messaggeri divini; ma un'altra parte della popolazione, capeggiata dal fratello di Montezuma, Cuitlahuac, credeva che gli spagnoli non fossero altro che uomini molto ambiziosi e violenti.\nNuove battaglie.\nQuando il governatore di Cuba, Diego Vel\u00e1zquez, venne a sapere dell'avanzata di Cort\u00e9s nel continente, decise di inviare immediatamente un esercito guidato da P\u00e1nfilo de Narv\u00e1ez, con l'ordine di catturare Cort\u00e9s e riportarlo con i suoi uomini a Cuba, da dove poi sarebbe stato rispedito in Spagna per essere giudicato per tradimento. Appresa la notizia Cort\u00e9s affid\u00f2 il controllo di Tenochtitl\u00e1n al capitano Pedro de Alvarado, radun\u00f2 i suoi uomini e marci\u00f2 contro l'esercito di Narvaez. Lo scontro avvenne a Zempoala, ma Cort\u00e9s non ebbe grosse difficolt\u00e0 per attrarre dalla sua parte il grosso delle truppe inviate da Vel\u00e1zquez, e cos\u00ec rapidamente schiacci\u00f2 il resto delle truppe di Narvaez.\nNel frattempo Alvarado era asserragliato nel palazzo degli spagnoli con Montezuma praticamente prigioniero e circondato dal malcontento verso gli spagnoli che si stava diffondendo in tutta la citt\u00e0. La situazione precipit\u00f2 il 15 maggio 1520, quando, durante una cerimonia religiosa, Alvarado ordin\u00f2 di attaccare gli indios disarmati per poter strappare loro i gioielli che portavano: quell'atto segn\u00f2 l'inizio della sollevazione popolare contro gli invasori ed \u00e8 ricordato come il Massacro del Templo Mayor.\nIl ritorno di Cort\u00e9s a Tenochtitlan coincise con una delle sollevazioni popolari contro il dominio spagnolo, che si erano moltiplicate in quel periodo nella citt\u00e0; Cort\u00e9s chiese subito a Montezuma di ordinare al popolo di cessare le sollevazioni, ma il popolo stanco dell'oppressione spagnola, in tutta risposta inizi\u00f2 a lanciare pietre contro gli spagnoli e contro lo stesso sovrano che mor\u00ec, molto probabilmente, a causa di una pietra lanciata dai suoi stessi sudditi.\nCuitlahuac, fratello di Montezuma e signore di Iztapalapa fu nominato tlatoani di Tenochtitlan e inizi\u00f2 subito a organizzare una lotta armata contro gli spagnoli, ma dopo pochissimo tempo mor\u00ec di vaiolo.\nLa notte tra il 30 giugno e il 1\u00ba luglio 1520, gli spagnoli capirono di star combattendo una battaglia che era impossibile da vincere, decidendo cos\u00ec di fuggire dalla citt\u00e0 portandosi via tutto il tesoro degli aztechi. Per uscire dalla citt\u00e0 Cort\u00e9s decise di prendere la via ad ovest, che era anche la pi\u00f9 corta, ma il ponte di legno non resistette al peso delle truppe spagnole e si spezz\u00f2 lasciando la retroguardia, comandata da Alvarado, intrappolata in citt\u00e0; Cort\u00e9s perse la maggior parte dei suoi uomini e dei suoi alleati, gran parte dei cavalli e dell'artiglieria, e tutto il tesoro trafugato venne inghiottito per sempre dal lago.\nLa leggenda racconta che Cort\u00e9s arrivato alla riva del lago si mise a piangere, ancora oggi a Citt\u00e0 del Messico esiste l'albero su cui Cort\u00e9s avrebbe pianto quella notte, che viene ricordata come La Noche Triste (notte triste). La retroguardia venne massacrata dagli aztechi e i superstiti vennero sacrificati agli dei aztechi nel Templo Mayor.\nCaduta di Tenochtitl\u00e1n.\nCort\u00e9s e i sopravvissuti arrivarono a Tlacop\u00e1n (oggi Tacuba) e seguirono la via per il nord dei laghi in direzione di Tlaxcala, lungo il cammino sconfissero un gruppo di indios nelle vicinanze di Otumba, e compirono un nuovo massacro nella citt\u00e0 di Calacoaya. Nel frattempo Tlaxcala aveva rifiutato una richiesta di alleanza contro gli spagnoli giunta da Tenochtitl\u00e1n, cosa che, molto probabilmente, avrebbe portato allo sterminio delle truppe di Cort\u00e9s; al contrario Tlaxcala mantenne i patti con gli spagnoli. Questo permise a Cort\u00e9s di riarmarsi e di trovare ancora pi\u00f9 alleati indigeni, frustrando i tentativi del nuovo signore azteco Cuauht\u00e9moc di riunire tutti i signori indigeni contro gli invasori. Era evidente che il rancore nei confronti del popolo di Tenochtitlan era troppo grande.\nSecondo le cronache del tempo Cort\u00e9s fece costruire dai suoi uomini una flotta di brigantini sulle rive settentrionali del lago e ordin\u00f2 ai suoi alleati indigeni di distruggere tutti i villaggi sulle rive e di bloccare ogni via di comunicazione con Tenochtitl\u00e1n, cos\u00ec da impedire l'entrata in citt\u00e0 di acqua e di cibo. Nella citt\u00e0, messa gi\u00e0 in ginocchio dalla peste e dal vaiolo (le due malattie avevano gi\u00e0 ucciso circa la met\u00e0 della popolazione), scoppi\u00f2 una guerra per il potere tra i nobili che furono tutti misteriosamente assassinati; nel frattempo la flotta di Cort\u00e9s inizi\u00f2 l'assedio alla citt\u00e0-isola.\nNelle intenzioni originali di Cort\u00e9s Tenochtitl\u00e1n non doveva essere distrutta, avrebbe dovuto essere la punta di diamante delle sue conquiste e sarebbe divenuta la capitale del nuovo grande impero spagnolo, ma vista la strenua difesa dei mexica, si vide costretto a distruggere pezzo per pezzo la sua nuova capitale.\nGli aztechi trovandosi senza classe dirigente iniziarono a demoralizzarsi e vennero sterminati: poco a poco gli ultimi valorosi difensori della citt\u00e0 arrivarono ad accamparsi a Tlatelolco, (qui sacrificarono gli ultimi prigionieri spagnoli), e dopo pi\u00f9 di due mesi di combattimenti il 13 agosto 1521 gli spagnoli catturarono Cuauht\u00e9moc, ultimo tlatoani di Tenochtitl\u00e1n, ponendo fine alla guerra, con quello che \u00e8 ricordato come il Massacro di Tlatelolco. Nel massacro morirono, come scrisse lo stesso Cort\u00e9s, pi\u00f9 di 40.000 aztechi, decretando cos\u00ec la fine di Tenochtitl\u00e1n e della cultura azteca.\nCon l'entrata degli spagnoli e dei loro alleati indigeni tutti gli aztechi rimasti vennero torturati e resi schiavi, Cuauht\u00e9moc e i nobili ancora in vita vennero torturati pi\u00f9 volte per obbligarli a rivelare la collocazione del tesoro di Montezuma, ma gli storici hanno riportato che resistettero alle torture con grande valore. Nel 1525, durante il viaggio alla scoperta di Las Hibueras, Cuauht\u00e9moc venne condannato per tradimento e impiccato assieme al signore azteco di Tacuba.\nConseguenze della conquista.\nCon la caduta di Tenochtitl\u00e1n e dell'impero azteco, la conquista spagnola non si ferm\u00f2. Oltre a sottomettere il resto dell'attuale Messico e di gran parte dell'America centro-meridionale, compresi i popoli con i quali si erano in un primo tempo alleati, l'impero spagnolo negli anni seguenti attu\u00f2 una \"seconda conquista\", ossia nella sistematica repressione delle culture e delle religioni indigene.\nIl Cattolicesimo venne imposto con la forza, e le antiche divinit\u00e0 vennero rapidamente associate al demonio, e dieci anni dopo la caduta del grande impero azteco e delle divinit\u00e0 della spiritualit\u00e0 tradizionale, nelle vicinanze del lago dell'antica Tenochtitl\u00e1n si crede sia apparsa a un indio di nome Juan Diego una visione mistica. I cristiani la associarono immediatamente alla Madonna, chiamata Nostra Signora di Guadalupe e divenuta in seguito la patrona del Messico e dell'America Latina. L'apparizione tuttavia \u2014 come fa notare lo storico William Taylor \u2014 presentava le caratteristiche tipiche di alcune divinit\u00e0 locali, come il mantello blu e verde della coppia cosmica di Ometeotl e un'agave americana, pianta associata alla Dea Madre, un tempio alla quale sorgeva inoltre sulla stessa collina di Tepeyac, luogo della manifestazione.\nGran parte dei codici e del patrimonio culturale azteco venne mandato al rogo dall'inquisizione, (assieme a molti indigeni), causando cos\u00ec la scomparsa quasi totale delle culture precolombiane. Soltanto nel XIX secolo si inizi\u00f2 a recuperare le antiche culture mesoamericane.\nEsemplare quanto accaduto durante la costruzione della Cattedrale di Citt\u00e0 del Messico: ci furono diversi cedimenti e le autorit\u00e0 religiose non tardarono a incolpare il terreno e le pietre usate per la costruzione. Infatti la nuova cattedrale stava sorgendo sopra le rovine del Templo Mayor di Tenochtitl\u00e1n ed era edificato proprio con le pietre del tempio pagano. Si diffuse cos\u00ec la leggenda che le divinit\u00e0 azteche fossero presenti nelle pietre della Cattedrale.\nIn conclusione la conquista del Messico diede agli spagnoli il dominio per circa 300 anni di un territorio vastissimo e ricchissimo di materie prime e di minerali preziosi come l'oro e l'argento. Per gli aztechi e le altre popolazioni indigene signific\u00f2 l'annientamento quasi totale della propria cultura e identit\u00e0, che sarebbero confluite solo nei secoli successivi in una nuova cultura meticcia e in una nuova grande nazione erede di due popoli.\nUn fattore decisivo: la catastrofe demografica causata dalle malattie.\nLa storiografia moderna ha determinato che uno dei fattori decisivi, se non quello definitivo, che rese possibile la conquista e la sottomissione delle culture e degli imperi dell'America Latina da parte degli europei, fu la catastrofe demografica causata dalle malattie portate dagli europei in America.\nMalattie come il vaiolo e la peste sterminarono la popolazione che non ne era immune. Esse inoltre contagiarono per primi i capi e i nobili, lasciando cos\u00ec la popolazione senza una guida solida e facilitando ancor pi\u00f9 la conquista.\nI ricercatori Cook e Borah, dell'Universit\u00e0 di Berkeley, dopo alcuni decenni di ricerche, sostennero che quando Cort\u00e9s sbarc\u00f2 in Messico, la popolazione della regione arrivava a circa 25,2 milioni di persone e che 100 anni dopo ne rimanevano meno di un milione. Nella stessa epoca Spagna e Portogallo assieme non arrivavano a 10 milioni di abitanti e in tutta Europa vivevano circa 57,2 milioni di persone. Il Messico ha recuperato la popolazione del XV secolo solo negli anni sessanta del XX secolo.\nBibliografia.\nIn spagnolo.\ne in linea, attraverso la \"Fundaci\u00f3n Biblioteca Virtual Miguel De Cervantes\" che fornisce in modo gratuito v\u00eda internet l'opera completa di Bernal D\u00edaz del Castillo:"}
{"id": "1222397", "revid": "146644", "url": "https://it.wikipedia.org/wiki?curid=1222397", "title": "Base Wasa", "text": ""}
{"id": "1222398", "revid": "345405", "url": "https://it.wikipedia.org/wiki?curid=1222398", "title": "'Abdel Hakim 'Amer", "text": ""}
{"id": "1222399", "revid": "290948", "url": "https://it.wikipedia.org/wiki?curid=1222399", "title": "Particolato atmosferico", "text": ""}
{"id": "1222400", "revid": "330019", "url": "https://it.wikipedia.org/wiki?curid=1222400", "title": "Teodone II di Baviera", "text": " Apparteneva alla stirpe degli Ugobertidi.\n\u00c8 con Teodone che inizia la storia documentata della Baviera. Egli rafforz\u00f2 la Baviera internamente e nei suoi confini e, in accordo con Aribo di Frisinga, fu un principe di grande potere che estese i propri domini fuori dai confini della Baviera stessa. Numerose sono le incertezze sui suoi predecessori. Sua madre era probabilmente Fara, figlia di un sovrano dei Longobardi e probabilmente discendente in linea materna di Gisulfo II.\nBiografia.\nTeodone stabil\u00ec la capitale a Ratisbona. Spos\u00f2 Folcaide, donna dell'aristocrazia franca, per costruire anche in Germania una rete diplomatica forte tra Bavari e Franchi: essa era figlia di Crodoberto II, cancelliere di Clotario III, e di Teodrada. \nEgli intervenne nelle questioni Longobarde accogliendo i fuggiaschi Ansprando e Liutprando, pretendenti alla Corona Ferrea. Liutprando successivamente spos\u00f2 la figlia di Teodone, Guntrude. Teodone inoltre dovette difendere il proprio ducato dall'invasione degli Avari, con molte perdite soprattutto nella zona ad est della Baviera. \nTeodone fu il protettore di quattro grandi missionari di Baviera: San Ruperto, Sant'Erardo, Sant'Emmerano e probabilmente anche di San Corbiniano. Fu il primo a stilare dei progetti per la Chiesa bavara, animando la coltivazione del territorio con un fervido attaccamento alla politica papale. Fu il primo duca bavaro a recarsi a Roma, dove fu ricevuto in udienza da papa Gregorio II. Le sedi diocesane vennero stabilite nelle citt\u00e0 principali, che erano utilizzate come sedi ducali: Ratisbona, Salisburgo, Frisinga e Passavia.\nNumeri di successione.\nMolti storici hanno adoperato una divisione tra Teodone I, reggente attorno al 680, e il Teodone II, regnante nel primo VIII secolo. Teodone I sembra essere valido se si considera le vicende che lo videro protagonista nelle biografie di sant'Emmerano, Uta e Lamberto, mentre Teodone II \u00e8 associato con san Corbiniano e Roberto per la riforma ecclesiastica del ducato. Tuttavia nemmeno i documenti d'epoca fanno distinzione tra i nomi dei due reggenti.\nA complicare la faccenda, poi, tradizioni bavaresi riportano Teodone I e Teodone II come Teodone IV e Teodone V rispettivamente per differenziarli dai loro leggendari antenati di nome Teodone, che avrebbero regnato prima del 550.\nMatrimonio e discendenza.\nL'identit\u00e0 della moglie (o delle mogli) di Teodone \u00e8 oggetto di controversie: secondo gli storici del Rinascimento Ladislaus Sunthaym (1440-1512/13 ca.) e Giovanni Aventino (1477-1534), Teodone spos\u00f2 Regintrude, forse figlia del re Dagoberto I d'Austrasia. Tuttavia, il \"liber memorialis\" dell'Abbazia di San Pietro, Salisburgo menziona solo una Folcaide, forse figlia di Crodoberto II, cancelliere di Clotario III, o, secondo un'altra ipotesi, del conte Teutacaro di Wormsgau.\nI suoi figli furono:\nTeodone venne probabilmente succeduto dai suoi quattro figli, i quali divisero il suo ducato gi\u00e0 nel 715.\nNel 702 circa, Teodeberto governava Salisburgo e dal 711 al 712, Teobaldo fu coreggente. \u00c8 impossibile stabilire se questa divisione si trattasse di una netta separazione territoriale (come era accaduto per i merovingi) o se si trattasse di semplice coreggenza. Se cos\u00ec fosse, la capitale di Teodeberto fu probabilmente Salisburgo e la \"Vita Corbiniani\" informa che Grimoaldo aveva la sua sede in quella citt\u00e0. Riferimenti tra Teobaldo e i Turingi implicano per\u00f2 una capitale a Ratisbona e questo lascia Passavia a Tassilone."}
{"id": "1222401", "revid": "1305772", "url": "https://it.wikipedia.org/wiki?curid=1222401", "title": "Copa Catalunya", "text": "La Copa Catalunya (in italiano: \"Coppa Catalogna\") \u00e8 una competizione calcistica organizzata dalla Federaci\u00f3n Catalana de F\u00fatbol, che si tiene ogni anno in Catalogna con la partecipazione delle squadre calcistiche catalane. Creata nel 1900, \u00e8 la competizione calcistica pi\u00f9 antica di Spagna e una delle pi\u00f9 antiche competizioni d'Europa.\nL'edizione del 2019 \u00e8 stata vinta dal Sant Andreu, che ha sconfitto il Vilafranca per 2-0.\nStoria.\nNegli anni \u00e8 andata cambiando in molte occasioni la denominazione (Copa Macaya, Copa Barcelona, Campionat de Catalunya, Lliga Catalana, Copa Generalitat e Copa Catalunya), cos\u00ec come il sistema di competizione.\nLa denominazione che ha resistito pi\u00f9 tempo, tra il 1903 e il 1940, fu quella di \"Campionat de Catalunya\", e godette di gran prestigio e seguito, dal momento che ancora non esisteva la Liga spagnola. La squadra vincitrice partecipava insieme al resto dei vincitori dei campionati regionali alla Coppa del Re, la quale fino alla prima edizione della Liga nel 1929 era il torneo pi\u00f9 importante del calcio spagnolo.\nIl Campeinat de Catalunya si svolse per l'ultima volta nel 1940 a causa della proibizione del regime franchista che la soppresse considerandola contraria al regime, in quanto non era \"raccomandabile\" che la Catalogna avesse una propria competizione. Franco obblig\u00f2 le squadre catalane a giocare solo nei campionati organizzati dalla Federazione Calcistica Spagnola: la Liga e la Copa del General\u00edsimo.\nQuando fu ristabilita la democrazia in Spagna, torno a celebrarsi nel 1984 con il nome di Copa Generalitat, anche se, durante le prime cinque edizioni, non ebbe il riconoscimento della \"Real Federaci\u00f3n Espa\u00f1ola de F\u00fatbol\". Si svolgeva in agosto, come torneo di preparazione alla stagione seguente, e partecipavano solo le squadre non professionistiche della Tercera Divisi\u00f3n.\nDalla stagione 1989/90 fu riconosciuta come competizione ufficiale in quanto fu la Federazione Calcistica Catalana che se ne assunse l'organizzazione. Tuttavia, neanche in quella occasione parteciparono squadre professionistiche. Dal 1991 entrarono in gioco le squadre della Primera e Segunda Divisi\u00f3n come il e l'Espanyol, che sono state da allora le due grandi dominatrici del torneo. Nel 1993 la competizione fu ribattezzata con il nome attuale di \"Copa de Catalunya\".\nNegli ultimi anni \u00e8 andata acquistando sempre maggior prestigio grazie al seguito dei mezzi di comunicazione catalani e ai grandi club come Barcellona o Espanyol che hanno sempre schierato i loro migliori giocatori, anche se rimane lontana dal prestigio goduto prima del 1940.\nSistema di competizione.\nAttualmente competono nel torneo tutti i club catalani di Primera Divisi\u00f3n, Segunda Divisi\u00f3n, Segunda divisi\u00f3n B e Tercera divisi\u00f3n e i vincitori dei campionati regionali e provinciali quali la \"Primera Catalana\", la \"Preferente Territorial\" e la \"Primera Territorial\". Non partecipano nella competizione le squadre giovanili.\nIl torneo si disputa attraverso eliminatorie a eliminazione diretta, con partita unica nel campo della squadra di categoria inferiore. Le due \"grandi\", e RCD Espanyol, non entrano in gioco fino alle semifinali. La finale si disputa sempre in campo neutro."}
{"id": "1222402", "revid": "110157", "url": "https://it.wikipedia.org/wiki?curid=1222402", "title": "Bad Sankt Leonhard im Lavanttal", "text": "Bad Sankt Leonhard im Lavanttal (fino al 1935 Sankt Leonhard) \u00e8 un comune austriaco di 4 412 abitanti nel distretto di Wolfsberg, in Carinzia; ha lo status di citt\u00e0 (\"Stadtgemeinde\"). Il 1\u00ba gennaio 1964 ha inglobato i comuni soppressi di Erzberg-G\u00f6rlitzen e Thei\u00dfing e il 1\u00ba gennaio 1973 quelli di Kliening, Schiefling im Lavanttal e, in parte, Gr\u00e4bern-Prebl."}
{"id": "1222403", "revid": "9743067", "url": "https://it.wikipedia.org/wiki?curid=1222403", "title": "St.Laurent du Var", "text": ""}
{"id": "1222405", "revid": "31886", "url": "https://it.wikipedia.org/wiki?curid=1222405", "title": "Amanita contui", "text": "Amanita contui \u00e8 un basidiomicete della famiglia delle Amanitaceae.\nDescrizione.\nCappello.\nDa convesso a piano, striato al margine, color arancio scuro e tendente al giallo, quasi sempre cosparso di verruche.\nLamelle.\nFitte, bianche e libere.\nGambo.\nCilindrico, cavo, fibroso con tonalit\u00e0 beige.\nVolva.\nBianca, ampia e fragile.\nGleba.\nBianca, senza odori e sapori particolari.\nDistribuzione e habitat.\nEstate-autunno, boschi di latifoglie e conifere. Specie rara.\nCommestibilit\u00e0.\nVelenoso da crudo, da cotto diventa un ottimo fungo commestibile.\nData la sua rarit\u00e0 \u00e8 meglio non raccoglierlo."}
{"id": "1222406", "revid": "146644", "url": "https://it.wikipedia.org/wiki?curid=1222406", "title": "Stazione Wasa", "text": ""}
{"id": "1222413", "revid": "110157", "url": "https://it.wikipedia.org/wiki?curid=1222413", "title": "Sankt Andr\u00e4", "text": "Sankt Andr\u00e4 (informalmente Sankt Andr\u00e4 im Lavanttal) \u00e8 un comune austriaco di 10 061 abitanti nel distretto di Wolfsberg, in Carinzia; ha lo status di citt\u00e0 (\"Stadtgemeinde\"). Tra il 1850 e il 1875 ha inglobato i comuni soppressi di Eitweg, Fischering e Gemmersdorf, durante la Seconda guerra mondiale quello di P\u00f6lling e il 1\u00ba gennaio 1973 quelli di Maria Rojach e Sch\u00f6nweg e parte del territorio di Granitztal, Sankt Georgen im Lavanttal, Sankt Marein, Sankt Paul im Lavanttal e Sankt Stefan im Lavanttal.\nDal 1228 fu sede della diocesi di Lavant, in seguito divenuta arcidiocesi di Maribor."}
{"id": "1222417", "revid": "466539", "url": "https://it.wikipedia.org/wiki?curid=1222417", "title": "Wolfsberg (Austria)", "text": "Wolfsberg (in sloveno \"Vol\u0161perk\") \u00e8 un comune austriaco di 25 045 abitanti nel distretto di Wolfsberg, in Carinzia, del quale \u00e8 capoluogo e centro maggiore; ha lo status di citt\u00e0 capoluogo di distretto (\"Bezirkshauptstadt\").\nStoria.\nIl 1\u00ba gennaio 1973 ha inglobato i comuni soppressi di Gr\u00e4bern-Prebl, Sankt Margarethen im Lavanttal, Sankt Marein, Sankt Michael im Lavanttal, Sankt Stefan im Lavanttal e Waldenstein.\nSport.\nCalcio.\nLa squadra principale della citt\u00e0 \u00e8 il Wolfsberger Athletiksport-Club."}
{"id": "1222421", "revid": "110157", "url": "https://it.wikipedia.org/wiki?curid=1222421", "title": "Frantschach-Sankt Gertraud", "text": "Frantschach-Sankt Gertraud \u00e8 un comune austriaco di 2 661 abitanti nel distretto di Wolfsberg, in Carinzia; ha lo status di comune mercato (\"Marktgemeinde\"). Tra il 1954 e il 1963 ha inglobato i comuni soppressi di G\u00f6sel, Kamp e W\u00f6lch; tra il 1973 e il 1991 era stato accorpato alla citt\u00e0 di Wolfsberg. Capoluogo comunale \u00e8 Sankt Gertraud."}
{"id": "1222424", "revid": "110157", "url": "https://it.wikipedia.org/wiki?curid=1222424", "title": "Lavam\u00fcnd", "text": "Lavam\u00fcnd \u00e8 un comune austriaco di 2 983 abitanti nel distretto di Wolfsberg, in Carinzia; ha lo status di comune mercato (\"Marktgemeinde\"). Nel 1973 ha inglobato il comune soppresso di Ettendorf."}
{"id": "1222426", "revid": "1543377", "url": "https://it.wikipedia.org/wiki?curid=1222426", "title": "Stazione di ricerca Svea", "text": "La stazione di ricerca Svea (in svedese \"Forskningsstationen Svea\") \u00e8 una base antartica estiva svedese, in nome della base deriva da \"Sverige\", Svezia.\nUbicazione.\nLocalizzata a ad una latitudine di 74\u00b0 35' sud e ad una longitudine di 11\u00b013' ovest la stazione si trova nella valle Scharffenbergbotnen, costa della principessa Martha (terra della regina Maud).\nLa base \u00e8 stata fondata durante la campagna antartica svedese del 1987/88 ad oltre 60 km dalla linea di costa con due moduli in fibra di vetro per una superficie complessiva di 12 m\u00b2.\nLa stazione \u00e8 usata saltuariamente durante le spedizioni antartiche svedesi ed \u00e8 stata la base principale durante la campagna 1992/93 quando agli edifici gi\u00e0 presenti sono stati aggiunti un modulo abitativo ed un'officina."}
{"id": "1222427", "revid": "146644", "url": "https://it.wikipedia.org/wiki?curid=1222427", "title": "Stazione Svea", "text": ""}
{"id": "1222428", "revid": "287204", "url": "https://it.wikipedia.org/wiki?curid=1222428", "title": "Expedition 16", "text": "Expedition 16 \u00e8 stato il 16\u00b0 equipaggio della International Space Station (Stazione Spaziale Internazionale). I primi due membri dell'equipaggio, Jurij Ivanovy\u010d Malen\u010denko e Peggy Whitson, sono partiti il 10 ottobre 2007, a bordo della Sojuz TMA-11, insieme a Sheikh Muszaphar Shukor, il primo astronauta malese.\nL'ingegnere di volo Clayton Anderson non \u00e8 atterrato con la Sojuz TMA-10 ma si \u00e8 unito all'Expedition 16 per qualche giorno. La missione STS-120 \u00e8 stata lanciata il 23 ottobre e ha raggiunto la stazione due giorni dopo, sostituendo Anderson con il nuovo ingegnere di volo Daniel Tani. Con la missione STS-122 si \u00e8 unito all'equipaggio L\u00e9opold Eyharts, lanciato a bordo dell\"Atlantis\" il 7 febbraio 2007, sostituendo Tani. Garrett Reisman \u00e8 partito invece sull\"Endeavour\" con la missione STS-123 l'11 marzo, per dare il cambio a Eyharts. Reisman ha continuato la sua permanenza sulla stazione attraverso la prima parte della Expedition 17, per poi tornare a terra con la missione STS-124.\nMissione.\nL'Expedition 16 \u00e8 la prima missione ISS che include due membri dell'equipaggio che sono gi\u00e0 stati a bordo in una missione precedente, e per la prima volta un'ex comandante (Malen\u010denko) \u00e8 tornato in orbita con le mansioni di ingegnere di volo. Whitson \u00e8 il primo comandante donna di una Expedition e durante la missione STS-120, comandata da Pamela Melroy, \u00e8 avvenuto il primo incontro in orbita tra due comandanti donna.\nSTS-120.\nIl primo obiettivo \u00e8 stato raggiunto il 6 ottobre, quando l'equipaggio della missione STS-120 ha trasportato sulla stazione il modulo Harmony e lo ha agganciato in una posizione temporanea sul modulo Unity. Questo incremento della stazione spaziale ha portato il volume abitabile a . Gli equipaggi hanno anche spostato il segmento P6 nella sua posizione definitiva, durante la terza delle quattro passeggiate spaziali della missione.\nConfigurazione di \"Harmony\".\nDopo la partenza del \"Discovery\" sono state effettuate varie passeggiate spaziali per spostare il Pressurized Mating Adapter dall'estremit\u00e0 del modulo Destiny all'estremit\u00e0 del nuovo modulo \"Harmony\". Whitson e Malen\u010denko hanno compiuto la prima passeggiata spaziale il 9 novembre, preparando la porta di aggancio per lo spostamento. Il 12 novembre Whitson e Tani hanno utilizzato il braccio robotico della stazione per distaccare la porta di aggancio e risposizionarla all'estremit\u00e0 anteriore del modulo Harmony. Due giorni dopo Tani e Whitson hanno utilizzato nuovamente il braccio robotico per muovere il modulo Harmony dalla sua posizione temporanea per agganciarlo definitivamente all'estremit\u00e0 anteriore del modulo \"Destiny\".\nIl 20 novembre Whitson e Tani hanno completato la seconda passeggiata spaziale per completare le procedure di aggancio del modulo Harmony alla sua nuova posizione. Tutte le attivit\u00e0 previste sono state completate con successo, ed \u00e8 stato possibile effettuare tre attivit\u00e0 in anticipo rispetto alla tabella di marcia.\nIl 24 novembre i due astronauti hanno completato la terza attivit\u00e0 extraveicolare dove \u00e8 stato anche possibile controllare il \"Solar Alpha Rotary Joint\" della stazione, che aveva presentato qualche inconveniente.\nSTS-122.\nDurante la missione STS-122 \u00e8 stato installato il modulo Columbus. A bordo dello Space Shuttle \"Atlantis\" \u00e8 giunto sulla stazione L\u00e9opold Eyharts, che ha sostituito Daniel Tani.\nSTS-123.\nDurante la missione STS-123 \u00e8 stato installato il primo componente del Japanese Experiment Module e il braccio robotico DEXTRE. L\u00e9opold Eyharts \u00e8 tornato a Terra a bordo dello Space Shuttle \"Endeavour\" mentre \u00e8 giunto a bordo della stazione Garrett Reisman.\nAutomated Transfer Vehicle.\nDurante la Expedition 16 \u00e8 stato lanciato il 9 marzo 2008 il primo Automated Transfer Vehicle, che si \u00e8 agganciato alla stazione il 3 aprile 2008."}
{"id": "1222429", "revid": "146644", "url": "https://it.wikipedia.org/wiki?curid=1222429", "title": "Base Svea", "text": ""}
{"id": "1222430", "revid": "110157", "url": "https://it.wikipedia.org/wiki?curid=1222430", "title": "Reichenfels", "text": "Reichenfels \u00e8 un comune austriaco di 1 893 abitanti nel distretto di Wolfsberg, in Carinzia; ha lo status di comune mercato (\"Marktgemeinde\"). Nel 1958 ha inglobato il comune soppresso di Sankt Peter im Lavanttal."}
{"id": "1222432", "revid": "1843814", "url": "https://it.wikipedia.org/wiki?curid=1222432", "title": "Marino Piazza", "text": "Biografia.\nNoto come Piazza Marino ha incominciato la sua attivit\u00e0 di cantastorie nel 1927 nelle fiere e mercati dell'Emilia-Romagna accompagnato alla fisarmonica dal fratello Piero, mentre egli stesso suonava l'ocarina e il clarinetto; gi\u00e0 nel 1932 era abbastanza affermato.\nAveva il vezzo di anteporre il cognome al nome in modo da ottenere la rima \"Piazza Marino, poeta e contadino\". La sua fama di imbonitore \"in rima\" gli valse anche la scherzosa qualifica popolare di \"incanta bess\" (incanta bisce).\nEra noto in particolare in provincia di Bologna e di Modena.\nCon le proprie canzoni narr\u00f2 innumerevoli episodi di cronaca, come l'attentato a Togliatti, la tragedia di Superga, il dramma della miniera di Marcinelle. Celebri i suoi \"contrasti\": fra Russia e America, fra padrone e contadino, fra moglie comunista e marito democristiano. \nNel 1970 fu eletto \"Trovatore d'Italia\" alla Sagra dei cantastorie, organizzata dall'Associazione italiana cantastorie ambulanti. Incise anche diversi dischi 45 giri e musicassette, spesso assieme a Lorenzo De Antiquis, Dina Boldrini e Vincenzo Magnifico (Bobi). \nIn quegli anni per\u00f2 inizi\u00f2 il declino della figura del cantastorie, cos\u00ec Piazza per vivere dovette cambiare la sua attivit\u00e0 in venditore ambulante. Tuttavia continu\u00f2 anche dal suo banco di chincaglieria e musicassette (in particolare nel mercato che si tiene tutte le settimane a Bologna in Piazza VIII Agosto, la \"Piazzola\") a richiamare il pubblico di passaggio improvvisando rime e zirudelle.\nSembra che inizialmente il successo del suo spettacolo alla \"Piazzola\" fosse tale da infastidire gli ambulanti, al punto da farli protestare con il Comune perch\u00e9 distraeva i clienti dagli acquisti .Fra tutti gli articoli che portava in vendita, si era specializzato nelle lamette da barba e, tra l'altro, cre\u00f2 anche una marca propria: la lametta PIMAR.\nNel 1975 a Bologna Francesco Guccini, che era suo amico, lo ospit\u00f2 in una serata da lui condotta dedicata ai cantastorie.\nPiazza ha collaborato alla sceneggiatura del film \"Gli ultimi cantastorie\" (1958), di Florestano Vancini; ha scritto una nota canzone sull'attentato a Palmiro Togliatti, \"Le ore undici il 14 luglio\", che fu poi anche registrata nel 1963. Suoi testi e zirudele hanno avuto rilievo in studi dialettologici, e un suo testo \u00e8 riportato nei \"Canti popolari italiani\" di Roberto Leydi (1973).\nA Marino Piazza \u00e8 stata intitolata una via nel comune di Bazzano."}
{"id": "1222435", "revid": "110157", "url": "https://it.wikipedia.org/wiki?curid=1222435", "title": "Sankt Paul im Lavanttal", "text": "Sankt Paul im Lavanttal \u00e8 un comune austriaco di 3 369 abitanti nel distretto di Wolfsberg, in Carinzia; ha lo status di comune mercato (\"Marktgemeinde\"). Nel 1957 ha inglobato il comune soppresso di Legerbuch e nel 1973 quello di Sankt Georgen im Lavanttal, tornato autonomo nel 1991."}
{"id": "1222436", "revid": "1543377", "url": "https://it.wikipedia.org/wiki?curid=1222436", "title": "Lorenzo De Antiquis", "text": "\u00c8 stato il fondatore nel 1947 dell'Associazione Italiana Cantastorie Ambulanti (AICA).\nNel 1972, a Bologna, \u00e8 stato insignito del titolo di Trovatore d'Italia. Per ricordare il valore di questo grande artista e interprete della cultura popolare nazionale il Comune di Forl\u00ec gli ha dedicato un Parco.\nNel 1948, a Bologna, insieme ai soci dell'Associazione Piccoli commercianti, fond\u00f2 l'Associazione Italiana Venditori Ambulanti (ANVA) e pochi anni dopo in collaborazione con la figlia Maruska De Antiquis, fu tra i fondatori dell'Associazione Italiana Spettacoli Viaggianti Ambulanti (ANSVA). Ambedue le associazioni entrarono poi a far parte della Confesercenti."}
{"id": "1222437", "revid": "110157", "url": "https://it.wikipedia.org/wiki?curid=1222437", "title": "Preitenegg", "text": "Preitenegg \u00e8 un comune austriaco di 957 abitanti nel distretto di Wolfsberg, in Carinzia."}
{"id": "1222438", "revid": "123197475", "url": "https://it.wikipedia.org/wiki?curid=1222438", "title": "Decio Mario Venanzio Basilio", "text": " \nBiografia.\nFiglio di Cecina Decio Basilio e fratello di Cecina Mavorzio Basilio Decio e Cecina Decio Massimo Basilio, tutti e tre consoli, Basilio fu \"praefectus urbi\" e console nel 484 (o 508).\nProvvedette alla riparazione del Colosseo, danneggiato da un terremoto; di quel restauro restano due iscrizioni, su basi per statue, ancora oggi all'anfiteatro Flavio, che recitano:"}
{"id": "1222439", "revid": "599013", "url": "https://it.wikipedia.org/wiki?curid=1222439", "title": "Guido Graziani", "text": "Introdusse in Italia baseball e softball e fu tra i pionieri della pallacanestro, della quale allen\u00f2 la Nazionale maschile, in coppia con Decio Scuri.\nCarriera.\nStudi\u00f2 alla Niagara University e fu tra i capi del YMCA dello Springfield College, dove si laure\u00f2 in educazione fisica e in psicologia. . Fu il pioniere per eccellenza della pallacanestro italiana, perch\u00e9 tradusse i regolamenti gi\u00e0 resi noti da Ida Nomi, sistemandoli grazie all'esperienza diretta di questo sport che ebbe negli Stati Uniti d'America.\nDurante la prima guerra mondiale, insegn\u00f2 lo sport soprattutto alle forze armate italiane e nel 1919 fond\u00f2 l'YMCA di Roma. La sua opera di insegnamento fu importante anche in preparazione della prima vera partita di pallacanestro italiana, che si svolse a Milano l'8 giugno 1919: 2\u00aa Compagnia Automobilisti di Monza-Aviatori della Malpensa 11-11.\nNel 1923 organizz\u00f2 i primi corsi per arbitri e allenatori di pallacanestro. Nel 1936 \u00e8 stato nominato allenatore della nazionale italiana di pallacanestro al fianco del commissario tecnico Decio Scuri. Con la nazionale ha avuto l'opportunit\u00e0 di disputate le Olimpiadi di Berlino 1936, arrivando al settimo posto.\nNel 1944 il CONI lo sceglie come reggente della Federazione Italiana Pallacanestro. Il 7 febbraio 1947 fond\u00f2 la Lega Italiana Softball, prima federazione che si dedicava a questo sport.\nFond\u00f2 il \"Servizio Civile Internazionale\", il \"Movimento Internazionale della Riconciliazione\" (MIR) e la \"Scuola Strumento di Pace\".\n\u00c8 nella Hall of Fame del baseball italiano."}
{"id": "1222440", "revid": "767487", "url": "https://it.wikipedia.org/wiki?curid=1222440", "title": "Dina Boldrini", "text": "Biografia.\nLa Boldrini fu la prima (e unica) donna che riusc\u00ec ad essere eletta \"Trovatore d'Italia\" alla Congresso dei Cantastorie del 1973, organizzato dall'Associazione Italiana Cantastorie Ambulanti (AICA). Il successo della Boldrini in una categoria artistica che quasi sempre ha avuto come protagonisti degli uomini d\u00e0 il senso della sua importanza.\nAttualmente la sua attivit\u00e0 artistica si svolge spesso in trio insieme a Gianni Molinari, suo figlio, e Giuliano Piazza, figlio del notissimo Piazza Marino, il \"poeta contadino\"."}
{"id": "1222441", "revid": "110157", "url": "https://it.wikipedia.org/wiki?curid=1222441", "title": "Sankt Georgen im Lavanttal", "text": "Sankt Georgen im Lavanttal \u00e8 un comune austriaco di 1 974 abitanti nel distretto di Wolfsberg, in Carinzia. Nel 1864 ha inglobato i comuni soppressi di Herzogberg, Paierdorf e Steinberg; tra il 1973 e il 1991 \u00e8 stato accorpato al comune di Sankt Paul im Lavanttal."}
{"id": "1222444", "revid": "184755", "url": "https://it.wikipedia.org/wiki?curid=1222444", "title": "Mario Andreini", "text": "Biografia.\nNato in una famiglia contadina, in seguito si dedic\u00f2 a svariati lavori in giro per il mondo. Autodidatta per quanto riguarda la sua formazione musicale, possedeva una bella voce tenorile, con la quale declamava a suon di musica le sue composizioni in ottava rima. Svolse la sua attivit\u00e0 artistica sia come solista, che facendo parte anche di numerose compagnie, con il nome d'arte di Mario Marna. Fu perseguitato dal regime fascista per alcune canzoni contro Mussolini. Vinse numerosi concorsi di gare poetiche ed ha inciso numerosi dischi. Padre del noto pittore Tosco Andreini, alternava la sua attivit\u00e0 di poeta estemporaneo a quella di venditore ambulante nelle piazze toscane. Nel 2007 il chitarrista compositore Maurizio Geri ha pubblicato l'album \"Ancora un ballo\" in cui interpreta la canzone \"A passo lento\" il cui testo \u00e8 basato su \"Ricordo della montagna pistoiese\" di Mario Andreini."}
{"id": "1222447", "revid": "109143068", "url": "https://it.wikipedia.org/wiki?curid=1222447", "title": "Nisida/'A freva a quaranta", "text": "\"Nisida\"/\"\u2019\"A freva a quaranta\"\" sono i due brani contenuti nel decimo 45 giri del cantautore Edoardo Bennato.\nIl disco.\nDopo il successo ottenuto dal 45 giri \"E invece no / Canta appress'a nuje\", il pubblico si aspettava che Bennato pubblicasse un album: il cantautore invece spiazz\u00f2 nuovamente i suoi fans, pubblicando un secondo 45 giri, che usc\u00ec nell'estate del 1982.\nBennato \u00e8 autore del testo e delle musiche di entrambi i brani.\nIl disco aveva una ricercata veste grafica: il vinile era racchiuso in un poster piegato, che da un lato conteneva una fotografia dell'isola di Nisida, e dall'altro i testi delle canzoni, le note sul disco ed alcune fotografie del cantautore partenopeo di cui una in barca con Nisida sullo sfondo.\nIl disco fu registrato negli studi Splash di Napoli, di propriet\u00e0 di Peppino di Capri; i tecnici del suono erano il bassista Gigi De Rienzo e Angelo Dalla Fiore.\n\"Nisida / 'A freva a quaranta\" fu il primo disco prodotto dal solo Bennato, senza Alessandro Colombini.\nNisida.\n\"Nisida\" \u00e8 un reggae che, nel descrivere la celebre isola situata nel golfo di Napoli, caldeggiandone una vacanza come fosse un'isola esotica (e forse lo sarebbe se fosse sfruttata a dovere), parla in realt\u00e0 dell'inquinamento e anche dell'Italsider, tema questo che ritorner\u00e0 anche in altri brani del cantautore napoletano, come ad esempio \"Vendo Bagnoli\" o in \"Puramente casuale\", e che si collega ai suoi stessi ricordi d'infanzia, laddove la voglia di andare a pescare con suo padre era puntualmente scoraggiata e frustrata dai veleni sprigionati dagli scarichi di quelle fabbriche che deturpavano dunque l'ecosistema circostante.\n\"Nisida\" compare, insieme a \"E invece no\" nella versione CD dell'album \"Kaiwanna\", e fu rieseguita dal vivo ed inserita in \"Edoardo Bennato Live! \u00c8 Goal!\", del 1984 e in \"Edoardo live\", del 1986, in due diverse versioni.\nLa versione originale \u00e8 presente nella raccolta \"Afferrare una stella\".\n'A freva a quaranta.\n\"'A freva a quaranta\" (il cui breve testo accenna al clima crescente di scarsa coscienza morale, tale da provocare rabbia fino a un simbolico aumento della temperatura corporea) \u00e8 un rock blues con percussioni africaneggianti, ed \u00e8 cantato in napoletano.\nNon \u00e8 mai stato ristampato in CD."}
{"id": "1222453", "revid": "1372005", "url": "https://it.wikipedia.org/wiki?curid=1222453", "title": "Teodeberto di Baviera", "text": "Egli era infatti il figlio maggiore di Teodone II di Baviera e di Folchaide. Apparteneva alla stirpe degli Ugobertidi. \nBiografia.\nDapprima venne associato al governo col padre nel 702, regnando a Salisburgo. Nel 711, suo fratello minore Teobaldo divenne coreggente ed il padre incominci\u00f2 a dettare i piani per la divisione del ducato alla sua morte. Probabilmente prima del 715, venne decisa la divisione, ma se questa fosse territoriale o di coreggenza non \u00e8 dato a sapersi. In questo scenario Teoberto pose la propria sede a Salisburgo sin dal 702. \nL'intento del padre era probabilmente quello di venire in aiuto di San Roberto, Vescovo di Salisburgo, e di difenderlo quando trasfer\u00ec la capitale di Teoberto in quest'area Teodeberto. Teodeberto acconsent\u00ec a dare aiuti militari ad Ansprando ed a Liutprando nella loro riconquista dell'Italia nel 712. \nAlla morte di Teodone II, I quattro fratelli divisero i territori ma tutti morirono entro il 719 eccetto Grimaldo, che da quel momento govern\u00f2 da solo un unico ducato sino alla morte. \nFamiglia e figli.\nTeodeberto spos\u00f2 Regintrude, figlia di Ugoberto, siniscalco di Clodoveo III e conte palatino nel 697, e di sant'Erminia. Essi ebbero due figli: "}
{"id": "1222454", "revid": "287204", "url": "https://it.wikipedia.org/wiki?curid=1222454", "title": "Quarta Lega (calcio)", "text": "La Quarta Lega di calcio svizzero \u00e8 l'ottavo livello su una scala di 9. Essa \u00e8 gestita dalle autorit\u00e0 regionali del calcio. In questo campionato milita anche la squadra di un'exclave italiano, vale a dire l'associazione polisportiva Campionese, squadra della citt\u00e0 di Campione D'Italia, appartenente alla provincia di Como ma in territorio svizzero\nSuddivisioni 2006-2007.\nQuarta Lega AFV.\n6 gruppi da 10 squadre.\nQuarta Lega AFBJ.\n8 gruppi da 12 squadre.\nQuarta Lega IFV.\n6 gruppi da 10 squadre.\nQuarta Lega FVNWS.\n6 gruppi da 10 squadre.\nQuarta Lega OFV.\n8 gruppi da 11 squadre.\nQuarta Lega SKFV.\n3 gruppi da 11 squadre.\nQuarta Lega FVRZ.\n12 gruppi da 11 squadre.\nQuarta Lega FTC.\n4 gruppi da 12 squadre.\nQuarta Lega FFV.\n5 gruppi da 12 squadre.\nQuarta Lega ACGF.\n3 gruppi da 12 squadre.\nQuarta Lega ANF.\n3 gruppi da 12 squadre.\nQuarta Lega AVF.\n4 gruppi da 12 squadre.\nQuarta Lega ACFV.\n7 gruppi da 12 squadre."}
{"id": "1222461", "revid": "484362", "url": "https://it.wikipedia.org/wiki?curid=1222461", "title": "Pokrovsk", "text": "Pokrovsk si riferisce ad alcune localit\u00e0"}
{"id": "1222464", "revid": "174852", "url": "https://it.wikipedia.org/wiki?curid=1222464", "title": "Disinfettante", "text": ""}
{"id": "1222469", "revid": "1372005", "url": "https://it.wikipedia.org/wiki?curid=1222469", "title": "Teobaldo di Baviera", "text": " Apparteneva alla stirpe degli Ugobertidi.\nBiografia.\nSuo padre divise il ducato per lui e per i suoi fratelli nel 715. Alla sua morte, nel 716, il ducato venne diviso ma non si \u00e8 certi se questa divisione fu territoriale o di coreggenza. Se cos\u00ec fosse, visti i suoi rapporti con i Turingi, la capitale di Teobaldo sarebbe da identificarsi con Ratisbona ed il suo ducato corrispondeva alla diocesi della citt\u00e0. \nIl nome di Teobaldo ricorre anche nel \"Codice di Salisburgo\" (Salzburger Verbr\u00fcderungsbuch) del 784. Teobaldo spos\u00f2 Biltrude come prima o seconda moglie. Probabilmente ebbe un precedente matrimonio con Waldrada, che al contrario potrebbe essere stata moglie del fratello pi\u00f9 giovane, Tassilone. Biltrude, pi\u00f9 tardi, sposer\u00e0 Grimaldo, suo fratello pi\u00f9 giovane e successore. "}
{"id": "1222470", "revid": "287204", "url": "https://it.wikipedia.org/wiki?curid=1222470", "title": "Rosas", "text": ""}
{"id": "1222472", "revid": "21079", "url": "https://it.wikipedia.org/wiki?curid=1222472", "title": "Dispositivi a semiconduttore", "text": ""}
{"id": "1222477", "revid": "1762751", "url": "https://it.wikipedia.org/wiki?curid=1222477", "title": "Quinta Lega", "text": "La Quinta Lega di calcio svizzero \u00e8 l'ultimo livello su una scala di 9 . Essa \u00e8 gestita dalle autorit\u00e0 regionali del calcio.\nStoria.\nLa quinta lega \u00e8 nata nel 1989 per sopperire alla eliminazione della Terza Lega \u00e9lite. Da quell'anno fino al 2001 \u00e8 stato il settimo livello nazionale, per poi passare all'ottavo e ricoprire il ruolo di nono a partire dal 2012. In questo campionato partecipa la squadra di calcio di Campione d'Italia, comune italiano della provincia di Como ma enclave in Svizzera \nElenco dei gironi per Cantone.\nIl numero di partecipanti ai gironi pu\u00f2 variare nel corso delle stagioni.\nCanton Argovia.\nDi seguito la struttura dei campionati di Quinta Lega dall' AFV - Aargauischer Fussballverband (Canton Argovia) \nCanton Berna - Canton Giura.\nDi seguito la struttura dei campionati di Quinta Lega dall' 'AFBJ - Association de football Berne/Jura (Canton Berna/Canton Giura) \nSvizzera Centrale.\nDi seguito la struttura dei campionati di Quinta Lega dall' IFV - Innerschweizerischer Fussballverband (Svizzera Centrale) \nSvizzera Nordoccidentale.\nDi seguito la struttura dei campionati di Quinta Lega dall' FVNWS - Fussballverband Nordwestschweiz (Svizzera Nordoccidentale) \nSvizzera Orientale.\nDi seguito la struttura dei campionati di Quinta Lega dall' OFV - Ostschweizer Fussballverband (Svizzera Orientale) \nCanton Soletta.\nDi seguito la struttura dei campionati di Quinta Lega dall' SKFV - Solothurner Kantonal-Fussballverband (Canton Soletta) \nCanton Zurigo.\nDi seguito la struttura dei campionati di Quinta Lega dall' FVRZ - Fussballverband Region Z\u00fcrich (Canton Zurigo) \nCanton Ticino.\nDi seguito la struttura dei campionati di Quinta Lega dall' FTC - Federazione ticinese di calcio (Canton Ticino) \nCanton Friburgo.\nDi seguito la struttura dei campionati di Quinta Lega dall' AFF - Association fribourgeoise de football (Canton Friburgo) \nCanton Ginevra.\nDi seguito la struttura dei campionati di Quinta Lega dall' ACGF - Association cantonale genevoise de football (Canton Ginevra) \nCanton Neuch\u00e2tel.\nDi seguito la struttura dei campionati di Quinta Lega dall' ANF - Association neuch\u00e2teloise de football (Canton Neuch\u00e2tel) \n1 gruppo da 13 squadre.\nCanton Vallese.\nDi seguito la struttura dei campionati di Quinta Lega dall' AVF - Association valaisanne de football (Canton Vallese) \nCanton Vaud.\nDi seguito la struttura dei campionati di Quinta Lega dall' ACVF - Association cantonale vaudoise de football (Canton Vaud) "}
{"id": "1222481", "revid": "73322", "url": "https://it.wikipedia.org/wiki?curid=1222481", "title": "Ara Pacis Augustae", "text": ""}
{"id": "1222484", "revid": "1372005", "url": "https://it.wikipedia.org/wiki?curid=1222484", "title": "Tassilone II di Baviera", "text": "Apparteneva alla stirpe degli Ugobertidi.\nSuo padre divise il ducato per lui e per i suoi fratelli nel 715. Alla sua morte, nel 716, il ducato venne diviso ma non si \u00e8 certi se questa divisione fu territoriale o di coreggenza. Se cos\u00ec fosse, a Tassilo sarebbe toccato il governo della diocesi di Passavia con questa citt\u00e0 come capitale. \nUna guerra di successione scoppi\u00f2 alla morte del padre tra i fratelli, ma poco si sa di questo periodo. Circa il periodo di governo di Tassilo, non si sa nulla. La sua esistenza \u00e8 confermata nel \"Codice di Salisburgo\" (Salzburger Verbr\u00fcderungsbuch) dove \u00e8 indicato come celibe, anche se alcune cronache lo indicano sposato a Waldrada, menzionata come moglie di Teobaldo.\nSecondo altre fonti sarebbe stato marito di Imma (m. circa 750) e poi di Swanachilde, attraverso la quale sarebbe diventato suocero di Carlo Martello. Il nome Swanachilde \u00e8 indicato come certo per una nipote del duca Odilone di Baviera, per cui si suppone che lo stesso Odilo fosse imparentato con Tassilo II. Tassilo mor\u00ec nel 719, come tutti i suoi fratelli eccetto Grimaldo a cui tocc\u00f2 la sua eredit\u00e0. "}
{"id": "1222486", "revid": "767487", "url": "https://it.wikipedia.org/wiki?curid=1222486", "title": "\u00c8 arrivato un bastimento/Sar\u00e0 falso, sar\u00e0 vero", "text": "\u00c8 arrivato un bastimento / Sar\u00e0 falso, sar\u00e0 vero sono i due brani contenuti in un 45 giri di Edoardo Bennato, distribuito come allegato del periodico Tutto Musica e Spettacolo nell'estate del 1983. Tale supporto aveva un valore promozionale in favore dell'imminente album \"\u00c8 arrivato un bastimento\".\nIl disco.\nBennato pubblica su questo 45 giri due versioni alternative di due canzoni dell'album: la title track e \"Sar\u00e0 falso, sar\u00e0 vero\", e rispetto alle versioni su LP gli arrangiamenti sono completamente diversi; nel caso di \"Sar\u00e0 falso sar\u00e0 vero\" la differenza \u00e8 proprio nella struttura della canzone, che non \u00e8 pi\u00f9 divisa in strofa e ritornello, ma eseguita con le strofe una di seguito all'altra e il ritornello alla fine. Tali versioni sono state destinate al mercato tedesco, dove sono uscite su due differenti 45 giri.&lt;br&gt;\nBennato si affida dunque al mensile nato da una costola del settimanale TV Sorrisi e Canzoni, che in passato aveva gi\u00e0 pubblicato come allegati alcuni 45 giri (ad esempio, nel 1977, la ristampa di Dolce di giorno/Per una lira di Lucio Battisti).&lt;br&gt;\nMentre \"\u00c8 arrivato un bastimento\" \u00e8 scritto dal Edoardo Bennato sia per il testo che per la musica, \"Sar\u00e0 falso, sar\u00e0 vero\" vede invece il fratello Eugenio come autore delle parole.&lt;br&gt;\nI musicisti non sono citati, ma \u00e8 presumibile che si tratti degli stessi che hanno contribuito alla realizzazione dell'album \"\u00c8 arrivato un bastimento\"."}
{"id": "1222492", "revid": "339392", "url": "https://it.wikipedia.org/wiki?curid=1222492", "title": "Basilica superiore", "text": ""}
{"id": "1222505", "revid": "287204", "url": "https://it.wikipedia.org/wiki?curid=1222505", "title": "Ust'-Kut", "text": "Ust'-Kut \u00e8 una cittadina industriale della Russia asiatica, situata sul fiume Lena (nei pressi della confluenza in essa dell'affluente Kuta) nella Siberia centrale, nell'oblast' di Irkutsk a circa 600\u00a0km di distanza dal capoluogo.\nFondata nel 1631 dall'ataman cosacco Ivan Galkin; lo \"status\" di citt\u00e0 viene concesso nel 1954. La citt\u00e0 \u00e8 servita da un aeroporto ed \u00e8 capoluogo dell'Ust'-Kutskij rajon."}
{"id": "1222506", "revid": "1605525", "url": "https://it.wikipedia.org/wiki?curid=1222506", "title": "Eureka Street", "text": "Eureka Street \u00e8 un romanzo scritto da Robert McLiam Wilson, autore nordirlandese nato a Belfast nel 1964. \nTrama.\nIl romanzo \u00e8 ambientato nella Belfast del 1994 e vede come protagonisti due amici trentenni, Chukie, protestante e Jake, cattolico.\nLa vicenda loro e dei tanti personaggi che incrociano \u00e8 collocata nella complessa e sofferta realt\u00e0 scandita da scontri tra cattolici repubblicani e protestanti unionisti e da attentati dell'IRA.\nLa potente e terribile descrizione dell'esplosione di una bomba in un pub costituisce il momento pi\u00f9 drammatico del romanzo, in cui l'orrore dello strazio dei corpi delle vittime e la lacerazione delle menti dei sopravvissuti sono unit\u00e0 umana di misura del dolore assoluto, come tale incompatibile con gli obiettivi della lotta politica. \nLa Belfast teatro alle vicende dei personaggi \u00e8 descritta come citt\u00e0 tragica, caleidoscopica e ricca di cuore e l'autore quasi la personifica nel finale, rendendole una splendida dichiarazione d'amore."}
{"id": "1222509", "revid": "907190", "url": "https://it.wikipedia.org/wiki?curid=1222509", "title": "Golosine", "text": "Golosine \u00e8 uno dei quartieri a sud di Verona, e fa parte della circoscrizione 4. Il quartiere \u00e8 abitato da 14.828 persone. Dista all'incirca 2,5-3 km dal centro, ed \u00e8 collegato ad esso attraverso alcune linee di autobus pubblici. \nPer effetto dell'incremento demografico si sta sviluppando velocemente con servizi ed attrezzature adeguate. \u00c8 previsto il riassetto della zona confinante con il Quartiere Fieristico a sud di Verona cos\u00ec come indicato nel nuovo PAT (Piano Assetto Territoriale) lungo l'asse Viale Piave-Viale del Lavoro con la costruzione di nuovi insediamenti commerciali, sistemazione degli ex magazzini generali, con l'aumento delle zone verdi e la realizzazione di nuovi parcheggi per l'Ente Fieristico. Raggiungibile con gli autobus del servizio urbano ATV 23,24,73 e 62 e con gli autobus serali 91 e 98.\nNel Medioevo la zona era ricoperta di boschi molto vasti, luogo di caccia, ma anche rifugio di briganti. Al limite del bosco c'era un'osteria con annessa casa chiusa al piano superiore, gestita da due sorelle, dette \"le golosine\" per le loro abilit\u00e0 amatorie e culinarie, da cui il nome dell'attuale quartiere. L'osteria si trovava alla fine dell'attuale via Golosine, all'attuale civico 153 Vedi l'edificio che ha dato il nome al quartiere\nIl confine Nord del quartiere \u00e8 segnato dall'antica linea ferroviaria Verona Bologna, che divide le Golosine dal quartiere Santa Lucia.\nCuriosit\u00e0.\nIn "}
{"id": "1222511", "revid": "200568", "url": "https://it.wikipedia.org/wiki?curid=1222511", "title": "Anadyr'", "text": ""}
{"id": "1222512", "revid": "1372005", "url": "https://it.wikipedia.org/wiki?curid=1222512", "title": "Grimaldo di Baviera", "text": " Apparteneva alla stirpe degli Ugobertidi.\nEgli era il figlio pi\u00f9 giovane di Teodone II di Baviera e Folchaide e zio di Swanachilde, seconda moglie di Carlo Martello. \nDapprima divenuto coreggente con i fratelli Teodeberto, Teobaldo e Tassilone II, divenne l'unico reggente bavarese dal 719 circa. Il padre associ\u00f2 i suoi due figli maggiori al governo con lui nel 715. Alla morte di Teodone II nel 716, il ducato cadde in una guerra di successione da cui per\u00f2 fu escluso Grimaldo che regn\u00f2 solo, dal 719. Non si sa per certo se tale divisione fosse territoriale e di coreggenza, ma sarebb comunque probabile ritenere che la capitale di Grimaldo fosse Frisinga o Salisburgo, come descritto nella (\"Vita Corbiniani\"). \nFu Grimaldo a proporre a San Corbiniano di venire in Baviera nel 724 per evangelizzare questo territorio. Grimaldo aveva sposato la vedova di suo fratello, Biltrude (o Pilitrude), e per la legge canonica questo era considerato un incesto. Corbiniano prontamente denunci\u00f2 lo scandalo del duca. La sua rabbia contro Corbiniano, costrinse quindi il vescovo alla fuga. L'anno successivo (725), Carlo Martello marci\u00f2 contro la Baviera per liberare Biltrude e Swanachilde, uccidendo Grimaldo in battaglia. "}
{"id": "1222513", "revid": "124123", "url": "https://it.wikipedia.org/wiki?curid=1222513", "title": "Mark Bowden", "text": "Biografia.\nNato in Missouri, Bowden si laure\u00f2 nel 1973 alla \"Loyola University Maryland\"; in quel periodo nacque la sua passione per il giornalismo, leggendo il libro di Tom Wolfe \"The Electric Kool-Aid Acid Test\". Dal 1979 al 1993 \u00e8 stato membro dello staff del \"Philadelphia Inquirer\"; negli anni ha scritto per \"The New Yorker\", \"Men's Journal\", \"Sport Illustrated\" e \"Rolling Stone\". Ha insegnato giornalismo e scrittura creativa alla \"Loyola University Maryland\", ed ha ricoperto la carica di \"Distinguished Writer in Residence\" dal 2013 al 2017.\n\u00c8 divenuto famoso a livello internazionale dopo la pubblicazione del libro \"Black Hawk Down: A Story of Modern War\", edito in Italia da \"Rizzoli\" e pubblicato per la prima volta nel 1999 col titolo \"Falco nero\"; nel 2001 il regista Ridley Scott ha trattato la storia nel film omonimo Black Hawk Down - Black Hawk abbattuto.\nBowden \u00e8 sposato con Gail Louise McLaughlin e da lei ha avuto cinque figli: Aaron, William, Benjamin, Daniel e Anya. Oggi vive a Kenneth Square, in Pennsylvania."}
{"id": "1222516", "revid": "121405", "url": "https://it.wikipedia.org/wiki?curid=1222516", "title": "Tavoletta Plimpton 322", "text": ""}
{"id": "1222517", "revid": "80339", "url": "https://it.wikipedia.org/wiki?curid=1222517", "title": "Chukotavia", "text": ""}
{"id": "1222521", "revid": "767487", "url": "https://it.wikipedia.org/wiki?curid=1222521", "title": "Falco nero (saggio)", "text": "Falco nero (titolo originale inglese \"Black Hawk Down: A Story of Modern War\") \u00e8 un libro scritto da Mark Bowden e pubblicato per la prima volta il 10 febbraio 1999 negli Stati Uniti d'America. In Italia \u00e8 stato pubblicato nello stesso anno da Rizzoli con il titolo \"Falco Nero\". Il libro di Mark Bowden prende in esame gli avvenimenti accaduti durante la missione ONU \"Restore Hope\" del 1993 in Somalia e, pi\u00f9 precisamente, il fallito tentativo da parte delle forze americane di catturare l'allora signore della guerra Mohamed Farrah Aidid.\nNel 2001 il regista Ridley Scott, ha preso spunto da questo libro per realizzare l'omonimo film \"Black Hawk Down - Black Hawk abbattuto\".\nAvvenimenti.\nNel 1992 la situazione umanitaria in Somalia \u00e8 disperata a causa della povert\u00e0 indotta dalle continue guerre in atto tra fazioni antagoniste, traffico di droga e lotte di potere.\nA seguito di decisioni in sede ONU, alcune nazioni aderiscono ad un piano d'emergenza ed inviano nel paese proprie forze militari, tutte sotto la bandiera dell'ONU.\nLe missioni prenderanno svariati nomi, da UNOSOM (nome ufficiale in sede ONU) a Restore Hope (nome ufficiale della missione delle forze armate americane).\nNel 1993, a seguito dell'inasprirsi del conflitto e, visto il mancato raggiungimento di obiettivi soddisfacenti in pochi mesi, il comando americano decide di pianificare un'operazione militare al fine di catturare quello che secondo l'intelligence statunitense \u00e8 il vero signore della guerra somalo e cio\u00e8 Mohamed Farrah Aidid.\nPer compiere tale operazione vengono mobilitati alcuni contingenti dei Ranger ed alcune unit\u00e0 della Delta Force.\nIl piano, studiato nei minimi particolari, prevede una fulminea irruzione da parte della Delta Force in quello che \u00e8 ritenuto un nascondiglio di Aidid.\nMentre gli uomini della Delta cattureranno Aidid, i Ranger atterreranno ai quattro lati del palazzo da quattro elicotteri UH-60 Black Hawk e formeranno un perimetro di sicurezza in attesa dell'arrivo di un convoglio di mezzi blindati i quali, dopo aver caricato Aidid e il suo entourage, ripartiranno alla volta della base americana sita presso l'aeroporto di Mogadiscio.\nSecondo i piani, tutta l'operazione dovrebbe durare pochissimi minuti e dovrebbe procedere senza contrattempi.\nUna volta dato il via all'operazione, la realt\u00e0 dei fatti sar\u00e0 ben diversa, e, dopo una serie di intoppi e contrattempi, la forza americana inviata a catturare il generale Aidid, non solo scoprir\u00e0 che Aidid non si trova nel palazzo, ma verr\u00e0 inoltre immobilizzata nell'area circostante da migliaia di miliziani armati fino ai denti e, dopo furibondi combattimenti durati per due giorni ed una notte, riuscir\u00e0 a sganciarsi dal combattimento solo grazie all'intervento della forza militare pakistana combinato con il supporto aereo fornito dall'aviazione dell'esercito statunitense.\nCosti in termini umani dell'operazione.\nIl fallimento dell'operazione comporter\u00e0 perdite ingenti per le forze americane con la morte di 18 soldati (pi\u00f9 un diciannovesimo all'ospedale), la perdita di tre elicotteri UH-60 Black Hawk (due abbattuti, un terzo atterrato in emergenza dopo esser stato colpito) e la perdita di un imprecisato numero di mezzi blindati Humvee (versione militare della AM General H1Hummer).\nLe perdite da parte somala non sono mai state rese note, ma si stima che siano state intorno ai mille morti.\nConsiderazioni dell'autore.\nNel libro, Bowden prende in esame l'intero svolgimento dell'operazione e, con dovizia di particolari, spiega man mano l'andamento, dapprima positivo e successivamente negativo degli avvenimenti.\nAl termine del libro, l'autore, dopo aver attentamente studiato i fatti, cerca di spiegare le motivazioni che hanno portato al fallimento dell'intera operazione.\nNel suo giudizio finale, Bowden non risparmia critiche all'operato dell'Amministrazione Clinton (rea di aver fornito mezzi inadatti ai militari di stanza in Somalia) e ad alcuni pianificatori dell'esercito, colpevoli di aver ampiamente sottovalutato le capacit\u00e0 di combattimento dei miliziani somali.\nViene inoltre ampiamente spiegato come, a causa di una superficiale conoscenza dei luoghi ed in generale della citt\u00e0 di Mogadiscio, le forze militari americane siano state vittime delle loro stesse incapacit\u00e0 organizzativa.\nNel libro viene anche accennato al fatto che, una volta compresa l'entit\u00e0 della situazione, le forze militari italiane e francesi abbiano offerto il loro aiuto, rifiutato dal comando americano. \u00c8 indubbio che se il comando americano avesse accettato il supporto anche solo italiano (le forze italiane disponevano sul campo di carri armati pesanti M60 Patton ed elicotteri d'attacco A129 Mangusta), con buona probabilit\u00e0 la situazione sarebbe stata velocemente capovolta e le forze americane imprigionate nei quartieri assediati dai miliziani, sarebbero riuscite a sganciarsi con perdite inferiori e pi\u00f9 velocemente."}
{"id": "1222524", "revid": "72396", "url": "https://it.wikipedia.org/wiki?curid=1222524", "title": "Decolonialismo", "text": ""}
{"id": "1222525", "revid": "298055", "url": "https://it.wikipedia.org/wiki?curid=1222525", "title": "Marylou/La fine del mondo", "text": "Marylou/La fine del mondo sono i due brani contenuti nel secondo 45 giri del cantautore Edoardo Bennato.\nIl disco.\nDopo la pubblicazione del primo 45 giri, Bennato si diploma, e decide di trasferirsi a Milano per frequentare la facolt\u00e0 di architettura: qui ritrova un giovane cantautore che ha gi\u00e0 avuto modo di incontrare nei suoi soggiorni romani, Herbert Pagani, che si interessa alle musiche scritte da Bennato, scrivendo dei testi da abbinare, ed \u00e8 cos\u00ec che nascono i successi di \"Cin cin con gli occhiali\" nel 1968, \"Ahi le Hawai\" nel 1969 e \"Fuoco bianco\" nel 1970, cantate da Pagani.\nIl buon esito commerciale di questi dischi fa s\u00ec che la Numero Uno, la nuova casa discografica fondata da Mogol e Lucio Battisti, lo metta sotto contratto, grazie soprattutto all'intuito di Alessandro Colombini, facendogli incidere un 45 giri, \"Marylou\" (scritta insieme al fratello Eugenio, con testo di Mogol), con chiare influenze del rock'n'roll anni '50, la canzone sul retro, \"La fine del mondo\", \u00e8 scritta da Edoardo su un testo di Herbert Pagani. Il ritornello riecheggia \"Homeward Bound\" di Simon and Garfunkel.\nEntrambi i brani sono arrangiati da Detto Mariano (che, reduce dal Clan Celentano, con cui aveva rotto dopo la nota vicenda legata a Don Backy, si era legato alla Numero Uno); soprattutto in \"Marylou\" \u00e8 possibile rintracciare le modalit\u00e0 espressive tipiche di certe canzoni di Bennato del futuro, cio\u00e8 i rock'n'roll terzinati (ad esempio, \"Cos\u00ec non va, Veronica\").\nI brani di questo 45 giri, cos\u00ec come quelli dei due successivi incisi per la Numero Uno, sono stati ristampati in CD in tiratura limitata dal mensile specializzato \"Raro!\", all'inizio degli anni novanta, riproducendo le tre diverse copertine."}
{"id": "1222526", "revid": "1504506", "url": "https://it.wikipedia.org/wiki?curid=1222526", "title": "Ugoberto di Baviera", "text": "Biografia.\nLa prematura morte del padre, lasci\u00f2 notevoli problemi ai suoi successori. Carlo Martello tent\u00f2 di sfruttare l'occasione per aumentare la propria influenza sul ducato bavarese. Ugoberto si vide forzato a cedere parte del proprio ducato, e per un certo periodo di tempo, le leggi bavaresi vennero pronunciate in nome del Re merovingio Teodorico IV.\nUgoberto mise in atto i piani dei propri predecessori, che consistevano nel creare una chiesa indipendente bavarese. Egli comp\u00ec questo grazie alla cristianizzazione operata sul suo territorio da San Bonifacio e richiamando il vescovo Corbiniano da Frisinga."}
{"id": "1222527", "revid": "1318658", "url": "https://it.wikipedia.org/wiki?curid=1222527", "title": "Hovedserien 1958-1959", "text": "L'edizione 1958-59 della Hovedserien vide la vittoria finale del Lillestr\u00f8m.\nCapocannoniere del torneo fu Reidar Sundby (Larvik Turn), con 13 reti.\nClassifica finale.\nFinale scudetto.\nreplay"}
{"id": "1222539", "revid": "1318658", "url": "https://it.wikipedia.org/wiki?curid=1222539", "title": "Hovedserien 1957-1958", "text": "L'edizione 1957-58 della Hovedserien vide la vittoria finale del Viking.\nCapocannoniere del torneo fu Harald Hennum (Skeid), con 17 reti."}
{"id": "1222545", "revid": "1318658", "url": "https://it.wikipedia.org/wiki?curid=1222545", "title": "Hovedserien 1956-1957", "text": "L'edizione 1956-57 della Hovedserien vide la vittoria finale del Fredrikstad.\nCapocannoniere del torneo fu Per Kristoffersen (Fredrikstad), con 15 reti."}
{"id": "1222554", "revid": "1318658", "url": "https://it.wikipedia.org/wiki?curid=1222554", "title": "Hovedserien 1955-1956", "text": "L'edizione 1955-56 della Hovedserien vide la vittoria finale del Larvik Turn.\nCapocannoniere del torneo fu Willy Fossli (Asker), con 17 reti."}
{"id": "1222555", "revid": "1086846", "url": "https://it.wikipedia.org/wiki?curid=1222555", "title": "Torino Football Club 2007-2008", "text": "Questa voce raccoglie le informazioni riguardanti il Torino Football Club nelle competizioni ufficiali della stagione 2007-2008.\nStagione.\nLa salvezza della stagione precedente non \u00e8 sufficiente a garantire a De Biasi la conferma: per la stagione 2007-2008 infatti il presidente Urbano Cairo opta per una rifondazione della squadra, ristrutturando i vertici societari con l'arrivo di Stefano Antonelli (un ex procuratore) come amministratore delegato e di Fabio Lupo come direttore sportivo e chiamando sulla panchina granata Walter Novellino, al quale viene affidata una rosa con quattordici nuovi arrivi. Tra i nuovi acquisti vi sono Eugenio Corini, Cesare Natali e Nicola Ventola, oltre a David Di Michele, sul quale pesava una squalifica di tre mesi per via di alcune scommesse vietate effettuate al tempo in cui militava ancora nell'Udinese, e all'uruguagio \u00c1lvaro Recoba, giunto in prestito dall'Inter, che gi\u00e0 al Venezia aveva giocato agli ordini di Novellino. Viene poi acquisito il portiere Matteo Sereni, proveniente dalla Lazio. Nel frattempo Alessandro Rosina \u00e8 il primo calciatore del Torino a vestire la casacca della Nazionale da titolare dopo Antonino Asta, in occasione dell'amichevole contro la Nazionale sudafricana.\nIl girone di andata si chiude con 17 punti, frutto di solo 2 vittorie, 6 sconfitte e 11 pareggi. Nella sessione di mercato di gennaio vengono acquistati dal Palermo il terzino sinistro Marco Pisano e il laterale destro Aimo Stefano Diana. Il Torino nelle prime 8 partite del girone di ritorno \u00e8 imbattuto con 3 vittorie e 5 pareggi. In seguito ottiene risultati non positivi e, dopo cinque sconfitte in sei gare (l'ultima quella in trasferta in casa del Genoa per 3-0, il 16 aprile 2008), a cinque giornate dalle fine il presidente Cairo esonera l'allenatore Novellino. Al suo posto viene richiamato per la terza volta in tre anni sulla panchina granata Gianni De Biasi, con il Torino nuovamente costretto a lottare per la salvezza. Le ultime giornate vedono il Torino affrontare nell'ordine Inter (0-1), Roma (1-4), Napoli (2-1), Livorno e Fiorentina. Al termine della sfida contro il Napoli, i granata raggiungono quota 37 punti e possono sperare di agguantare la salvezza a , nella penultima giornata di campionato; un particolare intreccio di possibili risultati contemporanei darebbero la salvezza anche solo con un pareggio. La partita termina con la vittoria con un calcio di rigore di Rosina al 41'. Nell'ultima partita della stagione il Torino \u00e8 sconfitto in casa dalla Fiorentina, in gol con Osvaldo che, La squadra granata termina il campionato 2007-2008 a 40 punti, al 15\u00ba posto.\nMaglie e sponsor.\nNel 2007-2008, lo sponsor tecnico del Torino \u00e8 stato Asics. Lo sponsor principale \u00e8 stato Reale Mutua Assicurazioni, il secondo sponsor \u00e8 stato Beretta. Il logo del Torino era posto al centro della maglia. La terza maglia \u00e8 ispirata ai colori della , una delle prime squadre di calcio di Torino, considerata la genitrice del Torino F.C.\nOrganigramma societario.\nArea direttiva\nArea organizzativa\nArea tecnica\nArea comunicazione\nArea sanitaria\nStatistiche.\nStatistiche dei giocatori.\nSono in \"corsivo\" i calciatori che hanno lasciato la societ\u00e0 a stagione in corso.\nGiovanili.\nOrganigramma societario.\nArea direttiva\nArea tecnica - Primavera\nArea tecnica - Berretti\nArea tecnica - Allievi Nazionali\nArea tecnica - Allievi Regionali\nArea tecnica - Allievi Regionali B\nArea tecnica - Giovanissimi Nazionali\nArea tecnica - Giovanissimi Fascia B\nArea tecnica - Esordienti 1995\nArea tecnica - Esordienti 1996\nArea tecnica - Pulcini 1997\nArea tecnica - Pulcini 1998\nArea tecnica - Pulcini 1999"}
{"id": "1222559", "revid": "628767", "url": "https://it.wikipedia.org/wiki?curid=1222559", "title": "Liutpoldo di Baviera", "text": "Biografia.\nProveniente dalla famiglia degli Huosi o imparentato con i Carolingi per parentela con Liutwwindis, madre di Arnolfo di Carinzia, \u00e8 considerato il fondatore dei Luitpoldingi, dinastia che domin\u00f2 sulla Baviera e sulla Carinzia sino alla met\u00e0 del X secolo.\nNell'893, Liutpoldo venne creato marchese di Carinzia e della Pannonia Superiore dall'imperatore Arnolfo, succedendo a Engildeo. . Egli estese i confini del ducato al contrario dei suoi predecessori, acquisendo presto le contee presso il Danubio e nel Nordgau, acquisendo anche Ratisbona attorno all'895, ponendosi come il pi\u00f9 alto esponente dell'aristocrazia bavarese. Sebbene pose le basi per uno dei ducati originari, fu solo suo figlio a ottenere il titolo di duca di Baviera. Liutpoldo fu amico leale dei monarchi carolingi e li serv\u00ec. Venne utilizzato per la difesa del confine ungherese e della Moravia. Nell'898, combatt\u00e9 contro Mojm\u00edr II, re della Grande Moravia, e contro il ribelle Svatopluk II e forz\u00f2 Mojm\u00edr a divenire vassallo di Arnolfo. Nel 903, ricevette il titolo di \"dux Boemanorum\", \"Duca di Boemia\".\nIl 4 luglio 907, Liutpoldo mor\u00ec nella battaglia di Presburgo. Venne sepolto nell'abbazia di Lorsch.\nFamiglia e figli.\nLiutpoldo spos\u00f2 Cunegonda di Svevia, figlia di Bertoldo I di Svevia, e sorella di Ercangero, duca di Svevia, della dinastia degli Alolfingi. Cunegonda spos\u00f2 successivamente Corrado I di Germania nel 913.\nLiutpoldo ebbe da lei due figli:"}
{"id": "1222566", "revid": "116944", "url": "https://it.wikipedia.org/wiki?curid=1222566", "title": "Sebasti\u00e3o Jos\u00e9 de Carvalho e Mello", "text": ""}
{"id": "1222567", "revid": "1318658", "url": "https://it.wikipedia.org/wiki?curid=1222567", "title": "Hovedserien 1954-1955", "text": "L'edizione 1954-55 della Hovedserien vide la vittoria finale del Larvik Turn.\nCapocannoniere del torneo fu Harald Hennum (Skeid), con 13 reti."}
{"id": "1222568", "revid": "101910", "url": "https://it.wikipedia.org/wiki?curid=1222568", "title": "Stewart Gilligan Griffin", "text": ""}
{"id": "1222575", "revid": "109125419", "url": "https://it.wikipedia.org/wiki?curid=1222575", "title": "Vendo Bagnoli/ZEN", "text": "Vendo Bagnoli / ZEN sono i due brani contenuti nel quattordicesimo 45 giri del cantautore Edoardo Bennato.\nIl disco.\nEntrambe le canzoni del disco sono tratte dall'album Abbi dubbi: tuttavia, mentre la registrazione di \"ZEN\" \u00e8 la stessa dell'album, nel caso di \"Vendo Bagnoli\" si tratta di una registrazione differente (come del resto \u00e8 riportato nel retro di copertina).\n\"ZEN\" \u00e8 scritta interamente da Bennato, mentre la musica di \"Vendo Bagnoli\" vede la collaborazione tra il cantautore ed il batterista Mauro Spina.\nLa copertina del disco \u00e8 opera dello studio grafico \"Lapislapis\".\nVendo Bagnoli.\nDopo alcuni anni da Nisida, Bennato torna ad affrontare i problemi legati all'Italsider di Bagnoli ed al suo impatto sulla realt\u00e0 sociale napoletana nella canzone \"Vendo Bagnoli\", che affronta appunto il tema della ristrutturazione e del riutilizzo degli stabilimenti siderurgici.\nIn questo testo emerge l'interesse del cantautore partenopeo per i problemi legati all'urbanistica, frutto dei suoi studi da architetto.\nZEN.\nAnche nel lato B \u00e8 presente la tematica urbanistica, in quanto \"Zen\" sta per \"Zona Espansione Nord\", un quartiere della periferia di Palermo nato seguendo le pi\u00f9 innovative teorie architettoniche e diventato invece, nel corso degli anni, un tipico quartiere periferico con la ripetizione dei disagi tipici di queste zone.\nLa musica di questo brano \u00e8 un rock pi\u00f9 duro rispetto a \"Vendo Bagnoli\"."}
{"id": "1222576", "revid": "712828", "url": "https://it.wikipedia.org/wiki?curid=1222576", "title": "Zangetsu", "text": ""}
{"id": "1222582", "revid": "1318658", "url": "https://it.wikipedia.org/wiki?curid=1222582", "title": "Hovedserien 1953-1954", "text": "L'edizione 1953-54 della Hovedserien vide la vittoria finale del Fredrikstad.\nCapocannoniere del torneo fu Gunnar Thoresen (Larvik Turn), con 15 reti."}
{"id": "1222583", "revid": "101910", "url": "https://it.wikipedia.org/wiki?curid=1222583", "title": "Peter Lowenbrau Griffin", "text": ""}
{"id": "1222586", "revid": "729019", "url": "https://it.wikipedia.org/wiki?curid=1222586", "title": "NGC 6633", "text": "NGC 6633 \u00e8 un brillante ammasso aperto situato nel nord della costellazione dell'Ofiuco.\nOsservazione.\nLa sua posizione si individua con difficolt\u00e0 per il fatto che non vi sono stelle luminose nei dintorni da cui partire per reperirlo con facilit\u00e0; la sua magnitudine complessiva comunque lo rende visibile anche ad occhio nudo nelle notti senza Luna. Si presenta in un binocolo come un oggetto chiaro allungato in senso nordest-sudovest, con la concentrazione maggiore verso sudovest ed \u00e8 formato da stelle di magnitudine 8 e 9, parzialmente risolvibili. La vista migliore si ottiene gi\u00e0 con telescopi di piccole dimensioni, con aperture di 100mm e bassi ingrandimenti, che permettono di risolverlo completamente in alcune decine di stelle.\nQuest'ammasso pu\u00f2 essere osservato da entrambi gli emisferi terrestri e da tutte le aree popolate della Terra, grazie alla sua declinazione bassa e prossima all'equatore celeste; a parit\u00e0 di latitudine, gli osservatori dell'emisfero nord sono tuttavia leggermente pi\u00f9 avvantaggiati di quelli dell'emisfero sud. Il periodo migliore per la sua osservazione nel cielo serale \u00e8 quello compreso fra giugno e novembre.\nStoria delle osservazioni.\nNGC 6633 venne individuato per la prima volta da Philippe Loys de Ch\u00e9seaux nel 1745, quando ancora Charles Messier non aveva compiuto le sue osservazioni; tuttavia quest'ultimo non inser\u00ec quest'oggetto nel suo celebre catalogo. Nel 1783 venne riosservato da Caroline Herschel, fornendone a sua volta una descrizione. John Herschel lo inser\u00ec nel suo General Catalogue of Nebulae and Clusters col numero 4410.\nIl 30 agosto 2005, a seguito di numerose osservazioni, due astrofili veronesi hanno inviato una proposta all'Unione astronomica internazionale per rinominarlo \"Ammasso Italia\", dato che l'oggetto, in visione raddrizzata - cio\u00e8 al binocolo, i telescopi solitamente, ruotano l'immagine - ricorda molto la forma della penisola italiana.\nCaratteristiche.\nNGC 6633 \u00e8 un ammasso brillante ma relativamente disperso, situato alla distanza di circa 376\u00a0parsec (1225 anni luce); ricade pertanto all'interno del Braccio di Orione ed \u00e8 in effetti uno degli ammassi aperti pi\u00f9 vicini, trovandosi poco al di l\u00e0 dei vicini complessi nebulosi della Fenditura dell'Aquila. La sua et\u00e0 \u00e8 di poco inferiore a quella delle Iadi, essendo stimata attorno ai 426 milioni di anni.\nStudi fotometrici condotti negli anni duemila hanno individuato alcune decine di possibili nane bianche al suo interno, una delle quali presenta indizi di un'atmosfera composta prevalentemente da elio. Le stelle pi\u00f9 luminose appartenenti all'ammasso sono cinque giganti gialle, tutte di magnitudine 8, e una gigante brillante arancione con classe spettrale K2II, di magnitudine 7,3; nella stessa direzione dell'ammasso si osservano altre due giganti gialle, la cui appartenenza fisica a NGC\u00a06633 \u00e8 stata esclusa."}
{"id": "1222589", "revid": "1318658", "url": "https://it.wikipedia.org/wiki?curid=1222589", "title": "Hovedserien 1952-1953", "text": "L'edizione 1952-53 della Hovedserien vide la vittoria finale del Larvik Turn.\nCapocannoniere del torneo furono Gunnar Thoresen (Larvik Turn) e Per Jacobsen (Odd), con 15 reti."}
{"id": "1222590", "revid": "1372005", "url": "https://it.wikipedia.org/wiki?curid=1222590", "title": "Arnolfo di Baviera", "text": "Biografia.\nL'anno della nascita di Arnolfo \u00e8 sconosciuto. Il suo era un nome di ambito culturale carolingio (basti pensare ad Arnolfo di Metz nel VII secolo o al re carolingio Arnolfo di Carinzia). Arnolfo era figlio di Liutpoldo di Baviera e di Cunegonda, membro della dinastia Ahalolfing, figlia del conte palatino di Svevia Bertoldo I e di Gisella, figlia di Ludovico II il Germanico ed Emma di Baviera. Lo zio di Arnolfo, Ercangero, assunse il titolo ducale svevo nel 915. \nSotto il debole regno del re Ludovico IV il Fanciullo, Luitpoldo detenne una posizione forte nelle terre bavaresi, succedendo ai Wilhelminer, una famiglia di margravi. Govern\u00f2 su estese propriet\u00e0 lungo il Danubio, compreso Ratisbona e l'adiacente Nordgau.\nDuca di Baviera.\nInsieme a numerosi nobili bavaresi, il padre di Arnolfo fu ucciso nella battaglia di Presburgo del 907, battaglia in cui l'esercito bavarese al suo comando sub\u00ec una schiacciante sconfitta in una guerra contro le forze ungheresi del Gran Principe \u00c1rp\u00e1d, guidate da un comandante sconosciuto. Dopo la morte di suo padre, Arnolfo gli successe nelle sue terre bavaresi e subito dopo ottenne il titolo di \"Duca di Baviera\" come sovrano delle propriet\u00e0 intorno a Ratisbona; egli quindi fu formalmente il primo duca di Baviera, essendo stato suo padre prefetto. Uomo energico e combattivo, ricevette ampio sostegno dai nobili locali. Tuttavia, durante la sua ascesa al ducato, dovette affrontare continue incursioni degli ungheresi. Questi attacchi avevano devastato le terre dei Franchi Orientali di Baviera, Sassonia e Turingia.\nAssediato dalle frequenti incursioni ungheresi e nel disperato tentativo di raccogliere fondi per finanziare una difesa riorganizzata, Arnolfo rafforz\u00f2 il suo potere attraverso la confisca delle chiese e la secolarizzazione di numerosi possedimenti del monastero, che gli valse il soprannome di \"il Cattivo\" dai cronisti medievali. Nel 913, con il sostegno dei suoi parenti svevi, riusc\u00ec a respingere gli invasori ungheresi in diverse scaramucce e sconfisse una piccola forza d'invasione. Dopo aver stabilizzato il ducato della Baviera negozi\u00f2 una tregua con i principi ungheresi, e in seguito questi attraversarono la Baviera per compiere le loro incursioni in altri ducati tedeschi.\nPolitica regia.\nIl duca Arnolfo persegu\u00ec una politica tendente all'indipendenza dai re dei Franchi Orientali. Sebbene nel 911 fosse presente all'elezione del re Corrado I di Germania, Arnolfo appoggi\u00f2 lo zio Ercangero nella sua ribellione e in seguito entr\u00f2 in conflitto con il successore sassone di Corrado, il re Enrico l'Uccellatore. Il conflitto cess\u00f2 momentaneamente quando la madre di Arnolfo, Cunigunda, diventata nel frattempo vedova, spos\u00f2 il re Corrado.\nNel 916 le forze di Corrado invasero la Baviera, attaccando e saccheggiando Ratisbona. Arnolfo and\u00f2 in esilio con i suoi ex nemici in Ungheria. A settembre, il re convoc\u00f2 un concilio della Chiesa a Hohenaltheim a cui partecip\u00f2 l'episcopato bavarese che convoc\u00f2 Arnolfo e suo fratello minore Bertoldo allo scopo di scomunicarli a Ratisbona il 1 novembre. \u00c8 pi\u00f9 che probabile che Arnolfo e la sua famiglia non siano mai apparsi davanti al concilio o che non si tenne mai. in ogni caso rimasero esiliati tra gli ungheresi. Nel gennaio del 917, il re Corrado giustizi\u00f2 i cognati svevo Ercangero e Bertoldo.\nNel 919 la morte di Corrado permise ad Arnolfo di tornare in Baviera ed espellere le forze del re in Baviera. Corrado I mor\u00ec senza figli ed il trono fu nuovamente alla portata di Arnolfo. L'ascesa del 919 di Enrico l'Uccellatore al trono tedesco provoc\u00f2 una guerra per il trono: i bavaresi e altri uomini del regno nel 920 proclamarono Arnolfo re in opposizione a Enrico, secondo gli \"Annales Iuvavenses\", nel 920, \"Baiuarii sponte se reddiderunt Arnolfo duci et regnare ei fecerunt in regno teutonicorum\" (i bavaresi, con alcuni franchi dell'est, elessero Arnolfo re in opposizione a Enrico); un tono celebrativo nei riguardi di Arnolfo \u00e8 tenuto nel \"Fragmentum de Arnulfo duce Bavariae\". Il regno di Arnolfo fu di breve durata. Egli venne sconfitto da Enrico in due campagne nel 921: quando Enrico assedi\u00f2 Ratisbona, Arnolfo negozi\u00f2 la resa, riconoscendo Enrico come re. Enrico in ogni caso conferm\u00f2 il suo controllo sulla Baviera assieme ad alcuni regalia, come il diritto di scelta dei successori dei vescovi sul suo ducato, ottenendo cos\u00ec la rinuncia di Arnolfo al trono.\nL'invasione d'Italia e la morte.\nArnolfo accompagn\u00f2 re Enrico I nella sua campagna del 928 contro il duca Venceslao di Boemia. Nel 935 attacc\u00f2 contro il re Ugo di Provenza per ottenere la corona ferrea per il figlio maggiore Eberardo: chiamato dal conte Milone e dal vescovo Raterio, Arnolfo marci\u00f2 su Trento per poi entrare a Verona. Ugo si mosse, nonostante fosse l'inverno tra il dicembre 934 e il gennaio 935, sconfiggendo Arnolfo a Bussolengo. Arnolfo rientr\u00f2 a Verona intenzionato a catturare Milone per portarlo con s\u00e9 in Baviera, essendo ritenuto responsabile della situazione in cui Arnolfo si era immischiato, ma questo si dilegu\u00f2; Arnolfo quindi si rivalse sul fratello e sui vassalli di Milone, prendendoli prigionieri e portandoli in Baviera dopo aver espugnato la cittadella di Verona. L'obiettivo di Arnolfo era di tornare in Italia con nuove milizie, ma ci\u00f2 non avvenne; Verona si arrese poco dopo la sua partenza. Milone chiese quindi perdono ad Ugo, riuscendo a tenere la carica comitale e a far riversare la propria colpa interamente su Raterio, il quale nel febbraio del 935 fu deposto in un'assemblea del regno e chiuso in un carcere dentro una torre a Pavia per due anni e mezzo circa e altrettanti anni chiuso a Como. A Pavia scrisse un libro narrante le sue tribolazioni in carcere, opera elogiata da Liutprando di Cremona.\nDopo la morte di re Enrico, assistette alla cerimonia di incoronazione del figlio Ottone I come re di Germania nella cattedrale di Aquisgrana.\nIl duca Arnolfo mor\u00ec nella sua residenza di Ratisbona il 14 luglio 937; gli successe il re Ottone nel 938. Arnolfo \u00e8 sepolto nella chiesa abbaziale di Sant'Emmeranno. Nel 1842 fu apposta una targa commemorativa nel memoriale del Walhalla.\nMatrimonio e figli.\nGli storici credevano che Arnolfo fosse sposato con Giuditta del Friuli, un membro della dinastia Unrochingi, figlia del conte Eberardo del Friuli (\u2020 866). Le date, tuttavia, non corrispondono: Giuditta del Friuli mor\u00ec attorno all'881: ci\u00f2 significherebbe un matrimonio tra un ragazzo (o almeno un giovane) Arnolfo e un'anziana Giuditta, che avrebbe dovuto concepire diversi bambini 23 anni dopo la sua morte. Pi\u00f9 probabilmente, quindi, si spos\u00f2 con Giuditta di S\u00fclichgau (nata attorno all'888), figlia del nipote del margravio Eberardo, conte Eberhard di S\u00fclichgau (\u2020 dopo l'889) e Gisela di Verona. Discussa \u00e8 la relazione con Leopoldo I di Babenberg: esso potrebbe essere stato figlio minore di Arnolfo oppure il nipote, figlio di Bucardo oppure figlio di Enrico.\nEssi ebbero i seguenti figli:"}
{"id": "1222593", "revid": "1318658", "url": "https://it.wikipedia.org/wiki?curid=1222593", "title": "Hovedserien 1951-1952", "text": "L'edizione 1951-52 della Hovedserien vide la vittoria finale del Fredrikstad.\nCapocannoniere del torneo fu Jan Tangen (Str\u00f8mmen), con 15 reti."}
{"id": "1222594", "revid": "1924342", "url": "https://it.wikipedia.org/wiki?curid=1222594", "title": "In My Place", "text": "In My Place \u00e8 un singolo del gruppo musicale britannico Coldplay, pubblicato il 5 agosto 2002 come primo estratto dal secondo album in studio \"A Rush of Blood to the Head\".\nDescrizione.\nIn un'intervista pubblicata dalla rivista \"Q\", il cantante Chris Martin ha dichiarato che il bano era stato dal gruppo dopo aver registrato il loro album di debutto \"Parachutes\", nel settembre 2000; esso figurava inoltre nelle scalette del tour che i Coldplay intrapresero prima dell'uscita di \"A Rush of Blood to the Head\". Riguardo al significato del testo, Martin ha spiegato: \n\"In My Place\" ha vinto il Grammy Award alla miglior performance rock di un duo o un gruppo nell'edizione del 2003.\nPubblicazione.\nIl singolo del brano \u00e8 stato il terzo singolo ad entrare nella Top 10 della Official Singles Chart. Edizioni particolari del singolo furono pubblicate nel Regno Unito, Paesi Bassi, Francia, Canada, e Australia. La copertina del singolo raffigura il chitarrista Jonny Buckland ed \u00e8 stata creata da S\u00f8lve Sundsb\u00f8.\nIl singolo contiene come b-side, oltre alla traccia \"I Bloom Blaum\", anche il brano \"One I Love\". Tale canzone \u00e8 stata anche suonata durante il \"A Rush of Blood to the Head Tour\" ed \u00e8 stata inserita nell'edizione DVD di \"Live 2003\".\nVideo musicale.\nIl video \u00e8 stato diretto da Sophie Muller e mostra il gruppo eseguire il brano in una stanza anonima."}
{"id": "1222595", "revid": "767487", "url": "https://it.wikipedia.org/wiki?curid=1222595", "title": "Crazy/Beautiful", "text": "Crazy/Beautiful \u00e8 un film del 2001 diretto da John Stockwell.\nTrama.\nLos Angeles: in un liceo nasce una storia d'amore tra due studenti appartenenti a due classi sociali differenti. Nicole problematica figlia di un miliardario e Carlos studente proletario di origini messicane.\nNicole, 17 anni, conosce nella sua scuola Carlos studente di origine latine, i due ragazzi fanno una vita completamente diversa, lei \u00e8 intenta al divertimento all'alcool e all'uso di droghe, Carlos invece conduce una vita meno sfrenata, e il suo scopo \u00e8 diventare un pilota di aeroplani. I due trascorrono momenti felici dimenticandosi ognuno delle proprie incertezze e delle proprie paure, ma le cose cambiano quando il padre di Nicole chiede al ragazzo di stare lontano dalla figlia se aspira a una vita migliore. Carlos \u00e8 scettico e Nicole se ne accorge, i due litigano ma l'amore tra di loro \u00e8 ancora forte e un gesto estremo li fa ricongiungere contro tutto e tutti."}
{"id": "1222597", "revid": "28592", "url": "https://it.wikipedia.org/wiki?curid=1222597", "title": "Vernon Earl Monroe", "text": ""}
{"id": "1222600", "revid": "83531", "url": "https://it.wikipedia.org/wiki?curid=1222600", "title": "Sogno (disambigua)", "text": "Il sogno \u00e8 la visione onirica durante il sonno. Sogno o sogni pu\u00f2 inoltre riferirsi a:"}
{"id": "1222604", "revid": "1318658", "url": "https://it.wikipedia.org/wiki?curid=1222604", "title": "Hovedserien 1950-1951", "text": "L'edizione 1950-51 della Hovedserien vide la vittoria finale del Fredrikstad.\nCapocannoniere del torneo fu John Sveinsson (Lyn), con 19 reti."}
{"id": "1222610", "revid": "1318658", "url": "https://it.wikipedia.org/wiki?curid=1222610", "title": "Hovedserien 1949-1950", "text": "L'edizione 1949-50 della Hovedserien vide la vittoria finale del Fram Larvik.\nCapocannoniere del torneo fu Reidar D\u00f8rum (\u00d8rn), con 13 reti."}
{"id": "1222613", "revid": "466539", "url": "https://it.wikipedia.org/wiki?curid=1222613", "title": "The Closer", "text": "The Closer \u00e8 una serie televisiva statunitense trasmessa in prima visione negli Stati Uniti da TNT dal 2005 al 2012.\nProtagonista della serie \u00e8 Kyra Sedgwick nei panni di Brenda Leigh Johnson, a capo della principale squadra omicidi del Los Angeles Police Department, che ha la capacit\u00e0 di riuscire a portare alla confessione i criminali.\nTrama.\nGrazie alle sue precedenti esperienze con la CIA, Brenda Leigh Johnson viene trasferita a Los Angeles per fare da capo alla Priority Homicide Division. Superata una prima fase di risentimento, sotto la sua guida la squadra diventa ben presto la pi\u00f9 competente del dipartimento. Contemporaneamente alle vicende professionali, Brenda deve anche far funzionare la sua vita privata, spesso sacrificata a favore della sua grande passione per il lavoro.\nEpisodi.\nNel dicembre del 2010 venne annunciato che la settima stagione di \"The Closer\" sarebbe stata l'ultima prodotta, vista l'intenzione di Kyra Sedgwick di lasciare la serie. Il 30 gennaio 2011 venne annunciata la produzione di 6 episodi aggiuntivi alla settima stagione, rispetto ai consueti 15, per costruire il futuro spin-off della serie, \"Major Crimes\"."}
{"id": "1222620", "revid": "585241", "url": "https://it.wikipedia.org/wiki?curid=1222620", "title": "Salame di Mugnano", "text": "Il salame di Mugnano \u00e8 un salame che trova origine in un paese del baianese, Mugnano del Cardinale. \u00c8 stato riconosciuto, dal ministero delle Politiche agricole su proposta della regione Campania come uno dei prodotti agroalimentari tradizionali italiani. \nLa lavorazione di questo insaccato \u00e8 ancora effettuata da diversi opifici presenti nel territorio del paese e nei comuni limitrofi. La caratteristica principale del prodotto risiede nel tipo di asciugatura data al prodotto, che si basa sia sull'utilizzo di bracieri che producono fumo, sia, in un secondo momento, sulla presenza sul territorio di un forte vento che contribuisce alla fase conclusiva del processo. Il prodotto pu\u00f2 contare su un mercato che si estende quanto meno in tutto il meridione.\nDel salame paesano o salame di Mugnano si ha traccia gi\u00e0 nel 1300 su documenti riguardanti l\u2019attuale Mugnano del Cardinale. La caratteristica tipica del prodotto \u00e8 l\u2019affumicatura, effettuata su degli appositi bracieri e soprattutto l\u2019asciugatura che avviene in presenza di un vento costante tipico della zona di produzione.\nI comuni di produzione sono i seguenti: comuni di Mugnano del Cardinale, Avella, Baiano, Sirignano, Sperone (Avellino) e Camposano, Casamarciano, Cicciano, Cimitile, Comiziano, Marigliano, Nola, San Vitaliano, Saviano, Scisciano, Tufino (Napoli).\nIn quest\u2019area, il vento soffia in direzione sud-sud-ovest e porta con s\u00e9 gli aromi di faggi, querce e castagni, garantendo al prodotto una stagionatura unica.\nLa produzione avviene con carni di spalla e fiocco di prosciutto macinate e mischiate con pancetta. Il diametro \u00e8 decisamente maggiore rispetto al salame napoli. Il budello \u00e8 di suino (viene denominato crespone) ed \u00e8 ancora legato a mano con dello spago.\nDurante la visita di papa Pio IX al santuario di Santa Filomena a Mugnao del Cardinale, il pontefice fu omaggiato con una cesta in legno contenente salame paesano o di Mugnano.\nIl salame di Mugnano \u00e8 incluso tra i prodotti agroalimentari tradizionali campani dal Ministero delle politiche agricole alimentari e forestali.\nCollegamenti esterni.\nSito Regione Campania"}
{"id": "1222622", "revid": "30297", "url": "https://it.wikipedia.org/wiki?curid=1222622", "title": "Societ\u00e0 Sportiva Vibonese", "text": ""}
{"id": "1222629", "revid": "767487", "url": "https://it.wikipedia.org/wiki?curid=1222629", "title": "Carlito's Way - Scalata al potere", "text": "Carlito's Way - Scalata al potere (\"Carlito's Way: Rise to Power\") \u00e8 un film del 2005 diretto da Michael Bregman, destinato al circuito home video, prequel del film 1993 di Brian De Palma \"Carlito's Way\".\nJay Hernandez interpreta Carlito Brigante, precedentemente interpretato da Al Pacino. Luis Guzm\u00e1n partecip\u00f2 anche a \"Carlito's Way\", nel ruolo di Pachanga.\nQuesto film \u00e8 basato sul romanzo del giudice Edwin Torres \"Carlito's Way\", mentre il film di De Palma \u00e8 basato principalmente sul secondo romanzo intitolato \"After Hours\" (il film non fu chiamato cos\u00ec per non essere confuso con il film di Martin Scorsese \"Fuori orario\", in originale \"After Hours\")."}
{"id": "1222630", "revid": "18397", "url": "https://it.wikipedia.org/wiki?curid=1222630", "title": "Inti Illimani", "text": ""}
{"id": "1222634", "revid": "30753", "url": "https://it.wikipedia.org/wiki?curid=1222634", "title": "Pier Paolo Marino", "text": ""}
{"id": "1222637", "revid": "1776051", "url": "https://it.wikipedia.org/wiki?curid=1222637", "title": "DokuWiki", "text": "DokuWiki \u00e8 un software \"lato server\" basato sulla filosofia wiki, scritto in PHP e utilizzabile senza database: i dati inseriti vengono infatti gestiti dal file system.\nIl software \u00e8 stato sviluppato con l'intento evidente di fornire un supporto adeguato a chi ha la necessit\u00e0 di pubblicare contenuti di tipo manualistico: il nome stesso, DokuWiki, non \u00e8 altro che la contrazione di \"documentation wiki\".\nDokuWiki \u00e8 disponibile sotto licenza GNU GPL, Versione 2.\nTra le funzionalit\u00e0 offerte da DokuWiki vi \u00e8 il salvataggio delle precedenti versioni della pagina modificata, per garantire il recupero dei dati andati perduti per malizia o disattenzione degli utenti."}
{"id": "1222638", "revid": "648716", "url": "https://it.wikipedia.org/wiki?curid=1222638", "title": "Capo Carbonara (traghetto)", "text": "La Capo Carbonara era una nave traghetto della classe Capo. Derivata dalla trasformazione in traghetto passeggeri del ro-ro merci \"Adria\", costruito per il Lloyd triestino nel 1981, rimase in servizio con questo nome per Tirrenia dal 1988 al 2004.\nCaratteristiche.\nOriginariamente la nave era un ro-ro merci con caratteristiche molto simili alle navi della classe Staffetta Mediterranea. Nel 1988 l'imbarcazione fu acquistata da Tirrenia insieme alle gemelle \"Apulia\" e \"Torre del Greco\" e alla quasi gemella \"Julia\": ad eccezione dell'ultima le navi furono trasformate in traghetti passeggeri per far fronte all'enorme aumento dei traffici passeggeri verso la Sardegna in atto in quegli anni.\nI lavori di conversione, avvenuti a Trieste, comportarono l'allungamento delle sovrastrutture fino a poppa: l'unica ciminiera centrale presente inizialmente fu spostata a sinistra, mentre a dritta fu costruito un fumaiolo posticcio. Dopo la trasformazione la stazza lorda della nave pass\u00f2 a 17.961 tonnellate; rinominata \"Capo Carbonara\", poteva trasportare circa 1500 passeggeri e 340 automobili e disponeva di bar, ristorante, self-service, sala giochi, poltrone di seconda classe, 91 cabine di prima classe e 129 cabine di seconda classe, per un totale di 760 posti letto.\nServizio.\nLa nave, varata il 30 luglio 1980 nel cantiere navale di Ancona, fu consegnata al Lloyd triestino il 3 marzo 1981, entrando in servizio nei collegamenti tra Trieste e l'Africa orientale. Durante il suo primo viaggio, mentre era diretta a Dar es Salaam, la nave si incagli\u00f2 su una barriera corallina nei pressi degli Stretti di Tiran, venendo liberata pochi giorni pi\u00f9 tardi.\nNel 1988 la nave fu venduta alla Tirrenia, che ne decise la conversione in traghetto passeggeri, avvenuta a Genova. Rientrata in servizio nel 1989 con il nome di \"Capo Carbonara\", la nave fu impiegata nei collegamenti verso Sardegna e Sicilia fino all'ottobre 1998, quando fu messa in vendita e disarmata a Cagliari. La compagnia di navigazione non riusc\u00ec per\u00f2 a trovare acquirenti e nel novembre 2003 la nave fu venduta a demolitori indiani, partendo dall'Italia ad inizio 2004 con il nome mutato in \"Naples\" e arrivando ad Alang nel marzo del 2004.\nOrigine del nome.\nDopo la trasformazione in traghetto passeggeri la nave fu rinominata \"Capo Carbonara\", in riferimento all'omonimo promontorio situato nel comune di Villasimius, nel sud della Sardegna."}
{"id": "1222639", "revid": "767487", "url": "https://it.wikipedia.org/wiki?curid=1222639", "title": "Amerigo Penzo", "text": "Ha raggiunto l'apice della sua carriera a cavallo della seconda guerra mondiale: ha vinto un titolo italiano maschile da giocatore e uno femminile da allenatore, per poi venire nominato commissario tecnico della nazionale maschile.\nCarriera.\nGiocatore.\nGioc\u00f2 nella Reyer Venezia, con cui vinse lo scudetto nella stagione 1941-42.\nAllenatore.\nCome allenatore esord\u00ec con la stessa Reyer, sezione femminile, vincendo il titolo italiano nel 1945-46. Nel 1948-49, 1949-50 e 1950-51 allen\u00f2 la sezione maschile, ottenendo un terzo posto, un ottavo e un quarto.\nSostitu\u00ec Giancarlo Marinelli sulla panchina della nazionale italiana di pallacanestro a Bari l'8 marzo 1952, in occasione dell'incontro Italia-Belgio 31-43. Nella stessa stagione subentra a Venzo Vannini sulla panchina della Virtus Bologna. Negli anni cinquanta viene chiamato da Varese, subentrando a campionato in corso.\nDal 1958 al 1962 dirige la Grifone Catania, con cui conquista la in Serie A tramite ripescaggio. Allen\u00f2 la formazione etnea a tre riprese, conquistando una salvezza allo spareggio nel 1960-1961.\nNegli anni successivi viene ingaggiato dalla Federazione dove svolge la mansione di allenatore federale per il centro/sud. Dopo un'esperienza in una squadra femminile di Treviso, nel 1966 allena la Virtus Ragusa, in sostituzione di Paolo Cianfrini. La squadra finisce ultima in Serie B e retrocede. Nel 1968-1969 allena invece l'Unione Sportiva Palermo. Conclude la sua attivit\u00e0 come responsabile del settore giovanile della Reyer-Splugen Venezia dove svolge anche attivit\u00e0 di osservatore."}
{"id": "1222643", "revid": "98077", "url": "https://it.wikipedia.org/wiki?curid=1222643", "title": "Salame mugnano", "text": ""}
{"id": "1222653", "revid": "36426", "url": "https://it.wikipedia.org/wiki?curid=1222653", "title": "Tardo Gotico", "text": ""}
{"id": "1222654", "revid": "155136", "url": "https://it.wikipedia.org/wiki?curid=1222654", "title": "Regno di Roma", "text": ""}
{"id": "1222656", "revid": "287204", "url": "https://it.wikipedia.org/wiki?curid=1222656", "title": "Serie A 1942-1943 (pallacanestro femminile)", "text": "Il campionato di pallacanestro femminile 1942-1943 \u00e8 stato il quattordicesimo organizzato in Italia, l'ultimo prima dell'interruzione bellica.\nProbabilmente, la massima serie era divisa in due gironi da sei squadre. Al girone finale erano ammesse cinque societ\u00e0 e la vincitrice era campione d'Italia. Il girone B fu vinto dalla Reyer Venezia, che poi si classific\u00f2 alle spalle dei Canottieri Milano, vincitrici dello scudetto."}
{"id": "1222658", "revid": "339392", "url": "https://it.wikipedia.org/wiki?curid=1222658", "title": "Musica ambient", "text": ""}
{"id": "1222661", "revid": "30297", "url": "https://it.wikipedia.org/wiki?curid=1222661", "title": "I Categoria", "text": ""}
{"id": "1222662", "revid": "30297", "url": "https://it.wikipedia.org/wiki?curid=1222662", "title": "Prima categoria", "text": ""}
{"id": "1222664", "revid": "1498232", "url": "https://it.wikipedia.org/wiki?curid=1222664", "title": "Capo Sandalo (traghetto)", "text": "La Capo Sandalo \u00e8 una nave traghetto appartenente alla \"Classe Capo\". Derivata dalla trasformazione in traghetto passeggeri del ro-ro merci \"Torre del Greco\", costruito nel 1982 per il Lloyd triestino, rimase in servizio con questo nome per Tirrenia dal 1988 al 2000. Fu in seguito venduta ad armatori cinesi, prendendo il nome di \"Chang Xing Dao\".\nCaratteristiche.\nOriginariamente la nave era un ro-ro merci con caratteristiche molto simili alle navi della \"Classe Staffetta Mediterranea\". Nel 1988 l'unit\u00e0 fu acquistata da Tirrenia insieme alle gemelle \"Apulia\" e \"Adria\" e alla quasi gemella \"Julia\": ad eccezione dell'ultima le navi furono trasformate in traghetti passeggeri per far fronte all'enorme aumento dei traffici passeggeri verso la Sardegna in atto in quegli anni.\nI lavori di conversione, avvenuti a Trieste, comportarono l'allungamento delle sovrastrutture fino a poppa: l'unica ciminiera centrale presente inizialmente fu spostata a sinistra, mentre a dritta fu costruito un fumaiolo posticcio. Dopo la trasformazione la stazza lorda della nave pass\u00f2 a 17.961 tonnellate; rinominata \"Capo Sandalo\", poteva trasportare circa 1500 passeggeri e 340 automobili e disponeva di bar, ristorante, self-service, sala giochi, poltrone di seconda classe, 91 cabine di prima classe e 129 cabine di seconda classe, per un totale di 760 posti letto.\nServizio.\nLa nave fu impostata il 14 ottobre 1980 nel cantiere navale di Ancona, venendo varata il 19 ottobre dell'anno seguente con il nome di \"Torre del Greco\". Fu consegnata il 27 febbraio 1982 al Lloyd Triestino, che la impieg\u00f2 nelle rotte da Trieste all'Africa Orientale ed Occidentale. Nel 1988 la nave fu venduta alla Tirrenia, venendo convertita in traghetto passeggeri e rinominata \"Capo Sandalo\".\nIn questa nuova veste il traghetto rientr\u00f2 in servizio nel 1989 sulla Genova - Porto Torres, venendo poi impiegato in diverse altre linee dal continente alla Sardegna e alla Sicilia. Nel giugno 1994, durante un viaggio tra Genova e Palermo, la \"Capo Sandalo\" accumul\u00f2 ben 24 ore di ritardo a causa di due diverse avarie. Nell'ottobre del 1998 la nave fu messa in vendita e disarmata, venendo acquistata nel marzo del 2000 dalla compagnia cinese China shipping co. e ribattezzata \"Chang Xing Dao\".\nOrigine del nome.\nDopo la trasformazione in traghetto passeggeri la nave assunse il nome di \"Capo Sandalo\", in riferimento all'omonimo promontorio sulla costa sarda dell'Isola di San Pietro, nei pressi di Carloforte."}
{"id": "1222665", "revid": "287204", "url": "https://it.wikipedia.org/wiki?curid=1222665", "title": "Scaramouche (film)", "text": ""}
{"id": "1222667", "revid": "339392", "url": "https://it.wikipedia.org/wiki?curid=1222667", "title": "Campionato italiano femminile di pallacanestro 1943", "text": ""}
{"id": "1222672", "revid": "198277", "url": "https://it.wikipedia.org/wiki?curid=1222672", "title": "Milan Associazione Calcio 1978-1979", "text": "Questa voce raccoglie le informazioni riguardanti il Milan Associazione Calcio nelle competizioni ufficiali della stagione 1978-1979.\nStagione.\nLa stagione agonistica si apre con l'eliminazione al primo turno di Coppa Italia, dove il Milan chiude il girone 4 al secondo posto con 5 punti frutto delle vittorie con Lecce e nelle prime due giornate, della sconfitta con la nella terza e del pareggio nella quarta e ultima partita con il , qualificato ai quarti di finale con 2 punti di vantaggio sui rossoneri.\nIn campionato il Milan ottiene 4 vittorie e un pareggio nelle prima 5 giornate, portandosi in testa alla classifica con 9 punti. Nella partita successiva i rossoneri perdono in casa dei campioni d'Italia in carica della Juventus e lasciano la vetta della graduatoria al Perugia. Gli umbri vengono raggiunti dai rossoneri due turni pi\u00f9 tardi e superati all'11\u00aa giornata; il Milan chiude il girone d'andata come campione d'inverno con 25 punti con il Perugia a 3 lunghezze di distacco. Nel girone di ritorno continua il dualismo con la squadra umbra; i rossoneri arrivano allo scontro diretto della 25\u00aa giornata in casa del Perugia con due punti di vantaggio che conservano grazie al pareggio per 1-1. Il 6 maggio 1979, nella penultima giornata di campionato, il Milan pu\u00f2 festeggiare la matematica conquista del decimo scudetto, quello della prima stella, grazie al pareggio a reti inviolate con il Bologna. Il (secondo classificato), chiude il campionato imbattuto, prima tra le squadre italiane a riuscire in una simile impresa (eguagliata proprio dai rossoneri scudettati nel 1991-1992 e dalla Juventus 2011-2012). La formazione titolare che conquista il 10\u00ba scudetto della storia rossonera \u00e8 formata da Albertosi, Baresi, Collovati, Bet, Maldera, Buriani, Antonelli, Rivera, Bigon e i nuovi acquisti Walter De Vecchi, Walter Novellino e Stefano Chiodi.\nIn Coppa UEFA i rossoneri eliminano nei trentaduesimi di finale i cecoslovacchi della Lokomot\u00edva Ko\u0161ice ai rigori (vittoria per 1-0 in casa all'andata e sconfitta con lo stesso risultato nel ritorno a Ko\u0161ice) e nei sedicesimi di finale i bulgari del Levski Spartak (1-1 a Sofia e 3-0 a Milano). Negli ottavi di finale il Milan affronta gli inglesi del Manchester City che, dopo il pareggio per 2-2 a San Siro, eliminano i rossoneri qualificandosi al turno successivo grazie alla vittoria per 3-0 al Maine Road.\nAl termine della stagione si ritira dal calcio giocato il capitano Gianni Rivera, che colleziona 13 presenze in campionato, dopo 19 stagioni con la maglia rossonera nelle quali ha disputato 658 partite (record fino ad allora) segnando 164 reti. L'alessandrino cede la fascia di capitano ad Albertino Bigon. Quello di Rivera non \u00e8 per\u00f2 l'unico addio: anche Liedholm lascia i rossoneri per trasferirsi alla , a causa di dissidi contrattuali con la dirigenza.\nMaglie e sponsor.\nLo sponsor tecnico per la stagione 1978-1979 \u00e8 Adidas. La divisa \u00e8 una maglia a strisce verticali della stessa dimensione, rosse e nere, con pantaloncini bianchi e calzettoni neri con risvolto rosso. La divisa di riserva \u00e8 una maglia bianca con spalle e colletto rossi e neri, pantaloncini bianchi e calzettoni bianchi con risvolto nero e rosso. Nella seconda parte della stagione il logo del fornitore tecnico debutt\u00f2 per la prima volta sulle casacche rossonere.\nOrganigramma societario.\nArea direttiva\nArea tecnica\nArea sanitaria"}
{"id": "1222673", "revid": "287204", "url": "https://it.wikipedia.org/wiki?curid=1222673", "title": "Chiesa di San Marziale", "text": "Vari edifici di culto sono chiamati Chiesa di San Marziale:"}
{"id": "1222674", "revid": "124030226", "url": "https://it.wikipedia.org/wiki?curid=1222674", "title": "Spina Centrale", "text": "La Spina Centrale (\"Spin-a Central\" in piemontese) \u00e8 una vasta area urbana della citt\u00e0 di Torino, in via di terminazione. In termini generali, si tratta di una lunga e imponente area che si sviluppa in direzione nord-sud nel territorio comunale, in posizione pressoch\u00e9 baricentrica rispetto al contesto cittadino, rappresentante il pi\u00f9 grande intervento infrastrutturale realizzato in citt\u00e0 dal secondo dopoguerra.\nLa zona, liberata dal passante ferroviario di Torino, \u00e8 oggetto di una profonda e radicale riorganizzazione a livello urbanistico, con la realizzazione di un nuovo viale - l'avveniristico Viale della Spina - progettato sul sedime della vecchia ferrovia e la riqualificazione dell'intera area circostante, a partire dall'allacciamento col raccordo autostradale Torino-Caselle (all'altezza di corso Grosseto) per finire in largo Orbassano.\nIl costruito Viale della Spina si avvale di caratteristiche architettoniche uniche lungo tutto il suo percorso.\nIl carattere principale, oltre all'impiego di materiali di qualit\u00e0, sono i cosiddetti \"pali bianchi\", peculiari ed imponenti strutture tubolari a sostegno (non esclusivo) dell'impianto di illuminazione. Un altro tratto interessante \u00e8 l'arricchimento del Viale con opere d'arte contemporanea, realizzate da artisti di fama internazionale.\nIl progetto del Viale della Spina ha ispirato un'analoga idea per il progetto del \"secondo passante di Torino\", in corrispondenza dell'asse di corso Marche, ancora di ipotetica realizzazione.\nStoria.\nNella seconda met\u00e0 degli anni ottanta, in concomitanza con la necessit\u00e0 di riorganizzare e potenziare il sistema ferroviario cittadino, il Comune di Torino cominci\u00f2 a porre attenzione alle aree dismesse e degradate adiacenti al tracciato della ferrovia. L'idea generale era quella di dare un nuovo ordine all'assetto urbano della zona, migliorandone sia il tessuto logistico (trasporto ferroviario, collegamenti veicolari e ciclopedonali) sia la qualit\u00e0 offerta dai quartieri limitrofi (nuovi servizi, verde pubblico, ecc.).\nLe basi del progetto comunale furono poste dal piano regolatore generale (PRG) adottato nel 1993 e approvato dalla Regione nel 1995. Redatto dagli architetti Vittorio Gregotti e Augusto Cagnardi, il piano proponeva come obiettivo la trasformazione urbana della cosiddetta Spina Centrale, progettata per l'appunto come una sorta di spina dorsale cittadina, potenzialmente in grado di sostenere l'intero assetto urbanistico.\nIl primo passo, innanzitutto, prevedeva l'interramento del passante ferroviario di Torino, che per buona parte del suo percorso sarebbe defluito sottoterra, potenziando fra l'altro il sistema di interscambi e aumentando la disponibilit\u00e0 di mezzi pubblici in citt\u00e0. La conseguente rimozione della vecchia ferrovia su strada avrebbe quindi permesso una vasta riqualificazione in superficie, seguendo un progetto da attuare in due passaggi:\nData la vasta portata dei lavori, che interessano molteplici quartieri e circoscrizioni di Torino, il progetto fu scandito in quattro ambiti di trasformazione urbana, noti rispettivamente con i nomi di Spina 1, Spina 2, Spina 3 e Spina 4, che definiscono nello specifico le zone di intervento lungo il percorso della Spina Centrale.\nSpina 1.\nIl percorso della Spina Centrale ha inizio in largo Filippo Turati, nella zona sud di Torino.\nIl primo tratto, racchiuso fra largo Turati e largo Orbassano, \u00e8 caratterizzato dal cosiddetto parco della Clessidra (anche noto come parco Clessidra), un parco urbano dalla curiosa pianta a forma di clessidra che, ai giorni nostri, risulta ancora incompleto nella sua realizzazione. L'area verde sorge al di sopra del quadrivio Zappata, il posto di movimento - ad oggi interrato - che assicura la comunicazione tra le linee ferroviarie provenienti da Torino Porta Nuova, Torino Porta Susa, Torino Lingotto e Torino San Paolo. In questo ambito \u00e8 prevista la costruzione della futura stazione di Torino Zappata.\nProseguendo oltre, il tratto compreso fra largo Orbassano e corso Vittorio Emanuele II, interessa corso Mediterraneo e il successivo corso Castelfidardo, uno dei pi\u00f9 maestosi lungo tutto il Viale.\nGrazie all'enorme spazio a disposizione, tra via Caboto e corso Peschiera si hanno tre corsie per senso di marcia, un controviale pavimentato con pietra di fiume, ampi spartitraffico verdi, marciapiedi, pista ciclabile. In questo ambito, largo Orbassano \u00e8 stato totalmente riqualificato con aree verdi e una riorganizzazione viabile. All'interno del giardino centrale \u00e8 stata posta l'opera d'arte dell'artista Per Kirkeby \"Opera per Torino\".\nL'incrocio tra corso Lione e corso Mediterraneo ospita la scultura dell'artista Mario Merz chiamata \"Igloo\", immersa in un'ampia fontana. La scultura \u00e8 diventata, nell'iconografia cittadina, uno dei simboli della riqualificazione della citt\u00e0; sui quattro lati dell'opera sono segnalati con scritte a neon rossi i quattro punti cardinali, apparentemente sbagliati (in realt\u00e0 bisogna seguire la freccia indicata dal pannello triangolare trasparente posto sopra la scritta).\nNelle vicinanze del \"Igloo\", e pi\u00f9 precisamente nel triangolo compreso tra corso Lione, corso Mediterraneo e via Rivalta, il progetto originario prevedeva l'erezione del nuovo grattacielo della Regione Piemonte, spostato nel quartiere Nizza Millefonti per decisione della Giunta presieduta da Mercedes Bresso (2005 - 2010). Le cubature del piano regolatore tuttavia sono rimaste disponibili e il quartiere di Borgo San Paolo ora vede la riconversione di questo triangolo, un tempo occupato dagli stabilimenti industriali della Materferro, completato da un progetto che comprende la costruzione di due edifici a torre. Gli edifici, uno a destinazione terziario e l'altro a residenziale, avranno altezza rispettivamente di 100 e 65 metri.\nTra corso Mediterraneo e corso Ferrucci l'artista Giuseppe Penone ha creato un giardino-opera d'arte chiamato l\"'Albero-Giardino\".\nNel tratto di corso Castelfidardo, il Viale attraversa le strutture del recente ampliamento del Politecnico di Torino. Queste lo scavalcano con una struttura a ponte in due punti. In corrispondenza di tali strutture, sar\u00e0 realizzata sul lato ovest la piazza del Politecnico, che se da un lato sar\u00e0 costeggiata dal Viale, sugli altri tre avr\u00e0 come cornice edifici della struttura universitaria che disporranno anche di diversi locali e di strutture di intrattenimento. L'edificio ad ovest ospita ad oggi il quartier generale della General Motors Powertrain Torino.\nNella stessa area, ad ovest di corso Castelfidardo, sono stati recuperati diversi edifici delle dismesse Officine Grandi Riparazioni (OGR) che ora ospitano aule, laboratori ed una mensa per gli studenti del Politecnico. Il recupero \u00e8 iniziato con le manifestazioni per il centocinquantenario dell'Unit\u00e0 d'Italia e proseguito negli anni successivi. \nNel 2013 la Societ\u00e0 \"OGR-CRT\", costituita da Fondazione CRT, acquista le OGR ed avvia il grande progetto di riqualificazione della fabbrica in cui si riparavano i treni, lavori terminati nel 2017 con una prima inaugurazione pubblica con mostre e spettacoli musicali (tra cui tre concerti dei Kraftwerk) e definitivamente aperta al pubblico durante la primavera dell'anno 2018 .\nSpina 2.\nLa Spina 2, uno dei tratti pi\u00f9 complessi del progetto, si estende per l'intero corso Inghilterra, da corso Vittorio Emanuele II a piazza Statuto.\nIl Viale affianca la nuova stazione di Torino Porta Susa, posta fra corso Inghilterra e corso Bolzano e accessibile da entrambi i lati. La stazione, che ha sostituito lo storico impianto situato in piazza XVIII Dicembre, \u00e8 dotata di binari interrati e in superficie presenta un fabbricato viaggiatori a forma di semicilindro trasparente. L'intera struttura occupa la sezione che va da corso Giacomo Matteotti a piazza XVIII Dicembre. Dopo Porta Susa, il viale supera con un sottopasso piazza Statuto.\nNella stessa area, il progetto di RFI prevede anche la costruzione di un grattacielo di 100 metri. Tuttavia RFI non ha mai presentato un progetto definitivo per la costruzione del grattacielo, mentre nel frattempo il gruppo assicurativo Fondiaria Sai ha espresso pi\u00f9 volte l'intenzione di costruire il proprio centro direzionale sulle aree della Spina che potrebbe sorgere sia in sostituzione di quello previsto da RFI sia nell'area di \"Spina 1\" nel triangolo compreso tra corso Lione, corso Mediterraneo e via Rivalta.\nSpina 3.\nDei quattro ambiti del progetto, la Spina 3 occupa la superficie pi\u00f9 ampia (oltre un milione di metri quadrati) e rappresenta uno dei pi\u00f9 grandi interventi del Piano Regolatore di Torino, con investimenti complessivi di circa 800 milioni di euro. La sezione della Spina 3 corre lungo corso Principe Oddone, fino a piazza Baldissera.\nL'area \u00e8 a sua volta suddivisa in sette macrozone, create in corrispondenza di altrettanti fabbricati industriali dismessi intorno agli anni ottanta: i tre vecchi impianti siderurgici dell'ex Fiat Ferriere, divenuta in seguito Teksid (Valdocco, Vitali, Valdellatorre), gli ex stabilimenti Michelin, Paracchi, Fiat Nole, Ingest, e le Officine Savigliano. Queste aree nel complesso formano il parco Dora (450.000 m\u00b2), le cui linee guida sono state definite dall'architetto Andreas Kipar e la progettazione affidata allo studio Peter Latz e associati.\nMolte delle trasformazioni in quest'area sono gi\u00e0 state realizzate. Nell'area Valdocco si trova l'Environment Park, complesso di uffici immersi nel verde, nato da operazioni di trasformazione urbana, sorto sulle aree ex Valdocco (circa 71.000 m\u00b2), realizzato tra il 1997 e il 2000 su progetto di Emilio Ambasz, Benedetto Camerana e Giovanni Durbiano, attraverso finanziamenti dell'Unione europea. Sempre nel comprensorio Valdocco lo studio Isola Architetti ha realizzato il complesso residenziale \"Isole nel Parco\", dove \u00e8 situato uno degli edifici pi\u00f9 alti della citt\u00e0, la residenza La Torre (70 m). Nell'area Valdocco Nord \u00e8 stato realizzato il principale villaggio media per le Olimpiadi 2006, costituito da tre torri da circa 70 metri che si affacciano su corso Mortara. Dopo il 2006, il villaggio media \u00e8 stato riconvertito quasi per intero a residenza popolare. Tra l'Environment Park e l'ex villaggio media \u00e8 stata infine ultimata la sezione del parco chiamata Valdocco, a cavallo della Dora. Ancora, nel tratto compreso fra i ponti di corso Principe Oddone (ponte Alberto del Belgio) e di via Livorno (ponte Amedeo IX il Beato) \u00e8 stato riportato alla luce nel 2018 il fiume Dora Riparia, interrato in quest'area all'epoca dell'espansione industriale: il fiume \u00e8 tornato quindi a scorrere in superficie lungo tutto il suo corso. \nDi fronte all'Environment Park, in parte dell'area Michelin (circa 100.000 m\u00b2), \u00e8 stato inaugurato nel 2003 il \"Centro commerciale Dora\", comprensivo della multisala cinematografica The Space, dell'ipermercato Ipercoop, di una galleria commerciale e di un parcheggio multipiano. L'area \u00e8 compresa tra via Livorno, via Treviso e corso Umbria. L'insediamento, finanziato dalla societ\u00e0 \"Sviluppo Dora-Novacoop\" e da un gruppo di imprenditori milanesi, comprende anche una nuova area residenziale in corso Umbria, per complessivi 350 alloggi. L'area Michelin del parco Dora ospita ampie aree verdi con camminamenti sopraelevati, ma \u00e8 stata mantenuta l'ex torre evaporativa della Michelin come arredo.\nLe aree Vitali e Teksid , in cui un tempo sorgevano le ferriere Teksid, sono racchiuse tra via Orvieto, via Verolengo, via Valdellatorre, corso Potenza, via Nole e la Dora stessa, sono separate da via Borgaro e attraversate dal sottopasso Carlo Donat Cattin. Il recupero, firmato dallo studio di architetti francese \"Buffi Associ\u00e9s\", accoglie un comprensorio di terziario (il \"Vitalipark\"), l'ipermercato della catena Bennet, l'Art Hotel Olympic e aree residenziali. Dell'ex stabilimento Vitali \u00e8 stata trattenuto lo scheletro con tettoia, e l'area ospita campi da calcio, tennis, basket, skate ed \u00e8 utilizzata per manifestazioni ed eventi.\nNell'area tra piazza Piero della Francesca, via Valdellatorre e via Nole \u00e8 stata costruita la nuova sede della curia di Torino. Il complesso include anche la nuova chiesa del Santo Volto, progettata dall'architetto Mario Botta.\nDal 2011 via Livorno e via Orvieto sono collegate da un nuovo, ampio ponte strallato che affianca il vecchio ponte Amedeo IX il Beato, oggi pedonalizzato e ribattezzato \"Ponte vittime dell'immigrazione\".\nSpina 4.\nLa Spina 4, ultimo tratto della Spina Centrale, si sviluppa lungo l'asse di corso Venezia, a partire da piazza Generale Antonio Baldissera per finire all'altezza di corso Grosseto, attraversando in ultimo il parco Sempione. La riqualificazione interessa l'area delimitata da corso Vigevano, via Stradella, corso Venezia, il parco Sempione e via Francesco Cigna.\nDal punto di vista logistico, l'interramento del passante ha comportato l'allargamento e l'allungamento di corso Venezia, in conformit\u00e0 con il resto del Viale della Spina, che nel tratto finale si allaccer\u00e0 al raccordo autostradale per Caselle. Si tratter\u00e0, in buona sostanza, di un nuovo accesso a nord per la citt\u00e0, che permetter\u00e0 un pi\u00f9 facile e veloce collegamento fra Torino e l'aeroporto di Caselle.\nIl Parco Sempione, dal canto suo, \u00e8 stato fortemente rivoluzionato dai lavori in corso d'opera, soprattutto nel suo lato ovest (parte integrante di Borgo Vittoria) che gi\u00e0 ospita la recente stazione di Torino Rebaudengo Fossata. Sul lato est, invece, si attester\u00e0 la Linea 2 della metropolitana di Torino, che avr\u00e0 qui il suo terminale nord.\nPer quanto riguarda le zone limitrofe, oggetto di riqualificazione \u00e8 anche l'area tra via Cigna e corso Venezia, un tempo connotata fortemente dalla presenza di fabbriche ed impianti industriali. Sulle ceneri delle vecchie fabbriche sono stati costruiti nuovi edifici residenziali e un nuovo centro commerciale (all'angolo fra via Cigna e corso Vigevano), nonch\u00e9 il Museo dedicato al pittore Ettore Fico. \nIn fase di definitiva ultimazione vi \u00e8 poi il Parco Spina 4, intitolato ad Aurelio Peccei ed il pieno recupero dell'ex INCET, con la riconversione a centro polifunzionale e l'insediamento di loft, ristoranti, una caserma dei carabinieri (inaugurata il 14 luglio 2014) e un asilo. Inoltre, nel tratto compreso fra via Lauro Rossi e piazza Ghirlandaio, \u00e8 in via di ampliamento via Cigna, con l'abbattimento di un edificio residenziale (all'angolo fra via Cigna e via Lauro Rossi) e la demolizione dell'azienda Metallurgica Piemontese; l'area dismessa sar\u00e0 poi risistemata con la collocazione di capacit\u00e0 edificatorie sul fronte di via Cigna.\nIn corrispondenza di Borgo Vittoria si \u00e8 avuto nel periodo 2017-2019 invece il recupero della storica cascina Fossata, con la creazione di un centro polifunzionale per il quartiere composto da una residenza collettiva temporanea, un centro di ospitalit\u00e0, attivit\u00e0 di commercio e somministrazione, spazi per attivit\u00e0 associative ed artigianale, aree verdi e altri servizi di utilit\u00e0 pubblica."}
{"id": "1222675", "revid": "93556", "url": "https://it.wikipedia.org/wiki?curid=1222675", "title": "Hold And Modify", "text": "Con Hold-And-Modify, spesso indicata con la sua sigla HAM, si intende una famiglia di modalit\u00e0 video di tipo grafico proprie della piattaforma Amiga.\nLa modalit\u00e0 HAM originaria, disponibile con i chipset OCS, ECS e AGA, permette di visualizzare sullo schermo tutti i 4.096 colori disponibili usando solo 6 bit per pixel invece dei 12 bit per pixel che sarebbero necessari. L'HAM funziona sulle sequenze di pixel della stessa linea: dei 6 bit a disposizione, due fungono da bit di controllo e stabiliscono il significato dei restanti quattro bit: se cio\u00e8 verr\u00e0 modificata una delle componenti RGB del pixel precedente, o se tutte e tre le componenti verranno prese da uno dei 16 colori di una particolare palette indicizzata.\nNei computer Amiga pi\u00f9 recenti basati sul chipset AGA \u00e8 disponibile anche una modalit\u00e0 HAM che usa 8 bit grazie alla quale \u00e8 possibile visualizzare 262.144 colori contemporaneamente. Per distinguerle le due modalit\u00e0 sono chiamate HAM6 (o HAM-6) e HAM8 (o HAM-8).\nL'HAM pu\u00f2 essere visto come una tecnica di compressione dati lossy, dove 12/18 bit di informazione colore vengono memorizzati in 6/8 bit di memoria (con riduzione della qualit\u00e0), e vengono decompressi via hardware in tempo reale man mano che la memoria video viene letta e visualizzata dal processore grafico.\nFunzionamento della modalit\u00e0 HAM6.\nI chipset OCS e ECS supportano 16 livelli distinti per le componenti cromatiche rossa, verde e blu, per un totale di 4.096 colori possibili (16 * 16 * 16 = 4096). Ognuna delle 3 componenti richiede 4 bit di memoria (16 = 24), quindi sono necessari 12 bit per memorizzare un colore.\nTuttavia, i chipset OCS ed ECS supportano modalit\u00e0 video con un massimo di 5 bit per pixel, quindi normalmente non si potrebbero visualizzare contemporaneamente pi\u00f9 di 32 colori, scelti da una tavolozza di 4096. Durante il tracciamento dello schermo, i 5 bit di ogni pixel formano l'indice del colore da utilizzare dalla tavolozza.\nLa modalit\u00e0 EHB consente di aggiungere ai 5 bit per pixel un sesto bit. A differenza dei primi 5, usati per l'indice del colore, il sesto bit indica se il colore estratto dalla tavolozza va usato cos\u00ec com'\u00e8, oppure dimezzandone l'intensit\u00e0. Anche cos\u00ec per\u00f2 non si hanno a disposizione che 64 colori.\nL'HAM, invece, consente di visualizzare contemporaneamente tutti i 4.096 colori di Amiga. Per far questo utilizza 6 bit per pixel: 2 come bit di controllo e 4 come bit di dati. Il colore del pixel \u00e8 dunque determinato in base ai bit di controllo, secondo le seguenti quattro possibilit\u00e0\nFunzionamento della modalit\u00e0 HAM8.\nCon l'AGA, le capacit\u00e0 grafiche di Amiga vennero migliorate. Si pass\u00f2 da 4 ad 8 bit per componente cromatica, per un totale di 16.777.216 di colori possibili. Da 6 bit per pixel si pass\u00f2 inoltre a 8 bit per pixel, che consentivano di indicizzare una tavolozza estesa a 256 colori.\nLa modalit\u00e0 HAM8 \u00e8 del tutto analoga ad HAM6: per ogni pixel si hanno sempre 2 bit di controllo, ma 6 bit di dati anzich\u00e9 4, che possono essere usati per scegliere uno tra i 64 colori dalla tavolozza, oppure per modificare i 6 bit pi\u00f9 significativi di una delle componenti cromatiche del colore del pixel precedente. I 2 bit meno significativi della componente cromatica rimangono invariati. \nVantaggi e svantaggi.\nNel 1985, quando fu lanciato l'Amiga, il modo HAM costituiva un vantaggio rispetto ai sistemi concorrenti, in quanto consentiva al sistema di visualizzare foto digitalizzate e alcune immagini in rendering 3D ad un livello considerato \"fotorealistico\" per quel periodo.\nIl modo HAM \u00e8 solo un'approssimazione del truecolor. Possono essere necessari fino a tre pixel per passare da un colore ad un altro, sicch\u00e9 nel visualizzare cambiamenti repentini di colore spesso presenti nelle foto digitalizzate, possono comparire evidenti frange multicolori. Inoltre questa modalit\u00e0, per le sue caratteristiche che costringono il processore grafico a ricalcolare in tempo reale i colori dell'immagine, \u00e8 intrinsecamente pi\u00f9 lenta delle altre modalit\u00e0 grafiche di Amiga, tanto da aver fatto valutare a Jay Miner, il progettista del Blitter, l'opportunit\u00e0 di eliminarla dalla versione definitiva del chip.\nIl modo HAM \u00e8 inoltre difficile da usare nei giochi e nelle applicazioni dove il contenuto dello schermo va modificato. Se si fa scorrere lo schermo verso sinistra, fino a farne uscire un pixel \"di base\", i pixel successivi, da questo dipendenti, assumono colori errati. Questo effetto collaterale complica la gestione degli scorrimenti orizzontali. Una cosa analoga succede se un pixel \"di base\" viene inserito in una sequenza di pixel interdipendenti; per questo motivo \u00e8 difficile disegnare i BOB (gli \"sprite\" di Amiga) con il Blitter senza rovinare l'immagine sottostante."}
{"id": "1222679", "revid": "767487", "url": "https://it.wikipedia.org/wiki?curid=1222679", "title": "Giampiero Artegiani", "text": "Biografia.\nGli esordi nei \"Semiramis\".\nGiampiero Artegiani artisticamente esordisce come tastierista e chitarrista durante gli anni settanta nelle cantine della periferia romana, entrando a far parte della formazione della band di rock progressivo Semiramis, che ha appena partecipato allo storico raduno rock capitolino di Villa Pamphili nella primavera del 1972; il cantante del complesso \u00e8 il giovanissimo Michele Zarrillo, futuro cantautore solista.\nArtegiani realizza, insieme agli altri componenti, l'unico disco della band, Dedicato a Frazz, considerato dalla critica e dagli esperti, una \"pietra miliare\" del Progressive Italiano degli anni '70.\nDopo lo scioglimento dei Semiramis, Artegiani abbandona il Progressive ed inizia ad approfondire gli studi sulla musicoterapia. Nel 1978 e 1979 lavora come musicoterapista presso cinque scuole di Roma per bambini diversamente abili; nello stesso periodo inizia a comporre canzoni, collaborando spesso con il musicista Marcello Marrocchi.\nNel frattempo (1978) fonda un altro complesso, i Carillon, nella formazione del quale ricopre il ruolo di voce solista e chitarrista. Con questa nuova formazione, incide per la EMI Italiana i brani: \"Miss Mondo\" e \"Non ho che te\". Dopo questa esperienza nel Pop leggero, lasciata la formazione dei Carillon, nel 1981 comincia un percorso da solista. Nasce Artegiani cantautore.\nCantautore.\nNel 1982 Artegiani ottiene un contratto con la Lupus, una casa discografica romana distribuita dalla Dischi Ricordi: l'anno successivo partecipa ad Un disco per l'estate, vincendo nella sezione giovani ed ottenendo un discreto successo con la canzone \"Il sogno di un buffone\", brano con richiami medioevaleggianti, che racconta di un amore impossibile tra un giullare e la regina, giullare che poi si trasforma in cavaliere. Pubblica quindi in autunno il suo primo album 33 giri omonimo, che contiene anche il successo estivo.\nNel 1984 partecipa al Festival di Sanremo con la canzone \"Acqua alta in piazza San Marco\", che riscuote un buon successo radiofonico, nonostante non sia arrivata alla serata finale.\nDopo un singolo nel 1985 intitolato \"Arrivarono gli Americani\", torna al Festival di Sanremo 1986 con \"...e le rondini sfioravano il grano\", brano che riscuote un successo inferiore al precedente ma si classifica al terzo posto dietro \"Grande grande amore\" (canzone vincitrice) interpretata da Lena Biolcati e \"La nave va\" cantata da Aleandro Baldi.\nCambia quindi casa discografica passando alla Polydor e, nel 1989, pubblica l'album Dopo il ponte: i testi affrontano tematiche sociali, come in \"Madre Negra Aparecida\" (canzone dedicata alla Madonna Nera, o Morenita, adorata dagli Afrobrasiliani. Di questo brano viene anche realizzato un video con immagini originali fornite per l'occasione dai Missionari Comboniani), \"A Paula Cooper\", brano contro la pena capitale, dedicato a una ragazza statunitense di 16 anni, per l'appunto Paula Cooper, detenuta nel braccio della morte che fu poi salvata dalla sedia elettrica, fino a \"Addio Kabul\", scritto dal punto di vista di un giovane soldato russo che ritorna a casa alla fine dell'occupazione del contingente sovietico in Afghanistan, e sono presenti alcuni quadri di gente comune, come ne \"Il colle degli eucalipti\" ambientato in Cile, \"Pozzanghere di primavera\", sull'amore tra adolescenti, \" La fioraia di San Lorenzo\", dedicato ad una giovane prostituta di quel quartiere di Roma, per concludere con la bellissima preghiera \"Eterno Padre\".\nDopo due 45 giri successivi a questo secondo album, Artegiani abbandona volontariamente l'attivit\u00e0 di cantautore dedicandosi a quella di Produttore Artistico e di Autore e Compositore per altri artisti. Franco Califano, Massimo Ranieri, Michele Zarrillo, Silvia Salemi, Maria Carta, etc.\nDopo quasi vent'anni torna, a sorpresa, ad esibirsi in un concerto dal vivo. Ad Agropoli, il 13 giugno 2009, la prima tappa del suo Relapso Tour.\nAutore e produttore.\nArtegiani ha ottenuto i suoi successi maggiori come autore e come produttore.\nInizia a comporre sigle per cartoni e sigle televisive. Poi scrive un brano per Nini Rosso e la sua tromba: \"Monica\".\nMa il vero esordio come autore avviene con il brano \"Buio e luna piena\" scritta insieme a Marcello Marrocchi, cantata da Franco Califano. Nel corso degli anni Artegiani insieme a Marcello Marrocchi realizza 5 album per Califano, nei quali sono inclusi i brani: \"Amare \u00e8\", \"Per una donna\", \"Ragazzo mio\", \"Non so vivere a met\u00e0\" e \"Pallina mia\".\nIl grande successo arriva nel 1988, quando scrive sempre insieme a Marcello Marrocchi la canzone \"Perdere l'amore\", con cui Massimo Ranieri vince il Festival di Sanremo; il brano diventa in breve tempo un classico della canzone italiana, e viene addirittura premiata, con televoto popolare, come \"La canzone pi\u00f9 bella del '900\", nell'omonima trasmissione televisiva. La curiosit\u00e0 \u00e8 che questa stessa canzone era stata proposta al Festival gi\u00e0 dall'anno precedente, nell'interpretazione di Gianni Nazzaro, ma, in quell'occasione, era stata scartata dalla commissione selezionatrice con la dicitura: \u00abnon idonea\u00bb.\nNello stesso anno Artegiani \u00e8 anche autore del testo di \"Come un giorno di sole\", che il suo ex compagno nei Semiramis Michele Zarrillo presenta sempre a Sanremo. Realizza tutti i testi dell'Album di Zarrillo, nel quale \u00e8 inclusa \"Soltanto amici\".\nLa collaborazione con Ranieri si arricchisce di altri brani contenuti nello stesso album \"Perdere l'amore\" e nel seguente \"Un giorno bellissimo\" del 1991, e prosegue fino al 1995 con \"La vestaglia\", anch'essa presentata a Sanremo, canzone di stampo \"francese\" che riecheggia un motivo di Charles Aznavour, per la tematica trattata delle crisi coniugali.\nUn'altra collaborazione \u00e8 quella con Peppino Di Capri, per cui Artegiani scrive \"Comme \u00e8 ddoce 'o mare\", che partecipa nel 1991 all'Eurofestival classificandosi al settimo posto.\nLa canzone \"'Sti canzone\", scritta sempre insieme a Marcello Marrocchi in dialetto napoletano, \u00e8 stata incisa, oltre che da Ranieri, anche da Roberto Murolo, che l'ha inclusa nell'album \"'Na voce 'na chitarra\" registrato nel 1990 in duetto con Consiglia Licciardi.\nNel 1993 scrive le musiche ed i testi delle canzoni di una commedia musicale \"A piedi nudi verso Dio\". Interprete principale Maria Carta. Qui nasce una futura collaborazione con l'artista sarda.\nNel 1994 scrive e produce i brani dell'album \"Le memorie della musica\", l'unico in lingua italiana, interpretato dall'artista sarda Maria Carta, il cui brano omonimo fu proposto per il Festival di Sanremo, ma non super\u00f2 le selezioni. Questo brano, presentato anche in coppia con i Tazenda, con il tempo \u00e8 diventato un classico che i musicisti sardi inseriscono nei loro repertori.\nSempre nel '94, in occasione del Festival, Artegiani mette insieme 11 big della canzone italiana, come Nilla Pizzi, Mario Merola, Wess, Jimmy Fontana... e crea la \"Squadra Italia\". Questa formazione inedita partecipa al Festival di Sanremo con un brano scritto in collaborazione con Marrocchi: \"Una vecchia canzone italiana\", omaggio alla canzone italiana nel mondo.\nNel 1995 scrive le musiche per una seconda Commedia musicale \"Un profeta per l'Africa\", storia del missionario Comboni. Questa verr\u00e0 rappresentata anche alla sala Nervi, in Vaticano.\nEd ancora al Festival di Sanremo \u00e8 legato il sodalizio con Silvia Salemi, per la quale scrive, arrangia e produce artisticamente tutti i suoi album. L'esordio avviene nel 1996 con \"Quando il cuore\" (quinto posto tra le Nuove Proposte), e si perfeziona l'anno seguente con la sua \"A casa di Luca\", vincitrice del Premio \"Volare\", assegnato da Domenico Modugno e Franco Migliacci, al miglior Testo del Festival. Nel 1996 produce anche un'altra cantante, Carmen Corona, la cui voce notevole \u00e8 messa in risalto da Giampiero, tanto che si classifica seconda al Festival di Castrocaro Terme del 1995 col brano \"Anni bui\", e partecipa al \"Caotica Tour '97\" insieme alla Salemi ed ai D.O.C. Rock. Nel 1998 presenta invece \"Pathos\", e nel 2003 \"Nel cuore delle donne\". Ancora per la cantante siciliana scrive nel 2007 \"Il mutevole abitante del mio solito involucro\", title-track del suo CD dello stesso anno.\nMeno fortunato invece il tentativo di lancio del citato gruppo D.O.C. Rock, partecipante a Sanremo Giovani 1996, con la sua \"Che c'\u00e8 di Rock?\", e poi al Festival di Sanremo 1997 con \"Secolo crudele\", pregi e difetti del '900 raccontati in 4 minuti, che il cantautore belga Salvatore Adamo riproporr\u00e0 nella sua \"Dans les mille ans qui viennent\".\nNel 2008 torna a collaborare con Michele Zarrillo, per lui scrive \"L'ultimo film insieme\", in gara al Festival di Sanremo di quell'anno.\nNel 2011 continua la collaborazione come autore con Zarrillo, per il quale scrive tutti i Testi dell'album \"Unici al mondo\", pubblicato da Sony. Primo singolo estratto: \"La prima cosa che far\u00f2\".\nDopo un periodo difficile dovuto ad un intervento delicato, Artegiani riprende la sua attivit\u00e0 di autore e musicista. Scrive alcuni testi per il nuovo Album di Michele Zarrillo, \"Vivere e Rinascere\", e con l'estratto \"Mani nelle mani, di cui \u00e8 autore e co-compositore, partecipa al Festival di Sanremo 2017. Inoltre, riforma con Paolo Faenza e Maurizio Zarrillo, la storica Band Rock progressive del '72, Semiramis. Con questi tiene una serie di concerti. Nel 2017 viene realizzato un CD e DVD live, con riprese effettuate nel teatro La Claque, di Genova. I Semiramis si sono esibiti in un festival prog a Tokyo il 12 agosto 2017, nonostante l'improvvisa scomparsa, avvenuta nel mese di luglio, di Maurizio Zarrillo.\nNel febbraio 2018, in occasione del Gal\u00e0 della Stampa, che si tiene ogni anno presso il Casin\u00f2 di Sanremo, una commissione composta dai pi\u00f9 accreditati giornalisti musicali, conferisce ad Artegiani l'ambito Premio Dietro le quinte\" , come pubblico riconoscimento del suo lavoro ed il suo impegno nel mondo della musica.\nMorte.\nIl 4 febbraio 2019 muore a Roma dopo una lunga malattia all'et\u00e0 di 63 anni."}
{"id": "1222680", "revid": "223320", "url": "https://it.wikipedia.org/wiki?curid=1222680", "title": "Lega Basket Serie A", "text": ""}
{"id": "1222681", "revid": "110157", "url": "https://it.wikipedia.org/wiki?curid=1222681", "title": "Kematen an der Ybbs", "text": "Kematen an der Ybbs \u00e8 un comune austriaco di 2 619 abitanti nel distretto di Amstetten, in Bassa Austria; ha lo status di comune mercato (\"Marktgemeinde\")."}
{"id": "1222682", "revid": "767487", "url": "https://it.wikipedia.org/wiki?curid=1222682", "title": "Capo Spartivento (traghetto)", "text": "La Capo Spartivento era una nave traghetto della \"Classe Capo\". Derivata dalla conversione a traghetto passeggeri del ro-ro merci \"Apulia\", costruito per il Lloyd triestino nel 1981, rimase in servizio con questo nome per Tirrenia dal 1988 al 2001. Fu in seguito ceduta ad armatori coreani, prendendo il nome di \"Da Long\" e venendo demolita in Cina nel 2009.\nCaratteristiche.\nOriginariamente la nave era un ro-ro merci con caratteristiche molto simili alle navi della \"Classe Staffetta Mediterranea\". Nel 1988 l'imbarcazione fu acquistata da Tirrenia insieme alle gemelle \"Adria\" e \"Torre del Greco\" e alla quasi gemella \"Julia\": ad eccezione dell'ultima le navi furono trasformate in traghetti passeggeri per far fronte all'enorme aumento dei traffici passeggeri verso la Sardegna in atto in quegli anni.\nI lavori di conversione, avvenuti a Trieste, comportarono l'allungamento delle sovrastrutture fino a poppa. La nave (come le gemelle \"Adria\" e \"Torre del Greco\" e la quasi gemella \"Julia\") nasceva con soltanto un fumaiolo in posizione centrale; nei lavori di trasformazione il fumaiolo fu spostato a sinistra, mentre a dritta fu aggiunto un fumaiolo posticcio che aveva esclusive funzioni estetiche e di magazzino. Dopo la trasformazione la stazza lorda della nave pass\u00f2 a 17961 tonnellate; rinominata \"Capo Spartivento\", poteva trasportare circa 1500 passeggeri e 340 automobili e disponeva di bar, ristorante, self-service, sala giochi, poltrone di seconda classe, 91 cabine di prima classe e 129 cabine di seconda classe, per un totale di 760 posti letto.\nServizio.\nLa \"Apulia\" fu varata il 18 luglio 1980 al cantiere di Genova Sestri, venendo consegnata il 26 gennaio 1981, a poco meno di un anno dall'impostazione, al Lloyd triestino. Impiegata nei collegamenti tra Trieste e l'Africa Orientale od Occidentale, nel 1988 fu venduta alla Tirrenia, che ne decise la conversione a traghetto passeggeri.\nRientrata in servizio come \"Capo Spartivento\" nel 1989 sulla Genova - Porto Torres, negli anni seguenti fu impiegata su diverse rotte verso Sardegna e Sicilia, tra le quali la Civitavecchia - Olbia. Nell'ottobre 1998 la nave e le gemelle furono messe in vendita e poste in disarmo. La \"Capo Spartivento\" rimase ferma fino al settembre 2001, quando fu acquistata dalla sudcoreana Dae Ryong Maritime Co. Ltd; rinominato \"Da Long\", il traghetto rimase in servizio in Corea del Sud fino al giugno 2009, quando fu venduto per la demolizione.\nOrigine del nome.\nDopo la trasformazione in traghetto passeggeri la nave prese il nome di \"Capo Spartivento\", in riferimento all'omonimo promontorio situato nella Sardegna sud-occidentale."}
{"id": "1222684", "revid": "110157", "url": "https://it.wikipedia.org/wiki?curid=1222684", "title": "Neuhofen an der Ybbs", "text": "Neuhofen an der Ybbs \u00e8 un comune austriaco di 2 920 abitanti nel distretto di Amstetten, in Bassa Austria; ha lo status di comune mercato (\"Marktgemeinde\")."}
{"id": "1222686", "revid": "110157", "url": "https://it.wikipedia.org/wiki?curid=1222686", "title": "Neustadtl an der Donau", "text": "Neustadtl an der Donau \u00e8 un comune austriaco di 2 139 abitanti nel distretto di Amstetten, in Bassa Austria; ha lo status di comune mercato (\"Marktgemeinde\").\nAmministrazione.\nGemellaggi.\nNeustadtl an der Donau \u00e8 membro del gemellaggio internazionale \"Neustadt in Europa\", che riunisce 36 citt\u00e0 e comuni che portano nel nome la dicitura \"Neustadt\" (\"citt\u00e0 nuova\")."}
{"id": "1222691", "revid": "110157", "url": "https://it.wikipedia.org/wiki?curid=1222691", "title": "Oed-Oehling", "text": "Oed-Oehling (a volte indicato come Oed-\u00d6hling) \u00e8 un comune austriaco di 1 887 abitanti nel distretto di Amstetten, in Bassa Austria; ha lo status di comune mercato (\"Marktgemeinde\"). \u00c8 stato istituito nel 1972 con l'accorpamento dei comuni soppressi di Oed e Oehling."}
{"id": "1222692", "revid": "4175", "url": "https://it.wikipedia.org/wiki?curid=1222692", "title": "Rugby a 15 ai Giochi della IV Olimpiade", "text": "Il torneo di rugby XV alle Olimpiadi estive 1908 consist\u00e9 in un solo incontro.\nIl Paese ospitante (la Gran Bretagna) era rappresentata dal Cornwall RFC.\nI campioni in carica della si ritirarono e cos\u00ec al torneo parteciparono solo due squadre: la Gran Bretagna e l'Australasia (rappresentata dall').\nLa medaglia d'oro fu vinta dall'Australasia che sconfisse la Gran Bretagna per 32-3.\nPoich\u00e9 parteciparono solo due squadre la medaglia di bronzo non fu assegnata."}
{"id": "1222694", "revid": "110157", "url": "https://it.wikipedia.org/wiki?curid=1222694", "title": "Opponitz", "text": "Opponitz \u00e8 un comune austriaco di 972 abitanti nel distretto di Amstetten, in Bassa Austria."}
{"id": "1222695", "revid": "110157", "url": "https://it.wikipedia.org/wiki?curid=1222695", "title": "Seitenstetten", "text": "Seitenstetten \u00e8 un comune austriaco di 3 346 abitanti nel distretto di Amstetten, in Bassa Austria; ha lo status di comune mercato (\"Marktgemeinde\").\nNella biblioteca della celebre abbazia benedettina, nel 2004, sono stati rinvenuti i manoscritti inediti di tre quartetti del compositore spagnolo Diego de Araciel"}
{"id": "1222698", "revid": "110157", "url": "https://it.wikipedia.org/wiki?curid=1222698", "title": "Sonntagberg", "text": "Sonntagberg \u00e8 un comune austriaco di 3 824 abitanti nel distretto di Amstetten, in Bassa Austria; ha lo status di comune mercato (\"Marktgemeinde\"). Nel 1942 ha inglobato il comune soppresso di B\u00f6hlerwerk."}
{"id": "1222701", "revid": "116528155", "url": "https://it.wikipedia.org/wiki?curid=1222701", "title": "Daniela Meuli", "text": ""}
{"id": "1222703", "revid": "767487", "url": "https://it.wikipedia.org/wiki?curid=1222703", "title": "Fastball", "text": "I Fastball sono un gruppo rock statunitense formato ad Austin, Texas negli anni 1990. La band si chiamava in origine \"Magneto U.S.A\" ma cambi\u00f2 il proprio nome dopo aver firmato con la Hollywood Records.\nI Fastball entrarono nella scena del rock in un periodo nel quale il classico stile melodico di gruppi come i Beatles facevano parte ormai della storia della musica. Ma questo non li ferm\u00f2. Infatti il loro primo disco, \"Make Your Mama Proud\" usc\u00ec negli Stati Uniti nel 1996 (in Italia non venne importato). I Critici li compararono spesso ad artisti come i the Beatles, i Cheap Trick, ed Elvis Costello. Il loro disco successivo, \"All The Pain Money Can Buy\", usc\u00ec nel 1998 ottenendo il disco di platino dopo sei mesi dall'uscita, e rimanendo nella classifica dei 200 album pi\u00f9 venduti per un anno.\nIl gruppo venne nominato per due Grammy Awards\u2014Il Grammy Award per la Migliore Performance Rock Vocale per un Duo o un Gruppo per \"The Way\", e Il Grammy Award per il Miglior Video per \"The Way\". Ricevette inoltre una nomination all'MTV Video Music Award come Miglior nuovo artista.\nBiografia.\nNel 1994, Tony Scalzo, Joey Shuffield, e Miles Zuniga, diedero inizio ai Fastball ad Austin, Texas. Shuffield e Zuniga prima suonavano in una band chiamata Big Car. Dopo un breve periodo con i Wild Seeds, Shuffield fece conoscere Zuniga a Scalzo, che suonava in una band di nome the Goods nella contea di Orange, California. Il trio decise di formare la propria band e inizi\u00f2 a suonare nella zona di Austin.\nQuando iniziarono a suonare insieme, provarono diversi nomi, come Star 69, Magneto, Magneto USA, e Starchy, prima di decidere il nome definitivo: \"Fastball\". Scelsero il nome dal film porno preferito del gruppo. \"\u00c8 un classico film porno\" disse Zuniga a Rob Brunner in Entertainment Weekly, \"ma \u00e8 sul baseball.\"\nI Fastball si crearono rapidamente un discreto seguito nella zona di Austin, a crearono un \"buzz\" regionale, Come risultato i giornalisti della zona li notarono e spinsero la Hollywood Records a prenderli in considerazione. Nel giro di poco tempo i Fastball avevano firmato un contratto di registrazione. Scalzo e Zuniga si scambiarono spesso nello scrivere e cantare le canzoni, mentre Shuffield li seguiva con la batteria. Nel 1996 \"Make Your Mama Proud\" usc\u00ec nei negozi. L'album non and\u00f2 eccessivamente bene, ma permise al gruppo di vincere il premio alla Migliore Pop Band nell Austin Music Awards. L'anno dopo per\u00f2 non era chiaro il futuro dei Fastball.\nI membri dei Fastball continuarono a lavorare in altri campi fino al 1998. Tony Scalzo lavor\u00f2 in un cimitero ad Austin. Non sapeva che solo quattro mesi dopo sarebbe stato ospite con Shuffield e Zuniga nello show di Jay Leno e in quello di Conan O'Brien. Il secondo album dei Fastball, \"All the Pain Money Can Buy\", usc\u00ec sotto l'etichetta Hollywood Records. In circa sei mesi vendette pi\u00f9 di un milione di copie.\nIl singolo \"The Way\" rimase in cima alla classifica Billboard's Modern Rock per sette settimane e fu una delle prime cinque nella Billboard's Top 40. Il singolo in questione ottenne una buona rotazione radiofonica, sia negli Stati Uniti che in Europa. Il video di \"The Way\" fu uno dei pi\u00f9 trasmessi nel 1998 all'interno di Summer Hits, la rotazione estiva di MTV Italia. A Scalzo venne l'ispirazione di scrivere questa canzone nel 1997, dopo aver letto una notizia su una coppia anziana che scomparve in Texas. La coppia stava andando ad una riunione di famiglia quando scomparve. Scalzo immagin\u00f2 che loro avessero deciso improvvisamente di fare un viaggio romantico, ma la vera storia non ebbe un lieto fine. Nella realt\u00e0 la coppia usc\u00ec di strada e venne ritrovata morta in fondo ad un canyon.\nI Fastball, dopo \"The Way\", fecero uscire un secondo singolo intitolato \"Out of My Head,\" che segu\u00ec rapidamente le tracce del suo predecessore. \"Out of My Head\" raggiunse le prime dieci posizioni del Billboard Top 40 e anche dell'Adult Top 40 per 29 settimane. Il gruppo, dopo l'uscita dell'album, entro in tour insieme a Marcy Playground e gli Everclear. Dopo fece anche un'apparizione nell'H.O.R.D.E. tour.\nNel 1999, I Fastball ricevettero due nomination ai Grammy Award per l'album \"All the Pain Money Can Buy\". Una fu per la Miglior Performance Rock di un Duo o di un Gruppo di voci, mentre l'altra fu per il miglior Video per They Wanted the Highway. Ricevettero anche una nomination negli MTV Awards per il Miglior Nuovo Artista.\nSull'onda del successo, il gruppo torn\u00f2 in studio per registrare il terzo album, \"The Harsh Light of Day\". Prodotto da Julian Raymond e dai Fastball, l'album usc\u00ec nel settembre del 2000.\nL'album includeva \"You're an Ocean,\" suonata con la collaborazione al piano di Billy Preston (che aveva collaborato in precedenza anche coi Beatles). Anche il cantante e chitarrista Brian Setzer contribu\u00ec all'album con la chitarra in \"Love Is Expensive and Free.\" \"Invece di creare una musica per brevi istanti di attenzione, abbiamo provato a creare un album pi\u00f9 propenso all'ascolto pi\u00f9 estensivo... qualcosa di cinematografico, come se ogni volta che guardassi il film sentissi nuove canzoni,\" disse Zuniga nella biografia del gruppo.\nAnche se \"The Harsh Light of Day\" non ebbe lo stesso successo di \"All The Pain Money Can Buy\", il gruppo non perse la voglia di fare musica e cercare uno stile musicale da fare proprio. \"Non \u00e8 possibile scrivere quello che facciamo in una sola frase,\" disse Zuniga a Mac Randall a Launch.com \"Le leggi di mercato per noi sono un problema, in un certo senso. Non \u00e8 facile trovare la misura giusta per rimanere nel gruppo ma anche per emergere. Dovremmo vendere dischi a pi\u00f9 generi di persone possibile, ma allo stesso tempo, dobbiamo anche considerare che ci sono persone che sono interessate alla nostra musica solo se prestiamo attenzione a quello che facciamo.\"\nNell'ottobre del 2000, i Fastball iniziarono il nuovo tour per promuovere \"The Harsh Light of Day\" ad Amsterdam. Nonostante il diminuito successo, i membri del gruppo non rimpiansero le decisioni creative perch\u00e9 non avevano sacrificato il loro tipo di musica sull'altare delle vendite. \"Sono orgoglioso del fatto che noi siamo uno di questi gruppi con una chitarra preponderante che considerano bene le loro canzoni\" disse Scalzo a Richard Skanse di Rolling Stone. \"Credo siano rimasti solo un paio di gruppi che fanno ancora canzoni rock basate sulla chitarra di alta qualit\u00e0, e credo che noi siamo uno di questi.\"\nNel giugno del 2004, i Fastball lanciarono il loro quarto album, \"Keep Your Wig On\", con una nuova etichetta discografica, la Rykodisc. In \"Keep Your Wig On\" si possono trovare i singoli \"Airstream\", \"Drifting Away\", e \"Lou-ee, Lou-ee\" anche se l'ultimo venne lanciato solo in Europa.\n\u00c8 nell'Aprile del 2009 che i Fastball danno alle stampe il loro quinto album \"Little White Lies\"; l'album \u00e8 co-prodotto da Miles Zuniga e CJ Eiriksson."}
{"id": "1222704", "revid": "212348", "url": "https://it.wikipedia.org/wiki?curid=1222704", "title": "Dany Binia", "text": "Dopo aver vissuto per un po' di tempo a Parigi, si \u00e8 trasferito in Spagna, a Barcellona, dove vive attualmente con la sua famiglia. \nHa iniziato a muovere i suoi primi passi musicali sotto l'influsso della musica di gruppi come Beatles e The Who, per essere poi influenzato da altri artisti quali Michael Franks, Neil Young e Jorma Kaukonem.\nSuona la chitarra e diverse sue canzoni sono diventate colonne sonore di spot pubblicitari. \nIn Italia il suo singolo pi\u00f9 famoso \u00e8 \"Lazy Afternoon\", utilizzata per un certo periodo in uno spot pubblicitario nazionale.\nHa al suo attivo tre album."}
{"id": "1222709", "revid": "174852", "url": "https://it.wikipedia.org/wiki?curid=1222709", "title": "Pergamene", "text": ""}
{"id": "1222712", "revid": "1543377", "url": "https://it.wikipedia.org/wiki?curid=1222712", "title": "Hockey su prato ai Giochi della IV Olimpiade", "text": "L'hockey su prato ai Giochi olimpici 1908 fu rappresentato dal solo torneo maschile.\nVi parteciparono sei squadre provenienti da tre stati: l'Inghilterra, Irlanda, Scozia, Galles, Germania e Francia.\nRisultati.\nSemifinali.\nNon ci furono spareggi per il terzo posto, cos\u00ec le perdenti delle semifinali ricevettero entrambi la medaglia di bronzo.\nExtra match.\nUna partita tra le due squadre Continentali si gioc\u00f2 tra le semifinali e la finale. Poich\u00e9 sia la Francia sia la Germania vennero eliminate al primo turno questa partita extra pu\u00f2 essere considerata una finale 5\u00ba/6\u00ba posto."}
{"id": "1222713", "revid": "1632387", "url": "https://it.wikipedia.org/wiki?curid=1222713", "title": "Gerardus van der Leeuw", "text": " \n\u00c8 autore della \"Phanomenologie der Religion\", (1933, Fenomenologia della religione), manifesto della fenomenologia religiosa.\nBiografia.\nCresciuto al L'Aia Gerardus van der Leeuw studi\u00f2, dal 1908 al 1913, teologia e storia delle religioni all'Universit\u00e0 di Leiden divenendo allievo di William Brede Kristensen (1867-1953) e approfondendo la religione degli antichi egizi.\nSi rec\u00f2 quindi, nel 1913, in Germania dove perfezion\u00f2 gli studi prima a Berlino con Johann Peter Adolf Erman (1854-1937) e Kurt Sethe (1869-1934), poi a Gottinga con Wilhelm Bousset (1865-1920); conseguendo infine il dottorato, nel 1916, a Leida.\nFu pastore della Chiesa riformata olandese e professore, dal 1918 fino alla scomparsa avvenuta nel 1950, di storia delle religioni, teologia e religione egizia all'Universit\u00e0 di Groningen.\nFu anche, nel biennio 1945-1946, ministro, laburista, dell'\"Istruzione, delle scienze e delle arti\" del governo olandese.\nOltre alla sua opera principale, \"Phanomenologie der Religion\", van der Leeuw \u00e8 stato anche autore di opere teologiche sui sacramenti e sulla cultura egizia.\nPensiero.\nL'opera di Gerardus van der Leeuw mosse lungo la via degli studi sulle religioni aperta da altri due studiosi olandesi di fama internazionale: Cornelis Petrus Tiele (1830-1902) e Pierre Dani\u00ebl Chantepie de la Saussaye (1848-1920). Se Tiele fu tra i primi studiosi a ritenere che l'esperienza religiosa dovesse essere correlata alla natura psicologica dell'uomo piuttosto che ai processi storici, Chantepie de la Saussaye evidenzi\u00f2 come la stessa comparazione tra le religioni nel loro divenire storico facesse emergere dei dati strutturali comuni quali i miti, i riti e le credenze.\nInteressato agli studi di Rudolf Otto (1869-1937) e a quelli di Nathan S\u00f6derblom (1866-1931), come questi autori anche van der Leeuw analizz\u00f2 il problema della religione secondo il vissuto dell'esperienza religiosa. In questo van der Leeuw segu\u00ec l'approccio anche di altri intellettuali a lui contemporanei, ad esempio di Edmund Husserl (1859-1938), da cui eredit\u00f2 due concetti: l\"'epoch\u00e9\", ovvero la sospensione del giudizio sul fenomeno osservato, e la comprensione \"eidetica\", per cogliere, del fenomeno osservato, gli elementi fondamentali. Allo stesso modo van der Leeuw fu debitore della Psicologia della Gestalt tedesca a cui deve la matrice interpretativa, \"insiemistica\", nella sua indagine del vissuto religioso. Ultimo elemento che van deer Leeuw mise a fondamento della Fenomenologia della religione fu l'ermeneutica, ovvero la necessit\u00e0 di \"comprendere\" (\"Verstehen\") dal suo interno il fenomeno e il vissuto religioso piuttosto che spiegarlo causalmente (\"Erkl\u00e4ren\") come produzione di processi storici, seguendo in questo le orme dei pensatori critici del Positivismo come Wilhelm Dilthey (1833-1911) .\nNella \"Ph\u00e4nomenologie der Religion\", van der Leeuw descrisse la religione come una \"potenza\" in divenire, ovvero alla ricerca del suo compimento. A partire dall'\"oggetto\", sia per mezzo del \"mana\" e del \"tab\u00f9\" la religione si manifesta come \"potenza\" in virt\u00f9 del sentimento di timore che ingenera l'\"oggetto\", sia questi rappresentato da una pietra, dal capo trib\u00f9, da un albero o dal fuoco. Questa \"potenza\" dell'\"oggetto\" \u00e8 tale perch\u00e9 trasmette enigmi sul destino. Successivamente la religione si evolve grazie all'enigma della morte e, dall'\"oggetto\", passa al \"soggetto\": valorizzando e intervenendo sulla vita e sui suoi aspetti sociali, la religione viene per questo interiorizzata. La terza ed ultima fase di questo processo evolutivo della religione si manifesta nell'unit\u00e0 e nella totalit\u00e0 che van der Leeuw esprime attraverso il concetto di \"anima\" (\"fundus animae\") che \u00e8 portatrice dello stesso sacro e dove l'oggetto e il soggetto trovano la loro sintesi, rappresentando sia l'\"interiore\" che \"l'esteriore\" ovvero il superamento della dualit\u00e0."}
{"id": "1222717", "revid": "287204", "url": "https://it.wikipedia.org/wiki?curid=1222717", "title": "Sadalmelik", "text": "Sadalmelik (\u03b1 Aqr / \u03b1 Aquarii) \u00e8 una stella supergigante gialla situata nella costellazione dell'Aquario, di cui tuttavia non \u00e8 la stella pi\u00f9 luminosa (il titolo corrisponde a ). La sua magnitudine apparente \u00e8 di +2,95, e dista 525 anni luce dal sistema solare.\nIl nome \"Sadalmelik\" deriva dall'espressione araba \u0633\u0639\u062f \u0627\u0644\u0645\u0644\u0643 \"sacd al-malik/mulk\", che significa \u00abfortuna del re/regno\u00bb, cos\u00ec anche come Rucbah, nome con cui viene anche indicata Delta Cassiopeiae (\u03b4 Cas / \u03b4 Cassiopeiae). \u00c8 una delle due sole stelle con nomi propri antichi ad essere attraversata dall'equatore celeste. L'origine del nome arabo \u00e8 andata persa nella storia.\nOsservazione.\nSi tratta di una stella situata nell'emisfero celeste boreale, ma molto in prossimit\u00e0 dell'equatore celeste; ci\u00f2 comporta che possa essere osservata da tutte le regioni abitate della Terra senza alcuna difficolt\u00e0 e che sia invisibile soltanto nei pressi del polo sud. Essendo di magnitudine 2,95, la si pu\u00f2 osservare anche dai piccoli centri urbani senza difficolt\u00e0.\nIl periodo migliore per la sua osservazione nel cielo serale ricade nei mesi compresi fra fine agosto e dicembre; da entrambi gli emisferi il periodo di visibilit\u00e0 rimane indicativamente lo stesso, grazie alla posizione della stella non lontana dall'equatore celeste.\nCaratteristiche fisiche.\nSadalmelik \u00e8 un membro della rara classe di stelle nota come supergiganti gialle; \u00e8 di classe spettrale G2Ib, ha un raggio quasi 80 volte quello del Sole e la sua luminosit\u00e0 \u00e8 3000 volte pi\u00f9 grande, facendola appartenere alla classe spettrale G2Ib.\nSadalmelik ha una compagna ottica di dodicesima magnitudine, denominata \"CCDM J22058-0019B\", separata di 110 secondi d'arco e con un angolo di posizione di 40\u00b0."}
{"id": "1222718", "revid": "287204", "url": "https://it.wikipedia.org/wiki?curid=1222718", "title": "Fenditura del Cigno", "text": "La Fenditura del Cigno \u00e8 un enorme complesso di nebulosit\u00e0 oscure e di polveri interstellari, che interessano il ramo boreale della Via Lattea.\nIl complesso si osserva a sud di Deneb, la stella pi\u00f9 brillante della costellazione del Cigno, e si dirige verso sud \"tagliando\" in due la Via Lattea, dapprima lasciandosi ad ovest la parte pi\u00f9 luminosa, poi, in direzione della Volpetta, cambia direzione e lascia visibile un ricco campo stellare nella costellazione della Freccia. Si tratta della parte pi\u00f9 settentrionale della lunga fascia di nebulose oscure che attraversa in senso longitudinale tutto il tratto di Via Lattea boreale visibile durante i mesi estivi settentrionali, che termina all'altezza dell'equatore celeste, dove devia verso ovest e si disperde al di fuori della scia luminosa, nella costellazione dell'Ofiuco. Dalle regioni boreali \u00e8 perfettamente visibile ad occhio nudo nelle notti d'estate; talvolta la parte pi\u00f9 settentrionale della nebulosa viene chiamata \"Sacco di Carbone Boreale\", in contrapposizione con l'omonima nebulosa australe.\nIl complesso di gas e polveri che formano la Fenditura comprende anche alcune aree illuminate ed evidenti: la Nebulosa Nord America e la Nebulosa Pellicano fanno infatti parte della stessa struttura, estesa per quasi mille anni luce; la regione si trova a circa 2600 anni luce (800 parsec) da noi, e funge da separazione fra la nostra area del Braccio di Orione, in cui si trova la Cintura di Gould, e la regione retrostante, delle grandi associazioni OB del Cigno e del vastissimo Complesso nebuloso molecolare del Cigno, la cui luce ci viene celata dalle nubi della stessa Fenditura."}
{"id": "1222723", "revid": "1543377", "url": "https://it.wikipedia.org/wiki?curid=1222723", "title": "U Nu", "text": "Fu per tre volte primo ministro birmano, dal 4 gennaio 1948 al 12 giugno 1956 la prima volta; dal 28 febbraio 1957 al 28 ottobre 1958 la seconda e la terza dal 4 aprile 1960 al 2 marzo 1962.\nBiografia.\nLotta per l'indipendenza.\nLa sua vita politica inizi\u00f2 come presidente dell'Unione studenti dell'Universit\u00e0 di Rangoon, con Aung San come redattore della rivista dell'Unione. Furono entrambi espulsi dall'ateneo a causa di un articolo apparso sulla rivista e ci\u00f2 provoc\u00f2 il secondo sciopero degli studenti del 1936. Entrambi divennero poi membri dell'associazione nazionalista Dobama Asiayone, fondata nel 1930, e si guadagnarono il titolo di \"padroni\", in birmano \"Thakin\". \"Thakhin\" era il termine usato dai birmani per rivolgersi ai britannici che avevano colonizzato il Paese, e assumendo questo nome i membri dell'associazione intendevano che la Birmania era dei birmani..\nAvrebbe rinunciato all'appellativo \"Thakhin\" dopo l'indipendenza della Birmania nel 1948, diventando semplicemente U (signor) Nu. Cominci\u00f2 a tradurre i classici marxisti nella sua casa editrice, la Nagani Book Club, fondata nel 1937 assieme a Thakin Than Tun. Divenne poi leader e cofondatore del PRP, il Partito Rivoluzionario del Popolo, divenuto poi il Partito Socialista, e della Lega Popolare Libera dell'Anti-Fascismo, l'AFPFL, che proclamava la Birmania libera sia dal dominio giapponese prima e britannico poi durante gli anni quaranta. Fu imprigionato dal regime coloniale nel 1940 con Thakins Soe e Than Tun, e i britannici abbandonarono la prigione durante l'invasione giapponese della Birmania.\nNell'agosto 1943, i giapponesi dichiararono l'indipendenza birmana formando il fantoccio Stato di Birmania e Nu fu nominato ministro degli Esteri, nel 1944 gli venne affidato il ministero dell'Informazione e rimase in carica fino a quando l'AFPFL si ribell\u00f2 ai giapponesi nel marzo 1945. Al contrario di Aung San, Nu non prese parte attiva durante la ribellione e non si rifugi\u00f2 nei territori controllati dagli Alleati. Insieme al capo di Stato Ba Maw rimase con i giapponesi in ritirata a fine aprile e il 12 agosto 1945 si salv\u00f2 durante il bombardamento alleato che distrusse la casa di Ba Maw. Alla fine del conflitto si ritir\u00f2 dalla politica e scrisse le proprie memorie del periodo di guerra e alcuni trattati sul marxismo. Grazie ai contatti con Aung San e altri leader nazionalisti, rientr\u00f2 nell'AFPFL e inizialmente si impegn\u00f2 per fare restare nell'associazione la fazione comunista.\nDopo l'omicidio di Aung San, leader militare e politico dell'AFPFL, e dei suoi ministri il 19 luglio 1947, U Nu guid\u00f2 l'AFPFL e firm\u00f2 un trattato d'indipendenza (il Trattato di Nu-Atlee) col primo ministro britannico Clement Attlee nell'ottobre del 1947.\nEra parlamentare.\nLa Birmania divenne indipendente dal Regno Unito il 4 gennaio 1948 e U Nu divenne il primo capo di governo della neonata Repubblica birmana. Dovette subito trattare coi ribelli armati dei vari gruppi etnici, con i karen in particolar modo, e delle fazioni comuniste, alcune delle quali all'interno dell'esercito. Dovette trattare anche con i membri del Kuomintang, scacciato dalla Cina dal vincente Partito Comunista, che stabilirono delle basi nella Birmania orientale e il governo impieg\u00f2 parecchi anni per allontanarli definitivamente dal territorio nazionale.\nUn sistema democratico fu costituito e si tennero diverse elezioni parlamentari. U Nu diede le dimissioni nel 1956, e il nuovo primo ministro fu il membro dell'AFPFL Ba Swe dal giugno 1956 al giugno 1957. Il 26 settembre 1958, U Nu chiese al generale maggiore delle Forze armate Ne Win di diventare primo ministro e questi assunse l'incarico il 27 ottobre 1958. Nelle elezioni generali del febbraio 1960, la fazione dell'AFPFL guidata da U Nu ottenne una vittoria schiacciante sull'altra ala dell'AFPFL, guidata da Ba Swe e Kyaw Nyein, e U Nu form\u00f2 un nuovo governo il 4 aprile 1960. Il suo ex segretario U Thant era stato inviato come ambasciatore birmano all'ONU nel 1957 e nel 1961 divenne il terzo Segretario Generale delle Nazioni Unite.\nDurante la dittatura militare.\nIl governo di U Nu fu rovesciato con il colpo di Stato del 2 marzo del 1962 guidato dal generale Ne Win. U Nu fu posto sotto \"custodia protettiva\" assieme ad altri esponenti del governo in una caserma nei pressi di Rangoon. Ne Win fond\u00f2 quello stesso giorno il Consiglio rivoluzionario birmano, giunta militare che sarebbe rimasta alla guida del governo fino al 1974, e in luglio il Partito del Programma Socialista della Birmania, partito unico con cui avrebbe perseguito la \"via birmana al socialismo\" secondo la propria ottica.\nNu U fu rilasciato il 27 ottobre 1966 e nel dicembre 1968 entr\u00f2 a far parte del Comitato consultivo per l'unit\u00e0 interna, organo formato da 33 ex politici, molti dei quali ex detenuti dal regime, con il compito di fornire indicazioni al governo per l'unit\u00e0 nazionale e per eventuali cambiamenti di politica. In questo ambito sottopose nel febbraio 1969 al dittatore Ne Win una proposta con cui lo invitava a restituirgli la guida del governo, a ridare vita al parlamento che aveva soppresso nel 1962 e a diventare presidente della repubblica. Nel caso che Ne Win avesse accettato, gli sarebbe stata garantita l'immunit\u00e0 per le azioni illegali commesse. Subito dopo Nu U si rec\u00f2 in pellegrinaggio in India e in seguito, non avendo ricevuto risposta da Ne Win, si spost\u00f2 a Londra.\nIn una conferenza stampa tenuta il 27 agosto 1969 nella capitale britannica annunci\u00f2 di essere il primo ministro birmano \"legale\" e promise che non avrebbe smesso di combattere per la democrazia, aggiungendo che la politica di Ne Win era una forma di fascismo paragonabile a quella degli invasori giapponesi durante la seconda guerra mondiale. Quello stesso mese fond\u00f2 il Partito per la Democrazia Parlamentare insieme ad altri membri dell'opposizione birmana. Il 6 novembre Ne Win bocci\u00f2 la proposta di Nu U sostenendo che aveva preso il potere per migliorare il livello di vita di operai e contadini, e che aderendo alla proposta il Paese avrebbe fatto un passo indietro.\nIl braccio armato del Partito per la Democrazia Parlamentare fu l'Esercito Patriottico di Liberazione, che tent\u00f2 con scarso successo di dare il via a una rivolta lungo la frontiera tra Birmania e Thailandia. Nu U raccolse fondi per finanziare il partito in collaborazione con la CIA, ed entro la fine del 1970 arriv\u00f2 a 2 milioni di dollari. Fu cercato un accordo per costituire un fronte unito con gli eserciti di liberazione dei karen, dei chin e dei mon. Problemi economici e disaccordi politici portarono U Nu a lasciare il partito che si sciolse nel 1973. Alcuni anni dopo fu concessa un'aministia e Nu U pot\u00e9 tornare in Birmania il 29 luglio 1980.\nRivolta 8888.\nDopo esser stato lontano dalla vita politica, insegnando Buddismo in Birmania e negli Stati Uniti - durante una visita alla Northern Illinois University nel 1987 - U Nu divenne ancora una volta politicamente attivo durante la rivolta 8888 formando un nuovo partito politico, la Lega per la Democrazia e la Pace (LDP). Il 9 settembre 1988 si auto-proclam\u00f2 primo ministro ma il suo invito a Aung San Suu Kyi (figlia di Aung San) e all'ex-brigadiere Aung Gyi (un altro oppositore politico durante la crisi dell'8888) di formare un nuovo governo a interim fu rifiutato. Form\u00f2 ugualmente un \"governo\" chiamando come presidente Mahn Win Maung che era stato mandato in esilio nel 1962. La rivolta fu stroncata con la strage commessa dall'esercito, che il 18 settembre mise in atto un colpo di Stato e riprese il potere con il Consiglio di Stato per la Restaurazione della Legge e dell'Ordine, giunta militare guidata dal generale Saw Maung, particolarmente vicino alle posizioni del dimissionario Ne Win. A fine mese si contarono circa morti tra i dimostranti, dei quali nella sola Rangoon. U Nu rifiut\u00f2 di piegarsi ai voleri della giunta e fu messo agli arresti domiciliari il 29 dicembre 1989.\nI portavoce della giunta dissero che U Nu avrebbe potuto essere processato per alto tradimento verso la Patria, ma che data la sua anzianit\u00e0 e il contributo che aveva dato nella lotta per l'indipendenza, era stato arrestato con un'altra accusa. Fu rilasciato il 23 aprile 1992, lo stesso giorno in cui il presidente della giunta Saw Maung (morto nel luglio 1997) rassegn\u00f2 le dimissioni e fu rimpiazzato dal generale Than Shwe, il quale diede alla giunta militare il nuovo nome Consiglio di Stato per la Pace e lo Sviluppo.\nImpegni religiosi.\nU Nu fu un devoto buddista, tanto da essere anche il leader spirituale del suo Paese. Nel 1952 fece costruire la pagoda della pace nel mondo, la Kaba Aye, come preparazione del Sesto Sinodo Buddista organizzato quando era primo ministro e ospitato in Birmania nel 1954-1956. Il 29 agosto 1961, su pressioni di U Nu, il Parlamento dichiar\u00f2 il buddismo religione di Stato fino al mandato di Ne Win nel 1962, che rese la Birmania laica.\nLa decisione presa nel 1961 gli alien\u00f2 le simpatie delle minoranze cristiane come i kachin e i karen. Tra i nuovi divieti, quello di macellare la mucca e di mangiare la carne di manzo, seguendo l'esempio ind\u00f9. Quando Ne Win prese il potere, uno dei suoi primi atti fu quello di abolire il divieto di macellare la mucca, probabilmente segno anche di un contrasto personale con U Nu.\nOpere letterarie.\nU Nu scrisse diversi libri, alcuni dei quali tradotti anche in inglese. Tra i suoi lavori ci sono \"Il popolo trionfa\"(1951), \"La Birmania sotto i giapponesi\", \"Parla un asiatico\" e \"La Birmania guarda avanti\", tutti scritti negli anni Cinquanta. Alcune sue biografie sono state stampate in India dalla casa editrice Irrawaddy nel 1975, e furono tradotte solo in inglese. Prima di divenire primo ministro, U Nu aveva tradotto in birmano un libro di Dale Carnegie, negli anni trenta, ovvero \"Come trattare gli amici e le persone influenti\", in birmano \"Lupaw Luzaw Louknee\", che significa all'incirca \"Come trarre vantaggi da ogni persona\".\nIl testo fu adottato anche dalle scuole con una riedizione negli anni cinquanta che cambi\u00f2 anche il titolo in \"Meikta Bala Htika\", ovvero \"Trattato su un contratto sociale amichevole\", assieme all'altro suo libro \"La Birmania guarda avanti\". U Nu fond\u00f2 anche una casa editrice che pubblic\u00f2 la prima enciclopedia in lingua birmana nel 1954."}
{"id": "1222724", "revid": "104458", "url": "https://it.wikipedia.org/wiki?curid=1222724", "title": "Venceslao IV", "text": ""}
{"id": "1222725", "revid": "819508", "url": "https://it.wikipedia.org/wiki?curid=1222725", "title": "PmWiki", "text": "PmWiki \u00e8 un software lato server basato sulla filosofia wiki, scritto in PHP e utilizzabile senza database: i dati inseriti vengono infatti gestiti dal file system. Il software \u00e8 distribuito sotto licenza GNU GPL."}
{"id": "1222727", "revid": "287204", "url": "https://it.wikipedia.org/wiki?curid=1222727", "title": "Filippo l'Ardito", "text": "L'attribuito di \"Ardito\" fu attribuito a diversi personaggi di nome Filippo:"}
{"id": "1222735", "revid": "402993", "url": "https://it.wikipedia.org/wiki?curid=1222735", "title": "New England League", "text": "La New England League fu una lega di medio livello nelle leghe minori del baseball USA che gioc\u00f2 sporadicamente in 5 dei 6 stati del New England (mai nel Vermont) fra il 1886 e il 1949. Dopo il 1901 \u00e8 esistita nell'ombra di due squadre di Boston della Major League Baseball.\nNel 1946 la NEL, l'International League e la Canadian-American League furono le prime leghe (a parte le apposite Negro Leagues) a permettere agli afro-americani di giocare. la stagione seguente Jackie Robinson e Larry Doby passarono alla MLB.\nIl primo incontro di NEL fu giiocato nel 1886 con squadre di Massachusetts e Maine. I primi campioni furono di Portland. La lega fu inattiva nel 1889-1890, quindi rinacque fra 1891 e 1915 (a parte il 1900) sotto la presidenza di Tim Murnane, giornalista sportivo del Boston Globe. Quando alle serie minori fu assegnata una classificazione nel 1902 la NEL ottenne la Class B, equivalente all'odierna Class AA.\nProblemi causati dalla fuorilegge Federal League e dall'arrivo della Prima guerra mondiale portarono la NEL alla chiusura nel 1916. La lega si riform\u00f2 nel 1919 ma fall\u00ec all'inizio di agosto. La associazione ritorna nel 1926 con 8 squadre, ma la Grande depressione devast\u00f2 le leghe minori e la NEL non fece eccezione: ebbe vita solo fino al 22 giugno 1930. &lt;br&gt; Una rinascita ebbe luogo nel 1933 e nel 1934 con il nome di\nNortheastern League.\nNel 1946 il baseball USA ebbe un boom e la New England League fu rimessa in piedi con 8 formazioni nel circuito classe B. Il membro pi\u00f9 famoso della federazione erano i Nashua Dodgers, un club di Brooklyn dove fecero il loro debutto giocatori afroamericani e futuri campioni come Don Newcombe e Roy Campanella. I giocatori di colore ebbero grande successo e tanti complimenti, ma ricevettero anche moltissimi insulti razzisti, sebbene il New England non fosse una regione particolarmente tesa sotto questo punto di vista.\nI Nashua furono la squadra pi\u00f9 vittoriosa del secondo dopoguerra, con tre titoli consecutivi fino al 1948. Ma nel 1949 le cose cambiarono per la NEL: la stagione part\u00ec ma quattro squadre (Providence, Fall River, Lynn e Manchester) si ritirarono a met\u00e0 luglio e a fine stagione la lega chiuse i battenti. Alla fine della regular season in testa ci furono i Pawtucket Slaters, legati ai Boston Braves, ma i Portland Pilots, affiliati ai Phillies, vinsero il titolo nei playoff."}
{"id": "1222739", "revid": "1543377", "url": "https://it.wikipedia.org/wiki?curid=1222739", "title": "Nilofar Bakhtiar", "text": "Nel 2007 \u00e8 stata oggetto di una fatw\u0101 che ne chiedeva le dimissioni dal governo ed una punizione per essere stata fotografata mentre abbracciava un uomo in pubblico..\nIl fatto si riferisce all'aprile 2007 quando, in Francia, abbracciava e baciava un collega appena atterrata dopo un lancio con il paracadute. I religiosi affermavano che quello era \"un gesto illegittimo e proibito e che, senza alcun dubbio, lei ha commesso un grande peccato e che le donne musulmane devono rimanere a casa e non uscire scollaccate.\"\nBahktiar comment\u00f2 l'abbraccio come un gesto di congratulazione dopo il lancio. \"Era solo un abbraccio perch\u00e9 ero cos\u00ec orgogliosa di me, lo feci per una buona ragione. Io non avevo esperienza di lanci con il paracadute. Credevo che fosse coraggioso da parte mia.\"\nLa foto mostrata sui media pakistani ritrae Bakhtiar mentre \u00e8 aiutata da un istruttore durante un lancio con il paracadute per raccogliere fondi per le vittime del terribile terremoto dell'ottobre 2005 in Pakistan. Un'altra mostra una donna (apparentemente sempre Bakhtiar) che abbraccia l'istruttore.\nLa corte della Sharia Lal Masjid decret\u00f2 che Bakhtiar aveva compiuto un \u201catto non islamico\u201d abbracciando l'istruttore francese e per questo doveva essere rimossa dall'incarico ministeriale. Il decreto fu emanato a richiesta di \"un residente di Islamabad\" che aveva chiesto l'opinione della corte sull'argomento.\nIl 21 maggio 2007, Nilofar Bakhtiar rassegn\u00f2 le sue dimissioni a causa delle polemiche che non furono accettate da Shaukat Aziz, Primo ministro pakistano.\nBakhtiar si \u00e8 lamentata della campagna di intimitazione ordita contro di lei. Ha inoltre testimoniato di fronte ad una commissione del sento di sentirsi minacciata. Ha espresso infine disappunto per il mancato appoggio da parte degli altri ministri."}
{"id": "1222742", "revid": "287204", "url": "https://it.wikipedia.org/wiki?curid=1222742", "title": "Sadalsuud", "text": "Sadalsuud (Beta Aquarii - \u03b2 Aqr) \u00e8 la stella pi\u00f9 brillante della costellazione dell'Aquario. La sua magnitudine apparente \u00e8 +2,90 e dista 536 anni-luce dalla Terra.\nIl nome tradizionale Sadalsuud deriva dall'espressione araba \u0633\u0639\u062f \u0627\u0644\u0633\u0639\u0648\u062f \"sacd as-suc\u016bd\", che significa \u00abfortuna delle fortune\u00bb.\nOsservazione.\nSi tratta di una stella situata nell'emisfero celeste australe, ma molto in prossimit\u00e0 dell'equatore celeste; ci\u00f2 comporta che possa essere osservata da tutte le regioni abitate della Terra senza alcuna difficolt\u00e0 e che sia invisibile soltanto molto oltre il circolo polare artico. Nell'emisfero sud invece appare circumpolare solo nelle aree pi\u00f9 interne del continente antartico. La sua magnitudine pari a 2,9 le consente di essere scorta con facilit\u00e0 anche dalle aree urbane di moderate dimensioni.\nIl periodo migliore per la sua osservazione nel cielo serale ricade nei mesi compresi fra fine agosto e dicembre; da entrambi gli emisferi il periodo di visibilit\u00e0 rimane indicativamente lo stesso, grazie alla posizione della stella non lontana dall'equatore celeste.\nCaratteristiche fisiche.\nSadalsuud appartiene alla classe spettrale G0Ib ed \u00e8 un membro della rara classe di stelle note come supergiganti gialle. Ha una massa 6 volte quella solare ed un raggio 50 volte superiore. Con una temperatura superficiale di 5700 K \u00e8 2350 volte pi\u00f9 luminosa del Sole. Il telescopio spaziale Chandra ha riscontrato, proveniente da questa stella, un'emissione di raggi X piuttosto inusuale; \u00e8 infatti la prima emissione di raggi X osservata in una supergigante gialla.\nSadalsuud ha due compagne rispettivamente a 37 e 60 secondi d'arco di distanza, di magnitudine 11 e 11,60, che non sembrano legate fisicamente alla supergigante."}
{"id": "1222743", "revid": "49700", "url": "https://it.wikipedia.org/wiki?curid=1222743", "title": "Roy Emerson", "text": "In carriera \u00e8 stato capace di vincere 12 titoli del Grande Slam nel singolare e 16 nel doppio, ed \u00e8 l'unico tennista che ha vinto tutti e quattro i tornei in entrambe le specialit\u00e0. I suoi 28 titoli complessivi rappresentano un record in campo maschile. \nBiografia.\nEmerson nacque in una tenuta a Blackbutt, nel Queensland.\nLa sua famiglia si spost\u00f2 successivamente a Brisbane, dove entr\u00f2 nella Brisbane Grammar School e nella Ipswich Grammar School \u00e8 inizi\u00f2 a ricevere le prime vere lezioni di tennis.\nEmerson vinse il suo primo Grande Slam in doppio nel 1959 a Wimbledon (il partner era Neale Fraser). Nel 1961 ottenne la prima vittoria in un Grande Slam nel singolare agli Australian Open, battendo in finale il connazionale Rod Laver in quattro set. Dopo quell'anno, Emerson ottenne la seconda vittoria in un Grande Slam nel singolare battendo nuovamente Laver agli US Open.\nGiocatore destro, alto pi\u00f9 di 1,80 m, il suo soprannome era \"Emmo\". Emerson era famoso per i suoi duri allenamenti e per il suo essere sempre pronto per estenuanti incontri, grazie al suo elevato livello di atleticit\u00e0. Era abile soprattutto nel \"serve-and-volley\", ma sapeva adattarsi anche ai campi \"lenti\", il che gli permise di affermarsi su tutte le superfici.\nDal 1963 al 1967, Emerson vinse 5 Australian Open consecutivi. Le sue 6 affermazioni complessive in terra d'Australia sono state per lungo tempo un record in campo maschile, fino a quando Novak \u0110okovi\u0107 non l'ha agganciato nel 2016 e poi superato nel 2019.\nIl 1963 vide anche la prima vittoria di Emerson al Roland Garros, dove batt\u00e9 in finale Pierre Darmon.\nLa prima vittoria in singolare a Wimbledon avvenne nel 1964, con la vittoria in finale su Fred Stolle. Sempre nel 1964 Emerson vinse 55 partite consecutivi, chiudendo l'anno con un bilancio di 109 vittorie e 6 sconfitte. In quell'anno vinse 3 dei 4 titoli del Grande Slam, fallendo solo al Roland Garros.\nEmerson fu il numero 1 al mondo tra i giocatori amatoriali nel 1964 e 1965 secondo Lance Tingay del The Daily Telegraph e nel 1967 secondo Rex Bellamy. Durante questi anni comunque, Emerson non fu probabilmente un giocatore migliore di professionisti quali Laver e Ken Rosewall. Nel 1965 riusc\u00ec a difendere il titolo a Wimbledon, ma lo perse nel 1966, nonostante fosse il favorito, uscendo al quarto turno, poich\u00e9 durante la partita scivol\u00f2 andando a sbattere contro la sedia dell'arbitro e infortunandosi alla spalla. Riusc\u00ec comunque a finire il match, ma non a vincere la partita.\nL'ultimo titolo in un singolare del Grande Slam fu nel 1967 a Parigi, l'anno prima dell'avvento dell'Era Open. I suoi 12 Slam furono un record imbattuto fino al 2000, quando fu sopravanzato da Pete Sampras. L'ultima finale in doppio di Emerson fu nel 1971 a Wimbledon (il partner era Laver). I suoi 16 Slam in Doppio furono vinti con 5 partner diversi. Nel periodo 1960-1965, Roy vinse 6 tornei consecutivi in Doppio agli Open di Francia. Jack Kramer, grande tennista e organizzatore di molti tornei, nella sua autobiografia del 1979 scrisse che \"Emerson era il miglior giocatore di doppio della storia del tennis moderno, e probabilmente il miglior giocatore di dritto di tutti i tempi. Era cos\u00ec veloce che riusciva a coprire tutti gli spazi. (...) Gene Mako e Johnny van Ryn ogni tanto riuscivano a fare qualcosa di simile, ma non cos\u00ec spesso e cos\u00ec bene come Emerson\".\nEmerson, fu anche membro della squadra che vinse per otto volte la Coppa Davis tra il 1959 e 1967 ed \u00e8 il giocatore ad aver vinto pi\u00f9 volte questo trofeo.\nI 12 titoli nel Singolare e i 16 nel Doppio lo rendono il giocatore pi\u00f9 vincente nella storia del Grande Slam. Tutti gli slam vinti nel singolare comunque, furono vinti a livello amatoriale, in un periodo in cui molti dei migliori giocatori avevano fatto il salto verso il mondo professionale e non erano quindi ammessi ai tornei del Grande Slam. Kramer, candidato lui stesso al titolo di miglior tennista di tutti i tempi, non consider\u00f2 Emerson degno di essere incluso nella sua lista dei migliori 21 giocatori di tennis fino al 1979. Nel 1968 Emerson partecip\u00f2 come campione in carica al Roland Garros dove usc\u00ec ai quarti di finale per opera di Pacho Gonzales, che fu il pi\u00f9 forte tennista professionista per buona parte degli anni '50, ma aveva ormai quasi 40 anni all'inizio dell'era open. Di 8 anni pi\u00f9 giovane, Emerson non riusc\u00ec quasi mai a sopravanzare Pacho Gonzales nella dozzina di incontri da loro disputati a livello professionistico, ma nel 1970, al Champions Classic di Miami, Florida, riusc\u00ec a batterlo con un sonoro 6-2, 6-3, 6-2.\nL'ultimo anno buono di Emerson fu nel 1973, quando era ancora nella Top20 grazie al suo 105\u00ba (ed ultimo) titolo vinto al Pacific Coast Championships a San Francisco, dove riusc\u00ec a battere Roscoe Tanner, Arthur Ashe, e Bj\u00f6rn Borg negli ultimi 3 incontri di quel torneo. Da questo momento Emerson si ritir\u00f2 virtualmente, continuando a giocare fino al 1977 solo in qualche torneo. L'ultima apparizione in un campo da tennis come giocatore fu al torneo di Gstaad, in Svizzera, nel 1983.\nEmerson vive ora a Newport Beach, California, e ha una casa a Gstaad, dove passa le estati. Suo figlio Anthony \u00e8 stato un atleta All-American a tennis all'University of Southern California ed ha fatto una breve apparizione sul circuito professionistico. Roy and Anthony hanno vinto nel 1978 il titolo di United States Hard Court Father-and-Son.\nEmerson \u00e8 entrato a far parte nel 1982 dell'International Tennis Hall of Fame."}
{"id": "1222747", "revid": "110157", "url": "https://it.wikipedia.org/wiki?curid=1222747", "title": "MoinMoin", "text": "MoinMoin \u00e8 un software basato sulla filosofia wiki, scritto in Python e utilizzabile senza database: i dati inseriti vengono infatti gestiti dal file system.\nLa sua diffusione nel web \u00e8 notevole, al punto che possiamo definirlo uno dei wiki pi\u00f9 diffusi, assieme a MediaWiki.\nMoinMoin \u00e8 rilasciato sotto licenza GNU GPL, Versione 2 o superiore. Progetti di software libero che fanno uso di MoinMoin sono: Ubuntu, Apache, Debian, FreeBSD e molti altri."}
{"id": "1222752", "revid": "287204", "url": "https://it.wikipedia.org/wiki?curid=1222752", "title": "Sadachbia", "text": "Gamma Aquarii (\u03b3 Aqr/\u03b3 Aquarii) \u00e8 una stella della costellazione dell'Aquario. \u00c8 nota anche con il nome tradizionale di Sadachbia, nome di origine araba che viene interpretato come \u00abLa fortunata delle case\u00bb, approvato ufficialmente nel 2016 dalla IAU. \nHa una magnitudine apparente di 3,84 e dista 164 anni-luce dalla Terra ed \u00e8 una delle quattro stelle che formano l'asterismo dell'Urna.\nOsservazione.\nSi tratta di una stella situata nell'emisfero celeste australe, ma molto in prossimit\u00e0 dell'equatore celeste; ci\u00f2 comporta che possa essere osservata da tutte le regioni abitate della Terra senza alcuna difficolt\u00e0. Essendo di magnitudine 3,8, la si pu\u00f2 osservare anche dai piccoli centri urbani senza difficolt\u00e0, sebbene un cielo non eccessivamente inquinato sia maggiormente indicato per la sua individuazione.\nIl periodo migliore per la sua osservazione nel cielo serale ricade nei mesi compresi fra fine agosto e dicembre; da entrambi gli emisferi il periodo di visibilit\u00e0 rimane indicativamente lo stesso, grazie alla posizione della stella non lontana dall'equatore celeste.\nCaratteristiche.\nSi tratta di una stella bianca di sequenza principale, dalle caratteristiche simili, per esempio, alla brillante Vega, con massa e raggio rispettivamente 2,76 e 2,6 volte quelli del Sole. Sadachbia \u00e8 una binaria spettroscopica con un periodo di 58 giorni, e la distanza stimata della compagna, le cui caratteristiche sono sconosciute, \u00e8 di 0,4 UA."}
{"id": "1222757", "revid": "767487", "url": "https://it.wikipedia.org/wiki?curid=1222757", "title": "William Bartley III", "text": "Fu allievo di Karl Popper.\nLa filosofia di Bartley muove dal razionalismo critico di Popper e da una radicalizzazione della riflessione sui limiti del sapere, in relazione al superamento del verificazionismo con il falsificazionismo. Bartley insiste perci\u00f2 sull'idea della limitazione delle nostre capacit\u00e0 predittive e sul conseguente rifiuto di ogni razionalismo costruttivistico, proponendo una definizione di razionalista, come di colui che tiene aperte alla critica tutte le sue tesi, le sue teorie e i suoi atteggiamenti, nonch\u00e9 la cornice delle sue premesse, dei suoi pregiudizi ineliminabili. Questo razionalismo pancritico, a differenza dell'assolutizzazione del concetto di critica fatto da Popper, comprende perci\u00f2 la possibilit\u00e0 stessa di rinunciare alla posizione critica e si oppone ad un altro razionalismo, al panrazionalismo critico di matrice neopositivista (e tipico degli empiristi e degli intellettualisti) secondo cui devono essere accettate soltanto quelle asserzioni giustificabili per mezzo di argomentazioni razionali.\nIl panrazionalismo critico si fonda quindi, in ultima analisi, su una \"fede irrazionale nella ragione\", conseguenza di una decisione morale in favore del razionalismo: \u00abchiunque adotta l'atteggiamento razionalistico - sosteneva Karl Popper - lo fa perch\u00e9 ha adottato, in modo cosciente o meno, qualche proposta, o decisione, o credenza, o comportamento; adozione, questa, che possiamo definire \"irrazionale\"\u00bb. In realt\u00e0 che si raggiunga una decisione o si strutturi una teoria attraverso il metodo razionale empirista o che ci si imbatta per caso questo ha ben poca importanza, l'importante non \u00e8 che essa sia giustificabile, bens\u00ec applicabile e quindi soggetta alla critica.\nEspresse molta preoccupazione per l'ostracismo che la filosofia di Karl Popper sub\u00ec da tutte le universit\u00e0 statunitensi.\nIn \"Unfathomed Knowledge, Unmeasured Wealth\" formul\u00f2 l'idea secondo cui, poich\u00e9 nessuno \u00e8 consapevole di tutte le innumerevoli conseguenze anche indirette delle proprie azioni, mai \u00e8 accaduto che qualcuno abbia saputo veramente che cosa stesse facendo mentre agiva. Sua la definizione o descrizione della libert\u00e0 come \"libert\u00e0 di dare e libert\u00e0 di ricevere\", ossia di non dare (anche a s\u00e9 stessi) e di non ricevere (anche da s\u00e9 stessi): semplice, critica e universalmente applicabile."}
{"id": "1222759", "revid": "92723", "url": "https://it.wikipedia.org/wiki?curid=1222759", "title": "Chiesa di Santo Stefano alle Trane", "text": "La chiesa di Santo Stefano alle Trane \u00e8 un edificio sacro che si trova a Magazzini, nel comune di Portoferraio all'isola d'Elba.\nStoria e descrizione.\nLa chiesa, pertinente allo scomparso insediamento medievale di Latrano o Laterano, si avvicina per struttura e apparato decorativo all'architettura romanica pisana, possiede molti punti in comune con diverse chiese in Sardegna e Corsica, edificate tra l'XI e il XII secolo. La facciata \u00e8 spartita in basso da arcate cieche su paraste e conclusa da un timpano sottolineato da cornici. La decorazione, che segue schemi neoantichi sul fianco, riprende invece repertori estranei alla cultura pisana nell'abside, decorata da archetti pensili sui cui peducci compaiono motivi zoomorfi e protomi.\nRestaurata nei primi anni settanta del XX secolo dopo secoli di rovina, \u00e8 nuovamente officiata."}
{"id": "1222762", "revid": "767487", "url": "https://it.wikipedia.org/wiki?curid=1222762", "title": "PikiePikie", "text": "Pikiepikie \u00e8 un wiki sviluppato in python derivato da PikiPiki, il cui sviluppo \u00e8 stato definitivamente abbandonato. Il software non necessita di database."}
{"id": "1222767", "revid": "1305772", "url": "https://it.wikipedia.org/wiki?curid=1222767", "title": "Tombi! 2", "text": "Tombi! 2 (\"Tomba! 2: The Evil Swine Return\" nella versione statunitense, \"Tomba: The Wild Adventures\" nella versione giapponese) \u00e8 un videogioco a piattaforme tridimensionale sviluppato dalla giapponese Whoopee Camp Co. Ltd. per PlayStation. \u00c8 il seguito di \"Tombi!\", unico altro titolo della Whoopee Camp.\nTrama.\nTombi ha sconfitto i Maiali Cattivi e ora si rilassa, in compagnia del suo amico, lo scimmiotto Charles. Un giorno, trovandosi nel Villaggio di Tutti gli Esordi, si imbatte in alcuni Maiali Koma. Subito dopo arriva l'insetto Zippo, portandogli una lettera che ha trovato: nella lettera c'\u00e8 scritto che Tabby, la loro amica, \u00e8 scomparsa. Col sospetto che sia colpa dei Maiali, Tombi si avvia in cerca di Tabby. Durante il suo viaggio scoprir\u00e0 che i Maiali Cattivi sono tornati in forze e sono responsabili del rapimento della ragazza. Per salvarla, dovr\u00e0 sconfiggerli una seconda volta.\nMaiali Cattivi.\nUn gruppo di sei Maiali con poteri magici, di cui i primi cinque sono creati dall'ultimo, il Vero Maiale Cattivo. Ciascuno di essi ha gettato un incantesimo sull'area del continente in cui \u00e8 nascosto il suo Sacco, ciascuno ha diverse caratteristiche ed \u00e8 contraddistinto da un particolare colore.\nOgni maiale cattivo, eccetto l'ultimo, dopo essere stato sconfitto d\u00e0 origine ad un abito. Tale abito, se indossato da Tombi, gli fa avere i poteri del maiale; per esempio l'abito del Maiale di Ghiaccio trasforma i nemici in caramelle di ghiaccio.\nAccoglienza.\nCome il suo predecessore, \"Tombi! 2\" riceve critiche entusiastiche sebbene, come fa notare Peter Bartholow di GameSpot, il titolo pecca di originalit\u00e0 nei confronti di \"Tombi!\". Per IGN il titolo merita un 9 pieno, in particolare nell'aspetto grafico. Secondo Jeremy Conrad mettere a confronto i due titoli sotto tale aspetto \"\u00e8 come comparare un gioco a 16 bit con il suo sequel a 32 bit\".\nSequel.\nIn un'intervista Tokuro Fujiwara, fondatore e presidente della Whoopee Camp Co. Ltd, ipotizz\u00f2 l'uscita di un terzo capitolo della serie \"Tombi!\" grazie al discreto successo ottenuto dal secondo capitolo. In seguito al fallimento dell'azienda nel 2000, ogni progetto relativo a \"Tombi! 3\" fu semplicemente accantonato e dimenticato. "}
{"id": "1222770", "revid": "729019", "url": "https://it.wikipedia.org/wiki?curid=1222770", "title": "Congeneri", "text": "In chimica, si definiscono congeneri due molecole dello stesso genere ma non isomeri. Ad esempio, i policlorobifenili (PCB) sono una classe di composti che comprendono 209 congeneri suddivisi in 9+1 classi isomeriche, dal monocloro al decacloro. Il congenere PCB 1 ha l'atomo di cloro sostituito in posizione orto il PCB2 in posizione meta e il PCB 3 in posizione para: sono 3 congeneri che appartengono alla stessa classe isomerica del monocloro. Il PCB 209 ha tutti gli atomi di idrogeno sostituiti da atomi di Cl."}
{"id": "1222773", "revid": "1793900", "url": "https://it.wikipedia.org/wiki?curid=1222773", "title": "Re di Roma (disambigua)", "text": ""}
{"id": "1222775", "revid": "122246", "url": "https://it.wikipedia.org/wiki?curid=1222775", "title": "Grotta di San Mamiliano", "text": "La grotta di San Mamiliano, detta anche grotta del Santo e grotta del Drago, \u00e8 un luogo sacro che si trova sull'isola di Montecristo nell'Arcipelago Toscano a 234 metri di altitudine, non distante dal monastero di San Mamiliano.\nStoria.\nLa vocazione monastica dell'isola affonda le proprie radici nella met\u00e0 del V secolo ed \u00e8 legata alla figura di san Mamiliano, il vescovo di Palermo che, secondo la tradizione, per sfuggire ai Vandali, sarebbe qui approdato dall'isola di Tavolara con altri suoi seguaci (il presbitero Senzio e i monaci Aurelio, Gobuldeo, Infante, Lustro, Procolo, Rustico e Vindemio).\nLungo le pendici del monte della Fortezza, dominata dai resti della Fortezza di Montecristo, \u00e8 la grotta che la devozione popolare ha sempre identificato come dimora del santo eremita e luogo nel quale, secondo la leggenda, egli avrebbe ucciso un drago, simbolo evidente del paganesimo. Sul luogo dell'uccisione sarebbe sgorgata la sorgente d'acqua miracolosa tuttora esistente e di cui, sino al XIX secolo, veniva fatto mercato.\nUna credenza attestata dal XVII secolo affermava che la Grotta del Santo fosse l'unica caverna dell'isola a non essere sporcata dagli escrementi delle capre selvatiche (\"Capra aegagrus\"). All'interno della grotta numerosi \"ex voto\" costituiscono la testimonianza del passaggio di generazioni di pellegrini e di marinai, in buona parte provenienti da Forte dei Marmi.\nDal gennaio al febbraio 1870, all'interno della Grotta del Santo visse l'eremita Davide Lazzaretti."}
{"id": "1222777", "revid": "66882503", "url": "https://it.wikipedia.org/wiki?curid=1222777", "title": "Sette re di Roma", "text": ""}
{"id": "1222780", "revid": "287204", "url": "https://it.wikipedia.org/wiki?curid=1222780", "title": "Strumica", "text": "Strumica (in macedone: \u0421\u0442\u0440\u0443\u043c\u0438\u0446\u0430) \u00e8 un comune urbano della Macedonia del Nord di 79.012 abitanti (dato 2007). La sede comunale \u00e8 nella localit\u00e0 omonima. Nel 2003 i comuni di Vasilevo e Kukli\u0161 vennero annessi al territorio comunale.\nGeografia fisica.\nStrumica \u00e8 situata nella parte sud-orientale della Macedonia del Nord, nella vallata del fiume Strume\u0161nica, ad una trentina di km dalla frontiera con la Bulgaria, ed \u00e8 compresa tra i massicci montuosi della Belasica a sud e dell'Ogra\u017eeden a nord. \nIl comune confina con Valandovo a sud-ovest, con Kon\u010de a nord-ovest, con Vasilevo e Bosilovo a nord, con Novo Selo a est e con la Grecia a sud-est.\nEtimologia.\nFu menzionata per la prima volta nel II secolo a. C. da e Plinio il Vecchio con il nome greco di \u0391\u03c3\u03c4\u03c1\u03b1\u03af\u03bf\u03bd (\"Astraion\", stellata). In epoca romana era chiamata \"Tiberiopoli\". Con l'arrivo degli Slavi[nessuna fonte](nessuna fonte)nella regione venne creato anche l'attuale toponimo, originato dal nome del fiume Struma. In turco la citt\u00e0 \u00e8 conosciuta come \"Ustrumca\", mentre in greco \u00e8 \u03a3\u03c4\u03c1\u03ce\u03bc\u03bd\u03b9\u03c4\u03c3\u03b1.\nStoria.\nPopolata dai Traci, fu menzionata per la prima volta da Tito Livio come \"Astraion\" nel 181 a.C.. Con la conquista romana della regione nel 148 a.C. la cittadina fu ribattezzata \"Tiberiopoli\" e inclusa nella nuova provincia della Macedonia. Sotto il regno di Giuliano l'Apostata furono uccisi i quindici ieromartiri della citt\u00e0. Dopo il 395, con la divisione in due dell'Impero romano, Tiberiopoli entr\u00f2 a far parte dell'Impero romano d'oriente e nel tardo IV secolo fu inclusa nella provincia della Macedonia Salutaris.\nTra il VI ed il VII secolo la regione fu occupata dalla trib\u00f9 sclavena degli Strymoniti poi, nel IX secolo, fu ripresa dai Bizantini. Successivamente fu conquistata dal Khan Presian annessa all'Impero bulgaro sino al 1014, anno in cui fu nuovamente riconquistata dall'esercito di Bisanzio.\nNel XII secolo, con l'indebolimento progressivo dell'autorit\u00e0 bizantina nelle regioni pi\u00f9 periferiche, emersero una serie di potentati locali indipendenti retti da signorotti come il valacco Dobromir o il \"sebastocratore\" bulgaro Strez. Nel XIII secolo la cittadina fu ripresa dai Bizantini ai quali poi subentrarono i Serbi nel secolo successivo. Dopo la caduta dell'Impero serbo fu governata dapprima da Uglje\u0161a Mrnjav\u010devi\u0107 e poi da Dabi\u017eiv Spandulj per conto della famiglia Dejanovi\u0107. Nel 1383 fu conquistata dagli Ottomani, ribattezzata \"Ustrumca\" e successivamente inclusa nel sangiaccato di K\u00f6stendil.\nDurante la dominazione ottomana la citt\u00e0 assunse un aspetto tipicamente orientale, contemporaneamente il numero dei Musulmani inizi\u00f2 progressivamente a crescere, sia grazie alle conversioni, sia grazie all'insediamento di coloni di etnia turca. Secondo un censimento del 1519 ad Ustrumca abitavano 2,780 persone, dei quali 1,450 erano Cristiani e 1,330 Musulmani. Nel XVII secolo divenne sede di un \"kadiluk\", mentre tra la fine del XVII e l'inizio del XIX secolo fu inclusa nel sangiaccato di Salonicco. \nSul finire del XIX secolo inizi\u00f2 in citt\u00e0 la penetrazione culturale del Patriarcato di Costantinopoli, che fece proseliti soprattutto tra la popolazione di etnia greca, mentre contemporaneamente gli abitanti slavo-macedoni iniziarono a fare riferimento all'Esarcato bulgaro. Sul finire del XIX secolo inizi\u00f2 ad operare nei dintorni della citt\u00e0 un distaccamento dell'organizzazione rivoluzionaria macedone VMRO.\nDopo il congresso di Berlino del 1878 si rifugiarono a Ustrumca numerosi profughi turchi o musulmani provenienti dalla Serbia e dalla Bulgaria. Secondo il censimento ottomano del 1881/82-1893, la popolazione della \"kaza\" di Ustrumca ammontava a 33.024 abitanti, dei quali 15.760 Musulmani, 13.726 Greci, 2.965 Bulgari e 573 Ebrei. Nel 1905, secondo il geografo bulgaro Dimitri Mi\u0161ev, la popolazione cristiana della kaza di Ustrumca, che ammontava a 22.860 unit\u00e0, era a sua volta composta da 12.736 esarchisti bulgari, 8.992 patriarchisti bulgari, 624 protestanti bulgari, 444 Rom, 25 Greci e 6 Valacchi.\nDurante la prima guerra balcanica fu occupata dai Bulgari della 7\u00aa divisione Rila e da truppe serbe. La citt\u00e0 venne prontamente ribattezzata \u0421\u0442\u0440\u0443\u043c\u0438\u0446\u0430 (\"Strumica\"). Subito dopo la conquista fu istituita una commissione mista composta da ufficiali bulgari e serbi, da locali cristiani e da miliziani bulgaro-macedoni che processarono sommariamente i notabili musulmani della citt\u00e0 e, nella maggioranza dei casi, li condannarono a morte. Sorte analoga tocc\u00f2 a centinaia di profughi musulmani che si erano riversati in citt\u00e0. Le vittime del massacro vanno da un minimo di 800 ad un massimo di 3000-4000. Nel corso della seconda guerra balcanica fu occupata dall'esercito greco il 9 luglio 1913. Il trattato di Bucarest, siglato qualche settimana dopo assegn\u00f2 tuttavia la citt\u00e0 alla Bulgaria. Appresa la notizia, la popolazione greca e musulmana, supportata dalle truppe elleniche ancora presenti a Strumica, diede fuoco a gran parte dell'abitato. Oltre 1.900 edifici andarono distrutti, mentre i profughi greci furono trasferiti a Kilkis, cittadina a nord di Salonicco, dove la maggioranza della popolazione, di etnia slavo-macedone, era stata espulsa per ordine dell'esercito di Atene.\nCon la ratifica del trattato di Neuilly, nel 1919, Strumica e tutta l'alta vallata della Strume\u0161nica passarono dal Regno di Bulgaria al Regno dei Serbi, Croati e Sloveni. Nel 1929 fu inclusa nella Banovina del Vardar.\nDurante l'invasione della Jugoslavia, Strumica fu occupata dalle truppe tedesche il 6 aprile 1941. Il 18 dello stesso mese vi fece il suo ingresso l'esercito bulgaro, alleato di quello nazista. Tra il 1941 ed il 1944, come gran parte della Macedonia centro-orientale, fu annessa alla Bulgaria. L'11 settembre 1944 le truppe di Sofia lasciarono la citt\u00e0, seguite da quelle tedesche il 5 novembre dello stesso anno. Nel dopoguerra, con l'istituzione della Repubblica Socialista Federale di Jugoslavia, Strumica fu inclusa nel territorio della Repubblica Socialista di Macedonia.\nSociet\u00e0.\nEvoluzione demografica.\nIn base al censimento del 2007 la popolazione \u00e8 cos\u00ec suddivisa dal punto di vista etnico:\nCultura.\nEventi.\nStrumica \u00e8 anche famosa per la sua vita notturna ed eventi internazionali come il Festival of SEE Film Authors con il direttore artistico Goran Tren\u010dovski e il famoso carnevale (Strumicki Karneval) che si svolge ogni anno nel mese di febbraio/marzo dove partecipano diversi gruppi e carri proveniente da tutta la regione balcanica.\nMusica.\nStrumica ha visto i natali del violinista, cantante e compositore Dimitrios Semsis noto come Saloniki\u00f3s.\nGeografia antropica.\nLocalit\u00e0.\nIl comune \u00e8 formato dall'insieme delle seguenti localit\u00e0:\nStrumica (sede comunale) \nEducazione.\nLa citt\u00e0 di Strumica ha 4 scuole primarie, 3 scuole superiori, 1 scuola di Musica e 1 facolt\u00e0 di agricoltura, parte dell'universit\u00e0 Cirillo e Metodio di Skopje).\nAmministrazione.\nZoran Zaev \u00e8 stato sindaco di Strumica dal 22 marzo 2005 al 22 dicembre 2016, prima di diventare leader del partito Unione Socialdemocratica di Macedonia e primo ministro della Macedonia del Nord.\nSport.\nLe principali squadre di calcio della citt\u00e0 sono il Belasica, che gioca allo Stadio Blagoj Istatov, e l'Akademija Pandev, di scena allo Stadio Kuku\u0161. \nIn citt\u00e0 ha sede la squadra di basket K.K. Strumica, protagonista nel massimo campionato nazionale."}
{"id": "1222786", "revid": "1305772", "url": "https://it.wikipedia.org/wiki?curid=1222786", "title": "Debito di sangue", "text": ""}
{"id": "1222789", "revid": "73560", "url": "https://it.wikipedia.org/wiki?curid=1222789", "title": "Postgres", "text": ""}
{"id": "1222802", "revid": "287204", "url": "https://it.wikipedia.org/wiki?curid=1222802", "title": "Skat", "text": "Delta Aquarii (\u03b4 Aqr/\u03b4 Aquarii) \u00e8 la terza stella pi\u00f9 brillante della costellazione dell'Aquario. \u00c8 nota anche con il nome tradizionale di Skat o Scheat, nome riferito anche a Beta Pegasi. Generalmente si considera che il nome tradizionale derivi dalla parola araba \"as-saq\", che significa \u00abgamba\u00bb o \u00abtibia\u00bb; comunque \u00e8 stato suggerito anche che la vera derivazione provenga dall'arabo \"\u0161i'at\", che significa \u00abaugurio\u00bb.\nSi pensa che Delta Aquarii faccia parte dell'Associazione Stellare dell'Orsa Maggiore.\nOsservazione.\nSi tratta di una stella situata nell'emisfero celeste australe; grazie alla sua posizione non fortemente australe, pu\u00f2 essere osservata dalla gran parte delle regioni della Terra, sebbene gli osservatori dell'emisfero sud siano pi\u00f9 avvantaggiati. Nei pressi dell'Antartide appare circumpolare, mentre resta sempre invisibile solo in prossimit\u00e0 del circolo polare artico. Essendo di magnitudine 4, la si pu\u00f2 osservare anche dai piccoli centri urbani senza difficolt\u00e0, sebbene un cielo non eccessivamente inquinato sia maggiormente indicato per la sua individuazione.\nIl periodo migliore per la sua osservazione nel cielo serale ricade nei mesi compresi fra fine agosto e dicembre; da entrambi gli emisferi il periodo di visibilit\u00e0 rimane indicativamente lo stesso, grazie alla posizione della stella non lontana dall'equatore celeste.\nCaratteristiche.\nDelta Aquarii \u00e8 una stella bianca di tipo spettrale A3V, con una massa di e un raggio oltre 4 volte quello del Sole. Proprio per le sue dimensioni, nonostante sia classificata di sequenza principale, sembra pi\u00f9 simile a una subgigante, cio\u00e8 a stelle che hanno gi\u00e0 terminato l'idrogeno all'interno del loro nucleo da fondere in elio e che si apprestano a iniziare la fusione di quest'ultimo elemento in carbonio e ossigeno. \nSembra avere una compagna non ben identificata, che le ruota attorno in un periodo di 1,32 anni."}
{"id": "1222820", "revid": "110157", "url": "https://it.wikipedia.org/wiki?curid=1222820", "title": "Algida", "text": "Algida (pronuncia: \u00e0lgida) \u00e8 un marchio italiano specializzato nella produzione di gelati confezionati facente parte della divisione Heartbrand della multinazionale olandese-britannica Unilever.\nStoria.\nAlgida fu fondata come gelateria artigianale a Roma nel 1946 da Italo Barbiani, un ex lavoratore della Gelateria Fassi, e da Alfred Wiesner. Quest'ultimo era un ingegnere austriaco internato poich\u00e9 ebreo nel campo di internamento di Ferramonti di Tarsia e poi nel carcere di Fossombrone. Evaso nell'ottobre del 1943, Wiesner partecip\u00f2 alla Resistenza e collabor\u00f2 con le truppe alleate e con la Croce Rossa. Al termine della sua collaborazione, gli alleati regalarono a Wiesner due macchine per produrre gelati. Il 14 settembre 1953 venne depositato presso la camera di commercio di Roma l'atto costitutivo di Algida a firma di Alija Artman, Italo Barbiani, Giorgio Praeger e Alfred Wiesner. Il capitale sociale era di 40 milioni di lire. Nel 1964, Algida venne rilevata dalla multinazionale anglo-olandese Unilever.\nIl primo gelato prodotto dall'azienda fu il Cremino, un gelato alla panna ricoperto da cacao e sorretto da un bastoncino di legno. Nel 1976 venne lanciato su scala mondiale il celebre Cornetto, grazie al precedente acquisto, da parte di Unilever, del relativo brevetto in mano alla fabbrica artigianale di gelati \"Spica\" di Napoli. Dopo la chiusura dello stabilimento di Cagliari e la vendita dello stabilimento di Cisterna di Latina nell'omonima provincia, la produzione in Italia \u00e8 concentrata a Caivano (NA), e la restante produzione \u00e8 all'estero.\nIl 16 gennaio 2014, Algida ha annunciato, sulla pagina Facebook, il ritorno del \"Winner Taco\". Creato negli anni '80 negli Stati Uniti con il nome di \"Choco Taco\" e commercializzato in Italia nel 1997, fu uno dei primi gelati confezionati ad avere una forma diversa da quella consueta. Era stato ritirato dal mercato nei primi anni duemila per far spazio a nuove versioni del \"Magnum\". Nel 2018 risultava essere la marca \"leader\" in Italia per quote di mercato del settore gelati, davanti a Sammontana (20% del mercato) e Gelati Motta (18%).\nNome.\nLa denominazione Algida prende il nome dall'aggettivo latino \"algidus\", -\"a\", -\"um\", ossia \u00abfreddo, gelido\u00bb.\nGlobalizzazione del marchio.\nIl marchio Algida ha subito frequenti trasformazioni nel corso della sua storia. La pi\u00f9 importante \u00e8 del 1998 quando Unilever ha adottato un marchio globalizzato, chiamato \"Heartbrand\", in tutte le nazioni in cui la multinazionale \u00e8 presente con un proprio marchio nel mercato dei gelati confezionati. La presenza di un marchio univoco permette un'identificazione mondiale dell'azienda, indipendentemente dal nome locale (\"Frigo\", \"Miko\", \"Eskimo\", \"Wall's\", ecc.). La tendenza, comune a molti marchi globalizzati, \u00e8 di eliminare le differenze locali; spesso infatti le confezioni dei gelati riportano solo il marchio senza il logotipo.\nIl marchio \"Heartbrand\", introdotto nella primavera del 1998 e successivamente modificato leggermente nella primavera del 2003, rappresenta un cuore stilizzato bianco in campitura rossa.\nPubblicit\u00e0.\nA partire dal 2011, il marchio luminoso dell'azienda si trova al centro della ruota panoramica Eurowheel del parco divertimenti Mirabilandia di Ravenna."}
{"id": "1222821", "revid": "298055", "url": "https://it.wikipedia.org/wiki?curid=1222821", "title": "CDB (casa discografica)", "text": "La CDB fu una casa discografica italiana attiva tra il 1965 e il 1969.\nStoria della CDB.\nLa CDB prende il nome dalle iniziali del suo fondatore e direttore, Carmine De Benedictis (editore musicale con le Edizioni musicali Telemondo, in seguito produttore cinematografico), fondata nel 1965 e le sue pubblicazioni riguardarono principalmente complessi beat.\nDa ricordare soprattutto i Jaguars, I Delfini e i Rokketti, che nel 1967 parteciparono anche al Cantagiro, e il cui cantante e chitarrista Santino Rocchetti avr\u00e0 in seguito una buona carriera come solista.\nLa sede dell'etichetta era a Roma, in via Montesanto 1A.\nDe Benedictis \u00e8 ricordato negli annali della musica leggera anche per il suo tentativo, nel 1964, di organizzare una manifestazione, chiamata \"CantaItalia\", sulla falsariga del Cantagiro: l'organizzatore di quest'ultima, Ezio Radaelli, denuncia De Benedictis, che per\u00f2 fa partire ugualmente la manifestazione da Torino, con Corrado e un giovane Pippo Baudo come presentatori.\nDopo pochi giorni, per\u00f2, a causa delle difficolt\u00e0 finanziarie, del poco pubblico e del boicottaggio da parte di alcune case discografiche, il \"CantaItalia\" termina prima del tempo.\nDe Benedittis continuer\u00e0 a lavorare nel mondo discografico fino alla fine del decennio, per poi dedicarsi al lavoro di produttore cinematografico.\nI dischi pubblicati.\nPer la datazione ci si basa sull'etichetta del disco, o sul vinile o, infine, sulla copertina, qualora nessuno di questi elementi avesse una datazione, ci si basa sulla numerazione del catalogo, se esistenti, viene riportato oltre all'anno il mese e il giorno (quest'ultimo dato si trova, a volte, stampato sul vinile)."}
{"id": "1222832", "revid": "92719", "url": "https://it.wikipedia.org/wiki?curid=1222832", "title": "NGC 7009", "text": ""}
{"id": "1222841", "revid": "767487", "url": "https://it.wikipedia.org/wiki?curid=1222841", "title": "Dracula contro Frankenstein (film 1972)", "text": "Dracula contro Frankenstein (\"Dr\u00e1cula contra Frankenstein\") \u00e8 un film del 1972 diretto da Jes\u00fas Franco.\nTrama.\nIl conte Dracula vuole pi\u00f9 sangue e riesce ad averlo facendo un patto con il dottor Frankenstein: di tenere a bada il suo esperimento, ovvero la bestia. Il conte, per\u00f2, affascinato dal mostro, lo vuole per s\u00e9 e uccider\u00e0 chiunque lo voglia fermare.\nProduzione.\nIl film \u00e8 una coproduzione internazionale fra quattro paesi, ma basata soprattutto su capitali spagnoli e francesi. \u00c8 il secondo film che il regista spagnolo dedic\u00f2 al personaggio di Dracula. Il primo, girato nel 1969, era stato \"Il conte Dracula\" con Christopher Lee, film estremamente fedele al romanzo di Bram Stoker di cui Franco non fu mai del tutto soddisfatto.\nFu cos\u00ec che due anni pi\u00f9 tardi decise di riportare il celebre vampiro sullo schermo in una chiave pi\u00f9 personale, affidando il ruolo di protagonista al suo grande amico Howard Vernon e creando una bizzarra commistione tra i due soggetti classici della letteratura e del cinema horror legati ai personaggi di Dracula e del dottor Frankenstein. Il punto di riferimento stilistico \u00e8 il cinema espressionista tedesco e il rimando all'era del muto \u00e8 cos\u00ec diretto che tutto il dialogo era contenuto in un solo foglio e in particolare durante la prima mezz'ora non ascoltiamo una sola parola.\nGirato a Murcia, Alicante, Lisbona, Parigi e all'Estoril, per la colonna sonora Franco riutilizz\u00f2 parte della musica composta da Bruno Nicolai per \"Il conte Dracula\" e \"Justine, ovvero le disavventure della virt\u00f9\" (il tema del Marchese de Sade).\nDistribuzione.\nVersioni.\nSecondo i dati ufficiali della Filmoteca Espa\u00f1ola, in Spagna \"Dr\u00e1cula contra Frankenstein\", distribuito da Chamartin, fu visto da 583.617 spettatori.\nBen poco si sa invece della versione francese, correttamente intitolata \"Dracula prisonnier de Frankenstein\" (nel film il celebre vampiro \u00e8 infatti presentato come una delle creature dello scienziato, con il quale non entra mai in conflitto). \u00c8 d'altronde molto probabile, considerando il target del produttore francese Robert de Nesle, che questa versione includesse scene alternative di nudo, di cui resta traccia in una foto di scena che ritrae Anne Libert. Le vicissitudini degli eredi De Nesle non hanno finora consentito di sciogliere il mistero. Da una locandina pubblicata da Alain Petit nei suoi \"Manacoa Files\" sappiamo che in Francia il film fu distribuito dalla Cocinor.\nDi una versione distribuita in Italia, col titolo \"Dracula contro Frankenstein\", si trova notizia in \"Obsession - The Films of Jess Franco\".\nEdizioni in DVD.\nIl film \u00e8 uscito in DVD prima in Spagna (Divisa Ediciones) con il titolo \"Dr\u00e1cula contra Frankenstein\", poi negli Stati Uniti (Image Entertainment) nel 2005 con il titolo \"Dracula, Prisoner of Frankenstein\", poi con lo stesso titolo in Gran Bretagna (Tartan Video), infine in Italia (Mosaico Video) con il titolo \"Dracula contro Frankenstein\". Le edizioni inglese e americana sono sottotitolate in inglese.\nLa qualit\u00e0 dell'immagine non si discosta da quella delle vecchie edizioni in VHS."}
{"id": "1222842", "revid": "124006745", "url": "https://it.wikipedia.org/wiki?curid=1222842", "title": "Br\u00f6han-Museum", "text": "Il Br\u00f6han-Museum (\"Landesmuseum f\u00fcr Jugendstil, Art Deco und Funktionalismus (1889-1939)\") \u00e8 un museo di Berlino, sito nel quartiere Charlottenburg. L'edificio che ospita il museo, come anche il vicino Museum Berggruen, \u00e8 in stile neoclassico ed era precedentemente usato come caserma.\nCollezione.\nIl museo ospita la collezione raccolta a partire dal 1966 da \"Karl H. Br\u00f6han\", il quale inizi\u00f2 a raccogliere opere d'arte in stile Art Nouveau e Art D\u00e9co. Numerosi sono i dipinti legati alla secessione di Berlino, come ad esempio opere di Karl Hagermeister e Hans Baluschek. La collezione comprende anche mobili, ceramiche, vetrerie. Ogni sala del museo \u00e8 dedicata ad un singolo artista."}
{"id": "1222844", "revid": "113773706", "url": "https://it.wikipedia.org/wiki?curid=1222844", "title": "Isaac Ren\u00e9 Guy Le Chapelier", "text": "Venne ghigliottinato negli ultimi mesi del Terrore rivoluzionario.\nEsordi.\nSecondo di quattro figli di una famiglia di avvocati al Parlamento di Bretagna (gli alti tribunali penali, sotto l'Ancien r\u00e9gime) sin dal XVII secolo, il padre era stato nobilitato nel 1769. Lui stesso, sin da giovane, avvocato a Rennes, presso la cui universit\u00e0 aveva completo gli studi di diritto, nel 1775-76 divenne massone alla loggia della \"Perfetta Unione\" di Rennes. Nel 1780 venne nominato dalla amministrazione di Luigi XVI consigliere degli \"Stati di Bretagna\" e della \"Commissione intermediaria\".\nA questo periodo risale la conoscenza di taluni che faranno carriera nella Grande Rivoluzione: il Siey\u00e8s, che fra il 1786 e l'88 assisteva ad alcune sedute degli \"Stati di Bretagna\"; il Lanjuinais, che assieme al Le Chapelier e al Glezen avrebbe firmato, nell'agosto 1788, una 'molto umile e molto rispettosa' rappresentazione dell'ordine degli avvocati del \"Parlamento di Bretagna\" a Luigi XVI.\nGli Stati Generali.\nElezione.\nL'evento che mut\u00f2 il corso della vita del Le Chapelier, e della Francia intercorse l'8 agosto 1788, allorch\u00e9 Luigi XVI annunci\u00f2 la convocazione a Versailles degli Stati Generali, per il 5 maggio 1789. La reazione del Le Chapelier fu, inizialmente, un poco frastornata: oltre alla 'molto umile rappresentazione', immediatamente successiva alla convocazione, egli tent\u00f2, inizialmente, di essere arruolato fra i nobili degli Stati generali: il 24 dicembre 1788 scrisse alla 'Nobilt\u00e0 di Bretagna' per domandare di \"fissare\" il suo stato di nobile, ma la sua domanda venne respinta. Ma Le Chapelier era un uomo ricco e influente. Abbastanza per cambiare casacca: il 14 febbraio 1789, si fece eleggere deputato per il terzo stato ai gi\u00e0 conosciuti \"Stati di Bretagna\" e, il 17 aprile, quinto su sette eletti del terzo stato, anche agli Stati generali di Versailles, rappresentante del baliato di Rennes.\nLa imposizione del voto capitario.\nRiuniti che furono i delegati, gli Stati generali vennero aperti il 5 maggio. Subito i delegati del terzo stato cominciarono a pretendere il voto per testa, mentre il regime 'costituzionale' vigente prevedeva quello per ordine. Ci\u00f2 scaten\u00f2 una vivacissima agitazione fra i delegati, nella quale ebbero una parte singolarmente rilevante i deputati bretoni (Le Chapelier, Lanjuinais, Defermon e Coroller), riuniti, gi\u00e0 da qualche giorni prima dell'apertura degli Stati generali, nel cosiddetto del \"Club bretone\", un capannello dei deputati della Bretagna, riuniti presso il \"caf\u00e9 Amaury\", per discutere insieme le rispettive attitudini. Presto slittate decisamente verso una posizione particolarmente radicale (ebbero il vezzo di farsi definire i \"furiosi\", 'les enrag\u00e9s'). Fra di essi seppe distinguersi il Le Chapelier, evidentemente esacerbato dalla mancata inclusione nello stato nobiliare, implorata nella respinta supplica del 24 dicembre 1788.\nIn ogni caso, seduto alla sinistra e brillante oratore, ottenne parecchia visibilit\u00e0: il 19 maggio fu tra i 16 membri del terzo stato scelti per una 'conferenza di conciliazione' con nobilt\u00e0 e clero. Il 15 giugno sostenne, pare con efficacia, la mozione del Siey\u00e8s in favore della fusione dei delegati dei tre ordini in un'unica Assemblea Nazionale, il 20 giugno si fece notare al Giuramento della Pallacorda. Dopodich\u00e9 gli avvenimenti precipitarono: il 9 luglio il Terzo Stato si riun\u00ec come \"Assemblea nazionale costituente\", il 14 luglio, venne presa la Bastiglia, il 5 ottobre una gran folla si mise in marcia da Parigi su Versailles, ove la regina rischi\u00f2 di venire linciata: la corte vennero costretta a trasferirsi a Parigi, insieme all'Assemblea. In quella occasione Le Chapelier venne grandemente applaudito dalla folla in marcia, che non tent\u00f2, in alcun modo, di arrestare.\nPrimo presidente del Club dei Giacobini.\nIn quei mesi, al \"Club bretone\" venne raggiunto da deputati di altre province. Sinch\u00e9, quando si spost\u00f2 da Versailles a Parigi, cominci\u00f2 ad essere chiamato \"Club dei giacobini\", dal nome dei frati del convento ove si install\u00f2. Le Chapelier prepar\u00f2 il proprio successo in questa ala sinistra dell'Assemblea, con due proposte decisamente estremiste: il 17 giugno, propose la nomina di una commissione incaricata di alleviare immediatamente la miseria del \"popolo francese\"; il 18 luglio intervenne per sostenere \"la necessit\u00e0 di armare i cittadini\". Tutto ci\u00f2 gli valse di divenire primo presidente del club.\nL'Assemblea Costituente.\nSegretario e presidente dell'Assemblea Costituente.\nSia stato il prestigio acquisito nella vittoriosa lotta per il voto capitario, o l'appoggio del club, il deputato bretone fece carriera anche all'Assemblea Nazionale, il 3 e il 18 luglio 1789 e il 10 novembre 1791 ne fu segretario, dal 3 agosto al 16 agosto 1789 presidente, al posto del de La Rochefoucauld e al Touret, che aveva rifiutato l'incarico. In ottobre rimpiazz\u00f2, per tre giorni, Mounier alla presidenza il quale la abbandon\u00f2 volontariamente e si ritir\u00f2 temendo ripercussioni causate dalle sue opinioni non pi\u00f9 popolari. L'8 giugno 1790 fu decisivo nel convincere Siey\u00e8s ad accettare la presidenza.\nAttivissimo deputato.\nFu tra i 53 deputati che pi\u00f9 intervennero all'Assemblea, alle cui sedute partecipava con grande assiduit\u00e0, come parimenti fece con le commissioni delle quali faceva parte: fece parte delle commissioni Redazione, Costituzione (dal 20 luglio 1789, eppoi ancora dal 14 settembre), Decreti, Colonie. Il 23 novembre 1790 propose la creazione di un \"Comitato Centrale\" (con lui membro) con il compito di aumentare l'efficacia del comitato Costituzione, onde accelerarne i lavori.\nPosizioni rivoluzionarie.\nNel merito della discussione, Le Chapelier insistette per la separazione dei poteri, rifiutando, quindi, di considerare il monarca come \u00abco-legislatore\u00bb, salvo un potere di veto sospensivo. Il 2 gennaio propose e ottenne che venisse inviata una delegazione al re, per sentire le sue proposte in merito alla \"lista civile\", ovvero le propriet\u00e0 della corona: un concetto davvero rivoluzionario dal momento che, sin ad allora, tale propriet\u00e0 coincideva semplicemente con l'intero Stato. Difese il diritto dei 200'000 protestanti al pieno accesso ai diritti politici, e ancora quello degli ebrei di Bordeaux. Propose, il 9 giugno 1790, l'abolizione della nobilt\u00e0 e dei titoli di ogni natura. Difese, infine, l'elettorato attivo dei nullatenenti, dopo averlo osteggiato sino alla fine del 1789. Le Chapelier fu fra quelli che maggiormente spinsero per la requisizione dei beni ecclesiastici (sin dal 2 novembre), da trasformarsi in beni nazionali e vot\u00f2 a favore degli assegnati.\nSvolta al centro.\nPosizioni via via pi\u00f9 moderate.\nTali posizioni, in definitiva, erano coerenti con quelle del club dei Giacobini. Ma, a partire dai primi mesi del 1791, si osserva una crescente divaricazione. Se la proposta del 29 aprile per autorizzare i militari ad assistere alle societ\u00e0 patriottiche, appare ambigua, certamente moderati sono gli interventi in tema di potere (che egli attribuiva al monarca, ricalcando le posizioni di Mirabeau) di fare la pace e la guerra e di nominare i ministri e dei ministri di proporre leggi all'Assemblea. Segno di una crescente preoccupazione per il montante radicalismo sono le proposte del 21 maggio per l'inviolabilit\u00e0 fisica dei deputati, eppoi in tema di limitazioni dei poteri dell'assemblea rispetto ai diritti inalienabili dei cittadini.\nAl 29 gennaio 1791, risale un velenoso scambio di battute all'Assemblea: Le Chapelier accus\u00f2 Robespierre di non conoscere \"una sola parola della Costituzione\". Rispose il Prieur \"che lui ne conosceva troppi\". Il primo presidente del club dei Giacobini si avviava, cos\u00ec, a divenire una delle bestie nere della (ancora minoritaria) ala sinistra.\nDai Giacobini ai Foglianti.\nLa rottura tra i Giacobini e il loro primo presidente divenne definitiva in coincidenza con la fuga a Varennes di Luigi XVI, il 21 giugno 1791, che rafforz\u00f2 decisamente la sinistra radicale e repubblicana. Le Chapelier pass\u00f2 al moderato \"Club dei foglianti\" e prese a sostenere posizioni decisamente moderate.\nLa legge Le Chapelier.\nLa rappresentazione plastica di tale mutamento, si ebbe con la famosa Legge Le Chapelier, del 14 giugno 1791, che aboliva le corporazioni, l'apprendistato, introduceva un \"delitto di coalizione\", penalmente perseguibile, abrogato solo nel 1864. In conseguenza la legge proibiva anche le associazioni di lavoratori e il diritto di sciopero, con l'argomento che il nuovo regime che aveva distrutto le antiche corporazioni, non poteva permettere la ricostruzioni di nuove, che si interponessero fra Stato e cittadini: \"a nessuno \u00e8 permesso di ispirare ai cittadini un interesse intermediario\". Coerentemente, alla fine del settembre 1791, egli critic\u00f2 i club e le \"societ\u00e0 popolari\" che non avevano pi\u00f9 ragione di esistere, dal momento che la missione di rigenerazione della nazione era terminata: \"la rivoluzione \u00e8 finita \u2026 occorre portare l'ordine e la pace perch\u00e9 la nuova costituzione potesse entrare in vigore\" ripet\u00e9 sovente Le Chapelier negli ultimi mesi dell'Assemblea Costituente.\nLa rottura definitiva con i Giacobini.\nSeguirono una serie di conseguenti prese di posizione: il 4 agosto contro un progetto di legge punitivo dei numerosissimi preti refrattari, ovvero coloro che avevano rifiutato la costituzione civile del clero e i nobili che rifiutavano l'abolizione dei titoli nobiliari. Contro l'annessione di Avignone. Contro il pagamento di indennit\u00e0 ai deputati. Contro la non-rieliggibilit\u00e0 dei deputati della Costituente alla prossima Assemblea Nazionale legislativa. Per la riduzione del diritto di petizione a diritto individuale, ci\u00f2 che avrebbe tolto ai club uno dei loro principali strumenti di pressione. Per la limitazione del 'diritto di affissione' a diritto pubblico regolato dalla legge, al fine di mantenere l'ordine e la pace della societ\u00e0.\nTali posizioni sembravano fatte apposta per scontentare profondamente i suoi vecchi compagni del club dei Giacobini, a partire dal montante Robespierre: questi si mostr\u00f2 furioso per gli attacchi ai club e alle societ\u00e0 popolari. Usc\u00ec anche un avvelenato \"pamphlet\", intitolato \"Vita privata e politica di re Isacco Le Chapelier I, capo della quarta dinastia dei re di Francia\"\nEsito.\nRitorno a Rennes.\nL'Assemblea Nazionale Costituente si sciolse il 30 settembre 1791 e venne immediatamente rimpiazzata dalla Assemblea Legislativa. Le Chapelier rientr\u00f2 gi\u00e0 quell'anno a Rennes, citt\u00e0 che pure nell'agosto 1789, in occasione della sua presidenza dell'Assemblea, gli aveva dedicato la allora Place Neuve, ebbe molte difficolt\u00e0 ad essere accettato dal locale club degli \"Amici della Costituzione\". Lui, che a Parigi ne era stato il fondatore. E la sua ammissione provoc\u00f2 la scissione dei 120 membri pi\u00f9 radicali (o opportunisti).\nVennero i successivi, tumultuosi, mesi del proclama di Brunswick del 25 luglio 1792, che portarono al processo di Luigi XVI (iniziato il 11 dicembre 1792) e alla sua decapitazione (21 gennaio 1793). La radicalizzazione del conflitto politico segn\u00f2 il trionfo dell'ala sinistra del Robespierre e la sparizione (soprattutto fisica) dei \"Foglianti\".\nFuga in Inghilterra.\nComprendendo la grave minaccia, nel 1792 Le Chapelier pass\u00f2 in Inghilterra, ufficialmente per seguire gli interessi di un cliente. L\u00ec venne accusato di \"emigrazione\" e minacciato di confisca dei beni. Talch\u00e9 rientr\u00f2 in Francia: non nella pericolosissima Parigi, per\u00f2, ma a Forges-les-Eaux, piccolo comune dell'Alta Normandia.\nProcesso e decapitazione.\nQui, il 14 febbraio 1794, scrisse una lettera al \"comitato di salute pubblica\" del Robespierre, suo antico sodale, nella quale offriva i propri servigi come spia a danno degli Inglesi. \nLa lettera venne considerata una provocazione e Robespierre profitt\u00f2 per decretare un ordine di arresto del febbraio 1794. Tradotto dinnanzi al tribunale rivoluzionario, Le Chapelier fu condannato a morte \"per aver cospirato, dal 1789, in favore della monarchia\", insieme al Thouret, al Malesherbes e al Duval d'\u00c9pr\u00e9mesnil. Venne ghigliottinato il 22 aprile 1794, lo stesso giorno del Malesherbes, del fratello e della cognata del Chateaubriand.\nSecondo matrimonio della moglie.\nLa sua vedova, Marie-Esther de la Marre, si rispos\u00f2, il 30 dicembre 1799 con il Corbi\u00e8re. Un avvocato figlio di mugnaio, che aveva fatto una gran carriera con la rivoluzione, divenendo commissario del Direttorio presso l'amministrazione municipale di Rennes eppoi deputato al Consiglio dei Cinquecento. Sotto la restaurazione divenne poi importantissimo ministro \"ultra\" nei secondo governo Richelieu e de Vill\u00e8le. Corbi\u00e8re aveva conosciuto Marie-Esther essendo stato incaricato di amministrare la successione del Le Chapelier."}
{"id": "1222846", "revid": "132266", "url": "https://it.wikipedia.org/wiki?curid=1222846", "title": "Raul Lunardi", "text": "Biografia.\nDiplomato a Fermo perito elettrotecnico, trova lavoro in una industria elettrica (1926-32). Nel 1932 consegue l'abilitazione magistrale e svolge ad Ancona la professione di maestro elementare (1933-40). Con l'entrata in guerra dell'Italia, \u00e8 richiamato alle armi sul fronte jugoslavo (1940-1943). Nel 1945 si laurea in Lettere all'Universit\u00e0 di Urbino, dove \u00e8 assistente volontario e lettore di Letteratura italiana contemporanea (1946-54). Insegna quindi italiano e storia in un Istituto Tecnico a Roma, dove vive dal 1955. Negli ultimi anni \u00e8 tornato a risiedere nella nativa Sassoferrato.\nHa esordito come narratore nel 1952 con il romanzo \"Diario di un soldato semplice\", pubblicato nella collana \u00abI Gettoni\u00bb dell'editore Einaudi diretta da Elio Vittorini. Dal 1955 al 1960 \u00e8 stato redattore del Bollettino di Informazioni Culturali del Ministero degli Esteri. Nel 1973 il romanzo \"La delazione\" gli fa vincere il Premio Letterario Basilicata. Nel 1982 \u00e8 finalista al Premio Campiello con il romanzo \"Alessandria\". Per la sua lunga attivit\u00e0 culturale \u00e8 stato insignito del Premio per la Cultura della Presidenza del Consiglio dei ministri."}
{"id": "1222853", "revid": "2020354", "url": "https://it.wikipedia.org/wiki?curid=1222853", "title": "Onde di Kondratiev", "text": "In economia, le onde di Kondratiev (chiamate anche onde di Kondrat'ev o, pi\u00f9 semplicemente, onde K) sono cicli regolari sinusoidali nel moderno mondo economico capitalistico. Lunghi da 50 a 70 anni, i cicli consistono alternativamente di una fase ascendente e di una discendente. Alla fase ascendente corrispondono periodi di crescita veloce e specializzata, mentre alla fase discendente periodi di depressione. \nQuesto tipo di cicli economici \u00e8 pi\u00f9 evidente nei dati relativi alla produzione internazionale piuttosto che in quelli individuabili nelle singole economie nazionali e riguarda la produzione pi\u00f9 che i prezzi. \nAlcuni economisti dividono le onde di Kondratiev in due \"stagioni\", chiamate \"Autunno di Kondratiev\" e \"Inverno di Kondratiev\". Viene solitamente associato all'Autunno di Kondratiev il periodo in cui il mercato \u00e8 in forte ascesa, mentre all'Inverno di Kondratiev viene associato il periodo in cui il mercato \u00e8 in fase discendente. Pi\u00f9 comune oggi \u00e8 la divisione effettuata da diversi economisti secondo cui esistono quattro periodi, con un punto di massimo riscontrabile tra i primi due e gli ultimi due.\nOrigine.\nLa teoria delle onde di Kondratiev si deve all'economista russo Nikolaj Kondrat'ev (1892-1938), primo a porre queste osservazioni all'attenzione internazionale nel suo libro \"I maggiori cicli economici\" (1925) oltre che in altri lavori scritti nello stesso periodo. Due studiosi olandesi, Jacob van Gelderen (1891-1940) e Samuel de Wolff avevano in precedenza ipotizzato l'esistenza di cicli di 50-60 anni nel 1913. Comunque, solo recentemente il lavoro di Gelderen e Wolff \u00e8 stato tradotto dall'olandese cos\u00ec da poter raggiungere un pi\u00f9 ampio pubblico.\nInterpretazioni.\nDiverse scuole di pensiero hanno cercato di individuare all'interno delle economie capitalistiche i motivi scatenanti di questi lunghi cicli. Queste cause sono state identificate soprattutto nelle innovazioni, negli investimenti capitalistici, nelle guerre e nelle crisi capitalistiche. Inoltre, secondo una teoria innovativa, queste onde si basano sulle piccole invenzioni e innovazioni che scatenano rivoluzioni tecnologiche, con l'ovvia conseguenza che l'impresa che dispone di queste invenzioni e innovazioni diventa un'impresa trainante, mentre l'impresa che, non disponendone, pu\u00f2 solo adeguarsi ai cambiamenti del mercato, viene definita impresa trainata. Si tratta, tuttavia, secondo l'economista Giancarlo Pallavicini, Vice Presidente della Fondazione Internazionale Kondratiev di Mosca/San Pietroburgo, di interpretazioni piuttosto libere del pensiero di Kondratiev, perch\u00e9 questi ha sempre sostenuto che i cicli lunghi si verificano indipendentemente da eventi straordinari, come guerre, carestie, invenzioni e quant'altro, realizzandosi autonomamente, quasi fossero dotati di una propria forza. Questo aspetto dei cicli \u00e8 stato avversato dal regime bolscevico, in quanto contraddiceva le teorie marxiste/leniniste che preconizzavano la disfatta del capitalismo e non ammettevano l'esistenza di cicli capaci di autogenerarsi. E ci\u00f2 cost\u00f2 il carcere e la vita al loro ideatore. L'ambiente accademico, che pure ha approfondito queste teorie, come nel caso dell'Universit\u00e0 Bocconi, dove, per iniziativa del Presidente Giovanni Spadolini, suggerita da Pallavicini, sono state controllate tutte le serie storiche elaborate da Kondratiev, individuando soltanto tre imperfezioni, due delle quali riguardanti le fonti statistiche e solo una per lettura come tre di una cifra nove, peraltro scritta a mano, ha sempre assunto col beneficio del dubbio la convinzione di Kondratiev sulla capacit\u00e0 di vita autonoma dei cicli da lui individuati. Per contro, \u00e8 chiaramente constatato che a ogni ciclo lungo si accompagnano modifiche strutturali anche profonde, a differenza di quanto normalmente avviene per i cicli di breve o medio periodo. \nLe idee di Kondratiev sono state riprese da Joseph Schumpeter negli anni trenta.\nAndrey Korotayev ha utilizzato i metodi di analisi spettrale e ha dimostrato la presenza di onde Kondratiev nella dinamica del PIL globale a un livello accettabile di significativit\u00e0 statistica.\nGli altri cicli lunghi.\nSin dal primo concepimento di queste teorie, diversi studi hanno allargato il campo di applicazione dei possibili cicli, trovando dati che portano a ipotizzare cicli pi\u00f9 o meno lunghi. L'allievo della scuola marxista Ernest Mandel rivel\u00f2 un grande interesse nelle onde di Kondratiev con il suo saggio del 1964, in cui prediceva la fine del lungo boom economico durato gi\u00e0 cinque anni. Comunque, nelle teorie di Mandel, non ci sono lunghi cicli, solo epoche distinte di crescita pi\u00f9 o meno veloce ognuna delle quali dura tra i 20 e i 25 anni.\nLa teoria delle onde lunghe non \u00e8 accettata per\u00f2 da molti economisti accademici, nonostante si trovi alla base delle economie fondate sull'innovazione e sullo sviluppo. Tra gli economisti che la accettano, non c'\u00e8 accordo universale sugli anni di inizio e di fine di particolari onde.\nIl ciclo attuale.\nLa maggior parte dei teorici dei cicli sono comunque d'accordo con il paradigma di \"Schumpeter-Freeman-Perez\" che prevede dalla rivoluzione industriale fino ai giorni nostri l'identificazione di cinque onde, con una sesta in corso. Queste cinque onde sono:\nSecondo questa teoria, noi ci troviamo al giro di boa della sesta onda di Kondratiev. Gli sviluppi teorici e pratici dei \"cicli lunghi\" sono seguiti dalla \"Fondazione Internazionale Kondratiev\" e, per gli aspetti socio-economici, dall'\"Istituto Internazionale P.Sorokin-N.Kondratiev\" (USA-Russia), aventi entrambi sede presso l'Istituto di Economia dell'Accademia delle Scienze di Mosca, con Filiali in Italia, negli Stati Uniti e in altri Paesi occidentali."}
{"id": "1222855", "revid": "1086846", "url": "https://it.wikipedia.org/wiki?curid=1222855", "title": "Milan Associazione Calcio 1994-1995", "text": "Questa voce raccoglie le informazioni riguardanti il Milan Associazione Calcio nelle competizioni ufficiali della stagione 1994-1995.\nStagione.\nLa sessione di mercato estiva vede la partenza dei poco utilizzati Florin R\u0103ducioiu, Brian Laudrup e Fernando De Napoli, oltre a quella di Jean-Pierre Papin, e il ritorno in rossonero di Giovanni Stroppa e di Ruud Gullit dopo un anno alla Sampdoria. L'olandese verr\u00e0 ceduto nuovamente (e questa volta definitivamente) alla squadra di Genova in novembre durante la sessione autunnale, che vede anche l'arrivo di Paolo Di Canio dalla Juventus in cambio di Alessandro Orlando.\nLa stagione 1994-1995 si apre con la vittoria della Supercoppa italiana contro la Sampdoria ottenuta ai rigori dopo l'1-1 dei tempi regolamentari con reti di Mihajlovi\u0107 su punizione e Gullit. Dal dischetto decisivi per i doriani gli errori di Evani (tiro parato da Rossi) e dello stesso Mihajlovi\u0107 (traversa).\nIn campionato, il primo che attribuisce i 3 punti per la vittoria, il Milan subisce 3 sconfitte nelle prime 8 giornate e deve rinunciare presto alla lotta per lo scudetto. Il campionato viene vinto dalla Juventus, che interrompe cos\u00ec una serie di tre vittorie consecutive dei rossoneri, che si classificano quarti dietro Juventus, Lazio e Parma qualificandosi per la Coppa UEFA 1995-1996. Marco Simone \u00e8 autore di 17 gol in 30 presenze e insieme a Savi\u0107evi\u0107 guida la squadra in un campionato condizionato da un girone di andata sotto tono, visti i numerosi infortuni e le assenze dettati dalla fatica del mondiale statunitense dell'estate precedente. Maldini si classifica terzo nella graduatoria che assegna il Pallone d'oro 1994. La stagione viene funestata da un evento luttuoso: un tifoso rossonero, nella trasferta di Genova del 29 gennaio 1995 per la partita contro i grifoni durante uno scontro tra le due tifoserie, uccide con una coltellata il sostenitore genoano Vincenzo Spagnolo.\nIn Coppa Italia, dopo avere eliminato ai sedicesimi di finale il Palermo ai tiri di rigore, il Milan subisce l'eliminazione agli ottavi da parte dell'Inter, che vince entrambi i derby per 2-1.\nIn Champions League il Milan, campione d'Europa in carica, viene sorteggiato nel girone con gli olandesi dell'Ajax, gli austriaci del Casino Salisburgo e i greci dell'. Dopo la sconfitta all'esordio ad Amsterdam, i rossoneri ottengono la prima vittoria nella partita casalinga contro il Salisburgo. Nel corso della partita il portiere degli austriaci Konrad viene colpito da una bottiglietta lanciata dagli spalti; la UEFA omologa il 3-0 ottenuto sul campo dal Milan, che viene per\u00f2 penalizzato di 2 punti; il campo viene poi squalificato per due giornate (le ultime due partite sono disputate in campo neutro allo Stadio Nereo Rocco di Trieste). I rossoneri chiudono il girone al secondo posto dietro il giovane di Louis van Gaal, che sconfigge il Milan due volte, a quota 5 punti a pari merito con il Casino Salisburgo e si qualificano ai quarti di finale in virt\u00f9 delle due vittorie ottenute contro la squadra austriaca. Nella fase a eliminazione diretta i rossoneri battono ai quarti il Benfica e in semifinale il Paris Saint-Germain del futuro rossonero George Weah, vincendo per 1-0 a Parigi con rete di Boban nei minuti di recupero, dopo un'azione di contropiede guidata da Savi\u0107evi\u0107 e Massaro, e per 2-0 a Milano con una doppietta di Savi\u0107evi\u0107. Raggiungono, cos\u00ec, per la quinta volta in sette anni (terza consecutiva), la finale di UEFA Champions League. Al Prater di Vienna, il 24 maggio 1995, il Milan si presenta senza Savi\u0107evi\u0107, acciaccato, e affronta ancora gli olandesi dell'Ajax, che vincono per 1-0 una gara equilibrata risolta da un gol del futuro milanista Patrick Kluivert a cinque minuti dal termine \u00c8 la prima volta nella storia della Coppa dei Campioni che due squadre si incontrano in finale dopo essersi gi\u00e0 affrontate nella stessa stagione nella stessa competizione.\nNel dicembre 1994 il Milan perde la Coppa Intercontinentale contro gli argentini del V\u00e9lez S\u00e1rsfield allenati da Carlos Bianchi (2-0) e nel febbraio successivo vince la Supercoppa UEFA contro gli inglesi dell'Arsenal (0-0 a Londra all'andata e 2-0 a Milano nel ritorno firmato Boban e Massaro), stabilendo per l'epoca il record assoluto di successi in questa competizione (3).\nMaglie e sponsor.\nLo sponsor tecnico per la stagione 1994-1995 \u00e8 Lotto, mentre lo sponsor ufficiale \u00e8 Opel. La divisa \u00e8 una maglia a strisce verticali della stessa dimensione, rosse e nere, con pantaloncini e calzettoni bianchi. La divisa di riserva \u00e8 rossa nell parte superiore e bianca in quella inferiore con una striscia orizzontale nera, la terza divisa \u00e8 completamente gialla. Nelle semifinali e finale di Champions League, rispettivamente contro Paris Saint-Germain e Ajax, viene usata una speciale maglia completamente bianca con bordini rossoneri.\nOrganigramma societario.\nArea direttiva\nArea organizzativa\nArea comunicazione\nArea tecnica\nArea sanitaria\nStatistiche.\nStatistiche dei giocatori.\nSono in corsivo i calciatori che hanno lasciato la societ\u00e0 durante la stagione."}
{"id": "1222861", "revid": "78273", "url": "https://it.wikipedia.org/wiki?curid=1222861", "title": "The Assassination of Jesse James by the Coward Robert Ford", "text": ""}
{"id": "1222863", "revid": "289247", "url": "https://it.wikipedia.org/wiki?curid=1222863", "title": "Sant'Eteldreda di Edy", "text": ""}
{"id": "1222864", "revid": "1543377", "url": "https://it.wikipedia.org/wiki?curid=1222864", "title": "Coppa del mondo di mountain bike 2003", "text": "La Coppa del mondo di mountain bike 2003 organizzata dall'Unione Ciclistica Internazionale (UCI) si disput\u00f2 su tre discipline: cross country, downhill e four-cross, con cinque tappe per ogni disciplina, dopo la defezione della localit\u00e0 statunitense di Telluride, che doveva ospitare la quarta tappa della coppa di tutte e tre le discipline il 5 e 6 luglio. Il four-cross si decise in sole quattro prove, a causa della forte pioggia che port\u00f2 all'annullamento dell'ultima tappa, a Kaprun."}
{"id": "1222865", "revid": "17654", "url": "https://it.wikipedia.org/wiki?curid=1222865", "title": "Dracula prisonnier de Frankenstein", "text": ""}
{"id": "1222869", "revid": "20090", "url": "https://it.wikipedia.org/wiki?curid=1222869", "title": "Comunit\u00e0 di Sammarinesi all'estero", "text": ""}
{"id": "1222870", "revid": "641453", "url": "https://it.wikipedia.org/wiki?curid=1222870", "title": "Milan Associazione Calcio 1987-1988", "text": "Questa voce raccoglie le informazioni riguardanti il Milan Associazione Calcio nelle competizioni ufficiali della stagione 1987-1988.\nStagione.\nIl nuovo allenatore \u00e8 Arrigo Sacchi, che nella stagione precedente con il suo Parma aveva affrontato il Milan in Coppa Italia per tre volte esprimendo un gioco capace di conquistare la stima del presidente Berlusconi. Il calciomercato porta a Milano due nuovi stranieri, gli olandesi Marco van Basten e Ruud Gullit, prelevati rispettivamente da Ajax e PSV, in luogo degli inglesi Ray Wilkins e Mark Hateley. A centrocampo arrivano Angelo Colombo e Carlo Ancelotti. Il tecnico di Fusignano pu\u00f2 contare cos\u00ec su un organico giovane, che gli consentir\u00e0 di lottare in campionato con il Napoli campione in carica: la rosa \u00e8 gi\u00e0 composta da una difesa guidata dal capitano Franco Baresi e che annovera Paolo Maldini, Filippo Galli, Mauro Tassotti oltre alle riserve Alessandro Costacurta (che esordir\u00e0 in prima squadra nel corso della stagione) e il nuovo acquisto Roberto Mussi, dal portiere Giovanni Galli, gi\u00e0 in rossonero l'anno prima e il suo sostituto Giulio Nuciari, da una mediana formata da Roberto Donadoni e Alberigo Evani e da un attacco che pu\u00f2 vantare la presenza di Pietro Paolo Virdis, Daniele Massaro e Graziano Mannari. Grazie allo spareggio vinto al termine del torneo 1986-87, contro la Sampdoria, i rossoneri ritrovano - dopo una stagione di assenza - le coppe europee partecipando alla UEFA: per la squalifica del Meazza (dovuta agli incidenti durante la gara con il Waregem dell'11 dicembre 1985), la societ\u00e0 decide di giocare le partite casalinghe al Via del Mare di Lecce. In Coppa Italia il Milan supera il primo turno chiudendo il suo girone al secondo posto: vince 4 partite e ne perde soltanto una, ai rigori contro il Parma.\nIl campionato inizia con la vittoria in casa del , in cui Van Basten (all'esordio in Italia) segna su rigore il definitivo 3-1. Il Milan elimina poi lo Sporting Gij\u00f3n in Coppa UEFA perdendo 1-0 l'andata e vincendo 3-0 il ritorno al Via del Mare. Alla quinta giornata, nella partita con la Sampdoria, l'attaccante olandese riporta un infortunio che lo metter\u00e0 fuori gioco sino ad aprile. La corsa in Europa termina nel turno successivo, contro un'altra compagine spagnola: l'Espanyol, vittorioso in trasferta a Lecce (2-0) e capace di imporre un pari senza gol in casa propria. A due mesi dalla defezione dell'olandese, il Milan batte in casa la Roma ma l'incontro sar\u00e0 poi dato perso a tavolino dal giudice sportivo per un petardo che aveva colpito il portiere giallorosso Tancredi. L'anno solare si conclude con la vittoria nel derby, conseguita battendo l'Inter per 1-0: il Milan ha cos\u00ec 16 punti in classifica, 5 in meno della capolista Napoli. La prima partita del 1988 ha in calendario proprio la sfida con i partenopei, che i rossoneri vincono in rimonta per 4-1. La rete del 3-1 \u00e8 messa a segno da Gullit, che era appena stato premiato col Pallone d'oro per il 1987. 3 giorni pi\u00f9 tardi, la squadra sconfigge l' nell'andata degli ottavi di Coppa Italia: nel ritorno, il punteggio di 1-0 \u00e8 ribaltato dai marchigiani che vinceranno quindi ai rigori.\nDurante il girone di ritorno, la formazione di Sacchi non subisce alcuna battuta d'arresto e recupera terreno nei confronti dei campani. Al 25\u00ba turno, Van Basten torna in campo dopo sei mesi e segna il gol della vittoria contro l'Empoli. A questo successo seguono quelli contro Roma e Inter, che permettono di ridurre il distacco dal Napoli a un solo punto, per giunta alla vigilia dello scontro diretto. Al San Paolo il Milan sconfigge nuovamente i padroni di casa, con il 3-2 firmato da Virdis (due reti) e Van Basten che rispondono a Maradona e Careca. Il risultato promuove i milanesi al primo posto, con un punto di vantaggio. Il distacco realizzato viene difeso nelle due giornate rimanenti, grazie ai pareggi con Juventus e cui corrispondono le disfatte del Napoli, regalando ai rossoneri lo scudetto: il tricolore, vinto all'ultima partita, \u00e8 l'undicesimo complessivo nonch\u00e9 il primo dopo 9 anni.\nMaglie e sponsor.\nLo sponsor tecnico per la stagione 1987-1988 \u00e8 Kappa, mentre lo sponsor ufficiale \u00e8 Mediolanum. La divisa \u00e8 una maglia a strisce verticali della stessa dimensione, rosse e nere, con pantaloncini e calzettoni bianchi. La divisa di riserva \u00e8 una maglia bianca con una striscia rossa orizzontale sotto la quale vi \u00e8 un'altra striscia pi\u00f9 sottile nera con pantaloncini e calzettoni bianchi.\nOrganigramma societario.\nArea direttiva\nArea organizzativa\nArea tecnica\nArea sanitaria"}
{"id": "1222874", "revid": "3115", "url": "https://it.wikipedia.org/wiki?curid=1222874", "title": "La gaia scienza", "text": "La gaia scienza (in tedesco \"Die fr\u00f6hliche Wissenschaft\") \u00e8 un libro di argomento filosofico, composto esclusivamente da aforismi di media lunghezza, scritto dal pensatore tedesco Friedrich Nietzsche.\nPubblicato per la prima volta nel 1882 e successivamente riproposto con aggiunte in una seconda edizione (con il sottotitolo \u00abla gaya scienza\u00bb) nel 1887, \u00e8 un'opera che occupa una posizione mediana nella produzione filosofica di Nietzsche, scritto dopo \"Aurora\" e prima di \"Cos\u00ec parl\u00f2 Zarathustra\", generalmente ritenuto un libro cerniera, ovvero quello che segna il passaggio dal cosiddetto periodo \"positivista\" (o della fase dello spirito libero) dell'autore, all'ultima e pi\u00f9 compiuta fase del suo pensiero, e ancora nel 1888 Nietzsche indicava i suoi \"libri di mezzo\", \"Aurora\" e \"La gaia scienza\", come le sue opere pi\u00f9 personali e quelle che pi\u00f9 gli erano \"simpatiche\".\nOrigine del titolo.\nIl titolo proviene da un'espressione coniata originalmente dai trovatori provenzali del XII secolo per definire l'arte della poesia.\nLa stessa espressione era stata gi\u00e0 usata pi\u00f9 volte nel corso del XIX secolo da altri autori, tra i quali Ralph Waldo Emerson, di cui Nietzsche conosceva bene i \"Saggi\".\nCi\u00f2 nonostante, Nietzsche usa questa espressione con un riferimento diretto, si riferisce, cio\u00e8, esattamente alla tradizione trobadorica provenzale e non a rielaborazioni successive.\nIn \"Ecce Homo\" scrivendo della \"Gaia Scienza\", a proposito delle \"Canzoni del Principe Vogelfrei\", si trova:\nAncora pi\u00f9 indicativo dell'apprezzamento della tradizione trobadorica \u00e8 questo aforisma di Al di l\u00e0 del bene e del male:\nGenesi e composizione.\nNell'estate del 1881 Nietzsche soggiorn\u00f2 per la prima volta a Sils-Maria in Engandina, questa sarebbe diventata dal 1883 al 1888 la sua residenza estiva. Fu un periodo di intensa riflessione, in particolare coincise con la \"scoperta\" di Spinoza che ritenne un suo precursore (\u00abe che razza di precursore!\u00bb, scrisse in una lettera a Overbeck). Fu anche un periodo di grandi sofferenze, in cui lunghissimi attacchi di mal di testa e vomito si alternavano a momenti di euforia e scoperte intellettuali. Tra queste bisogna mettere soprattutto l'eterno ritorno delle cose, che diventer\u00e0 \u00abil nuovo centro di gravit\u00e0\u00bb della sua filosofia.\nLe riflessioni sulla dottrina di Spinoza (la negazione del male e del libero arbitrio, della verit\u00e0 delle finalit\u00e0 morali, dell'ordinamento morale del mondo), come l'eterno ritorno e l'apparizione di Zarathustra (\u00ab- E Zarathustra mi si par\u00f2 innanzi...\u00bb) confluiscono nella \"Gaia Scienza\".\nD'altra parte la \"Gaia Scienza\" fu anche l'attuazione del progetto di continuare la sua opera precedente, cio\u00e8 \"Aurora\".\nA Genova, nel dicembre di quello stesso 1881, Nietzsche inizi\u00f2 la stesura e il manoscritto fu inviato a Peter Gast a Venezia il 28 gennaio 1882, denominato come \"continuazione di \"Aurora\"\". Solo poco dopo Nietzsche opt\u00f2 per il titolo \u00ab\"La Gaia Scienza\"\u00bb.\nNel giugno del 1882, a Naumburg (dove Nietzsche soggiornava presso la sua famiglia), inizi\u00f2 la preparazione del manoscritto per la stampa, che termin\u00f2 a Tautenber in luglio.\nLe prime copie stampate presso l'editore Ernst Schmeitzner erano disponibili il 20 agosto di quell'anno. Fu tirato a mille esemplari e, come le opere di Nietzsche che lo precedettero, il libro incontr\u00f2 uno scarso interesse di critica e pubblico. Della prima edizione ne furono vendute solo circa duecento copie fino al 1886.\nDopo la pubblicazione di \"Al di l\u00e0 del bene e del male\" nel 1886, Nietzsche intraprese una nuova edizione delle sue opere maggiori presso l'editore E. W. Fritzsch e aggiunse alla \"Gaia Scienza\", come gi\u00e0 detto, la Prefazione, il quinto libro e le \"Canzoni del principe Vogelfrei\".\nLa Prefazione e il quinto libro furono composti nell'autunno dello stesso 1886, le \"Canzoni del principe Vogelfrei\" risultano principalmente dalla rielaborazione degli \"Idilli di Messina\", con l'importante aggiunta successiva di \"Al Mistral\".\nStruttura e contenuti.\nIl frontespizio della prima edizione del 1882 recava in epigrafe una citazione dai saggi di Emerson:\nEmerson \u00e8 sostituito dallo stesso Nietzsche sul frontespizio della seconda edizione con questi suoi versi:\nPrendendo a riferimento la seconda edizione, la Gaia Scienza si compone di:\n\"Scherzo, perfidia e vendetta\". Preludio in rime tedesche.\n\u00c8 una raccolta di 63 epigrammi.\nLibro primo (aforismi 1-56).\nIn questa 1\u00aa parte dell'opera le possibilit\u00e0 della conoscenza ed il ruolo e le prestazioni dell'impresa scientifica iniziano a venir intese da un punto di vista problematico, anche da quello di una possibile realt\u00e0 del \"male\". Le varie sezioni di cui \u00e8 composto mettono in campo questioni di epistemologia, filosofia della scienza e psicologia in termini di filosofia della mente.\nI primissimi aforismi trattano gl'insegnamenti riguardanti lo \"scopo dell'esistenza\"; qui uno scetticismo fondamentale sulla possibilit\u00e0 d'insegnare qualcosa su eventuali fini ultimi \u00e8 palese. Seguono una serie di aforismi che parlano del concetto di \"coscienza intellettuale\"; pi\u00f9 oltre si cercher\u00e0 di stabilire un modello per una scienza della morale.\nSecondo libro (aforismi 57-107).\nDiscute su realt\u00e0, apparenza ed arte. Questa parte si occupa in particolar modo di questioni riguardanti la creazione dell'opera d'arte e sugli artisti in generale. Gli aforismi 60-75 sono una riflessione sulle donne e i rapporti di genere; il resto sono riflessioni sulla cultura degli antichi greci, vari commenti sugli scrittori del XVIII-XIX sec. (come ad esempio un intero capitolo dedicato a Nicolas Chamfort. Include anche una serie di controversie con autori che avevano precedentemente assunto un ruolo di modelli per Nietzsche, ovvero Arthur Schopenhauer e Richard Wagner.\nTerzo libro (aforismi 108-275).\nParla delle \"ombre di dio\", in cui bisogna includere l'idea di cosmo (ovverosia di un universo governato da leggi prestabilite), ma anche la scienza e la logica. Contiene inoltre il celebre aforisma in forma di parabola sulla morte di Dio.\nPrincipalmente dedicato a questioni religiose e di morale, seguite da alcune sezioni in cui si trattano argomenti epistemologici. I brevi aforismi 268-275 sono costituiti da un botta e risposta che accennano temi centrali della personale filosofia di vita dell'autore.\nQuarto libro. Sanctus Januarius (aforismi 276-342).\nIl sottotitolo si riferisce al gennaio del 1882, \u00abil pi\u00f9 meraviglioso dei mesi di gennaio ch'io abbia mai vissuto\u00bb e si conclude con il \"tramonto di Zarathustra\". Questa \u00e8 la parte del libro pi\u00f9 ricolma di argomenti e riflessioni introspettive e di ricerca di s\u00e9.\nInizia con un'auto-richiesta di affermazione della vita e del pensiero, attraverso l'amor fati. L'aforisma 341 introduce per la prima volta l'idea della ricorrenza eterna di tutte le cose, esattamente allo stesso modo in cui sono avvenute in passato (eterno ritorno): formulata sia come un fatto della Natura che in forma simbolica.L'aforisma 342, l'ultimo della 1\u00aa edizione del libro, \u00e8 anche l'incipit di Cos\u00ec parl\u00f2 Zarathustra.\nQuinto libro. Noi senza paura (aforismi 343-383).\nAssieme alla Prefazione e all'appendice poetica, fu aggiunto alla seconda edizione datata 1887. e si pu\u00f2 definire come il libro dei \"buoni Europei\".\nTratta in primo luogo il problema del nichilismo da varie angolazioni, seguito da alcune riflessioni sulla progressiva svalutazione e svuotamento dei valori fino ad allora considerati sacri ed immutabili, oltre che dell'auto-superamento della concezione morale del mondo.Gli aforismi 354-355 parlano dell'origine della coscienza e della cognizione, simili nella metodologia a tutta la successiva trattazione in Genealogia della morale.L'aforisma 357 si chiede \u00abChe cosa \u00e8 tedesco?\u00bb continuando la riflessione su Schopenhauer ed il suo intrinseco pessimismo, proseguendo poi nel 370 chiedendosi \u00abChe cos'\u00e8 il Romanticismo?\u00bb; mentre l'aforisma 358 interpreta la riforma protestante di Martin Lutero come una rivolta contadina della mente. A questi s'aggiungono testi che ne problematizzano la comprensibilit\u00e0 effettiva (la cosiddetta verit\u00e0 \u00e8 un'interpretazione).\nL'aforisma 377, dal titolo \"Noi senza patria\", fornisce una esaustiva ed affascinante raffigurazione dell'idea di \"buoni europei.\"Con l'aforisma 382 si mette di fronte al concetto di \"grande salute\", come una sorta di nuovo ideale universale a cui mirare e facendo riferimento alla figura di Zarathustra.\nAppendice. Canti del Principe Vogelfrei (14 poesie).\nConsistono principalmente in nuove versioni dei precedenti Idilli di Messina, con l'aggiunta di altri testi originali."}
{"id": "1222877", "revid": "1862310", "url": "https://it.wikipedia.org/wiki?curid=1222877", "title": "Valle Isorno", "text": "La Valle Isorno \u00e8 una delle 7 valli minori della Val d'Ossola, da cui si dirama presso il comune di Montecrestese, inserendosi geograficamente tra la Valle Antigorio-Formazza e la Val Vigezzo. \u00c8 attraversata dal torrente omonimo, che nasce dal lago Cavegna a 2205 m s.l.m. e confluisce nel fiume Toce poco a valle di Crevoladossola, nello specifico a 288 m di altitudine.\nLa valle \u00e8 frequentata per lo pi\u00f9 da escursionisti, in tutte le stagioni.\nGeografia.\nLa valle presenta una forma a Y (orientata in direzione nord-est) stretta e incassata e con pochissimi insediamenti umani. Dopo l'alpeggio di Agarina proseguendo verso nord-est la valle si divide in due convalli: a destra la Val Agrasino e a sinistra la Valle Nocca. Nella parte alta di quest'ultima si estendono i grandi pascoli dell'Alpe Matogno e proseguendo si valica nella Val Cravariola, che \u00e8 stata in passato teatro di sanguinose battaglie per il suo possesso.\nMonti.\nI monti principali che contornano la valle sono:\nLaghi.\nNella valle ci sono diversi laghi e laghetti alpini, tra questi i principali sono:"}
{"id": "1222878", "revid": "339392", "url": "https://it.wikipedia.org/wiki?curid=1222878", "title": "Rope Walk Attack", "text": ""}
{"id": "1222883", "revid": "339392", "url": "https://it.wikipedia.org/wiki?curid=1222883", "title": "Arm twist ropewalk chop", "text": ""}
{"id": "1222885", "revid": "113329365", "url": "https://it.wikipedia.org/wiki?curid=1222885", "title": "Kosen rufu", "text": "Kosen Rufu \u00e8 un'espressione che si ritrova nella pi\u00f9 diffusa traduzione cinese del \"Sutra del Loto\", compiuta da Kumarajiva e a suoi collaboratori intorno al 406 d.C.Derivata dalla pronuncia giapponese del testo cinese, l'espressione risulta composta dal carattere ko (\u5e83) che significa letteralmente \"ampio\", \"vasto\", sen (\u5ba3), che significa \"dichiarare\", e rufu (\u6d41\u5e03) \"propagare\".\nNel buddhismo di Nichiren, secondo l'interpretazione che ne d\u00e0 la scuola buddista laica Soka Gakkai, questa espressione indica la pace e la prosperit\u00e0 del mondo secolare, raggiunte attraverso la diffusione dell'insegnamento corretto del Buddha. Nichiren individua il Sutra del Loto come il sutra contenente la parte pi\u00f9 essenziale dell'insegnamento del Buddha Storico, Shakyamuni.\nCon \u00abKosen-Rufu\u00bb non si intende la pace semplicemente come \"assenza di guerre\": il concetto \u00e8 ben pi\u00f9 ampio. \nCome ampiamente spiegato nei suoi scritti, uno tra tutti il trattato Rissh\u014d Ankoku Ron (\u7acb\u6b63\u5b89\u56fd\u8ad6, Assicurare la pace nel paese attraverso la propagazione del vero Buddhismo, 1260), Nichiren legava fortemente la pace e la prosperit\u00e0 della societ\u00e0 alla pace e realizzazione che ogni singolo individuo si sforza di realizzare nella propria vita.\nSi potrebbe definire come pace ampia, che riguarda sia l'interiorit\u00e0 e la vita personale, sia l'ambiente sociale. Questa condizione \u00e8 ottenuta attraverso un radicale cambiamento nel cuore delle persone, nella maniera pi\u00f9 ampia possibile, attraverso l'adozione di valori umanistici, primo fra tutti l\u2019assoluto rispetto per la dignit\u00e0 della vita. Intendendo la vita in senso lato, questo rispetto si rivolge sia alla propria vita, sia a quella degli altri esseri. L\u2019espressione kosen-rufu appare nella traduzione cinese del ventitreesimo capitolo del Sutra del Loto, dal titolo \"Precedenti vicende del bodhisattva Re della medicina\": \u00abDopo la mia estinzione, nell\u2019ultimo periodo di cinquecento anni, dovrai diffonderlo in tutto Jambudvipa e non permettere mai che la sua diffusione sia interrotta\u00bb. In particolare, \u00abdovrai diffonderlo [il Sutra del Loto]\u00bb viene resa da Nichiren Daishonin con il termine kosen-rufu.\nKosen-rufu dunque implica una pratica buddista profondamente consapevole delle questioni sociali. Nichiren Daishonin, a differenza di molte delle scuole buddiste sue contemporanee, poneva l\u2019accento su kosen-rufu legando indissolubilmente la felicit\u00e0 individuale, o Illuminazione, alla pace e alla felicit\u00e0 di tutti i componenti della societ\u00e0. Nichiren dunque correggeva la posizione delle altre scuole buddiste del suo tempo, secondo cui l\u2019Illuminazione fosse solo un'esperienza privata e interiore. Altro errore che Nichiren individuava nelle scuole buddiste del suo tempo, era quella che il buddismo consistesse nell'accumulare meriti karma positivo con lo scopo di ottenere l'illuminazione in una prossima vita. In entrambi i casi, queste idee errate portavano secondo Nichiren a una rassegnazione che in ultima analisi impedisce di superare la sofferenza e trasformare positivamente la societ\u00e0. Il punto chiave del buddismo di Nichiren \u00e8 invece che il praticante pu\u00f2 realizzare la vera felicit\u00e0 \"qui e ora\". Lo stato vitale di Buddit\u00e0, secondo Nichiren non \u00e8 tanto un obiettivo in s\u00e9, quanto la base per un'azione compassionevole, un processo continuo che va mantenuto e rafforzato agendo nel concreto, per il benessere e la felicit\u00e0 di se stessi e delle altre persone..\nDiverse scuole buddiste che si rifanno all'insegnamento di Nichiren propongono interpretazioni anche diverse del termine. Si veda ad esempio l'interpretazione che ne d\u00e0 la Nichiren Shoshu un'altra scuola buddista che si rif\u00e0 all'insegnamento di Nichiren, e da cui la Soka Gakkai ha preso le distanze nel 1991."}
{"id": "1222886", "revid": "9749165", "url": "https://it.wikipedia.org/wiki?curid=1222886", "title": "Daimoku", "text": ""}
{"id": "1222887", "revid": "72396", "url": "https://it.wikipedia.org/wiki?curid=1222887", "title": "Episodi de Il mio amico Arnold", "text": ""}
{"id": "1222892", "revid": "155136", "url": "https://it.wikipedia.org/wiki?curid=1222892", "title": "Colle Quirinale", "text": ""}
{"id": "1222893", "revid": "155136", "url": "https://it.wikipedia.org/wiki?curid=1222893", "title": "Foro boario", "text": ""}
{"id": "1222894", "revid": "767487", "url": "https://it.wikipedia.org/wiki?curid=1222894", "title": "Ride wit Us or Collide wit Us", "text": "Ride wit Us or Collide wit Us \u00e8 l'album di debutto degli Outlawz, pubblicato il 7 novembre 2000."}
{"id": "1222897", "revid": "287204", "url": "https://it.wikipedia.org/wiki?curid=1222897", "title": "Gran Premio di Gran Bretagna 2007", "text": "Il Gran Premio di Gran Bretagna 2007 fu la nona prova del campionato mondiale FIA di Formula 1 2007. Svoltosi l'8 luglio sul Circuito di Silverstone, ha visto la vittoria Kimi R\u00e4ikk\u00f6nen su Ferrari.\nAl secondo e terzo posto si sono piazzate le McLaren di Fernando Alonso e dell'idolo di casa, nonch\u00e9 leader del mondiale, Lewis Hamilton. Sono andati a punti Robert Kubica su BMW, Felipe Massa sull'altra Ferrari, autore di una rimonta dall'ultimo posto dopo che il suo motore si era spento nel giro di ricognizione, l'altra BMW di Nick Heidfeld e le due Renault di Giancarlo Fisichella e Heikki Kovalainen. Inoltre \u00e8 stata l'ultima gara per Christijan Albers.\nLa corsa fu caratterizzata anche dall'elevata presenza di pubblico, mai cos\u00ec alta, a detta del direttore del circuito Richard Phillips, dai tempi di Nigel Mansell.\nVigilia.\nAspetti sportivi.\nPochi giorni prima della corsa la Scuderia Ferrari present\u00f2 una causa contro il meccanico inglese Nigel Stepney e contro un dipendente della McLaren, che avrebbe ricevuto informazioni tecniche sulle vetture del team italiano, come evidenziato da un'indagine della Ferrari. La scuderia di Woking si dichiar\u00f2 disponibile a collaborare, ma afferm\u00f2 che nessuna informazione tecnica sulle F2007 era pervenuta. La FIA decise quindi di lanciare un'indagine per verificare l'effettiva gravit\u00e0 della cosa.\nIntanto la Red Bull si rese protagonista di un'iniziativa di beneficenza, chiamata \"Wings For Life\", che consisteva nell'applicare la foto della propria faccia sulla livrea delle vetture. Oltre 30.000 persone presero parte all'iniziativa e il ricavato fu di un milione di dollari.\nProve libere.\nResoconto.\nLa prima sessione di prove del venerd\u00ec fu dominata dai piloti di Ferrari e McLaren, con Hamilton davanti a R\u00e4ikk\u00f6nen, Massa e Alonso. Entrambi i piloti del team di Wokin girarono in momenti differenti, cos\u00ec come Coulthard, Kubica, Trulli, Sutil e Massa, i quali contribuirono ad asciugare la pista, fino a quel momento scivolosa. Alla fine Nico Rosberg riusc\u00ec a segnare il quinto tempo, precedendo le due BMW di Kubica e Heidfeld.\nNella seconda sessione di prove la Ferrari fece registrare i parziali pi\u00f9 veloci, con R\u00e4ikk\u00f6nen davanti a Massa, e seguiti da Ralf Schumacher, Hamilton e Trulli. Si registr\u00f2 l'assenza di Jenson Button, fermato da dolori alla schiena causati dall'incidente avuto durante il Gran Premio degli Stati Uniti con Barrichello, che venne sostituito dal collaudatore Klien. Le BMW, invece, erano in difficolt\u00e0 e Heidfeld dichiar\u00f2 che la vettura era difficile da guidare, ma che non ne erano ancora stati compresi i motivi.\nAl sabato mattina, invece, il pi\u00f9 veloce fu Massa, seguito da Alonso, R\u00e4ikk\u00f6nen ed Hamilton, rallentato nel suo giro pi\u00f9 veloce dalle bandiere gialle, esposte in seguito ad un problema avuto da Wurz. Ottimi parziali vennero fatti registrare anche da Anthony Davidson, che riusc\u00ec a entrare nella top ten con la Super Aguri.\nRisultati.\nNella prima sessione del venerd\u00ec, si \u00e8 avuta questa situazione:\nNella seconda sessione del venerd\u00ec, si \u00e8 avuta questa situazione:\nNella sessione libera del sabato, si \u00e8 avuta questa situazione:\nQualifiche.\nResoconto.\nDurante la prima sessione il pi\u00f9 veloce fu Fernando Alonso su McLaren, seguito da R\u00e4ikk\u00f6nen e Massa. Le qualifiche furono interrotte poco prima del termine a causa di un incidente di Anthony Davidson, il quale, nel tentativo di scaldare le gomme, usc\u00ec di pista e urt\u00f2 le barriere di protezione. Questo episodio costrinse anche Sato e Jenson Button a rallentare durante i loro giri lanciati, impedendo loro, di fatto, di migliorare le precedenti prestazioni e costringendoli all'eliminazione. Nella Q1 venne eliminato pure Rosberg a causa di un problema al motore.\nLa Q2 vide ancora una volta Alonso in testa, seguito dai piloti Ferrari e dal compagno di squadra. Vennero eliminati i piloti Red Bull, Wurz, Barrichello e le due Toro Rosso.\nI due piloti McLaren furono i primi ad uscire in pista e inizialmente il pi\u00f9 veloce fu Alonso. Dopo la prima serie di stop sembrava che lo spagnolo potesse conquistare la pole, ma nell'ultima serie di giri Hamilton riusc\u00ec ad andare in testa. L'asturiano venne sopravanzato pure da R\u00e4ikk\u00f6nen, che perse la prima piazza a causa di un suo errore nell'ultima curva.\nGara.\nResoconto.\nDopo il giro di ricognizione Massa spegne la vettura sulla griglia di partenza e deve partire dai box, mentre il resto del gruppo compie una nuova tornata di riscaldamento. Alla seconda partenza, Hamilton mantiene la testa davanti a R\u00e4ikk\u00f6nen e Alonso. Seguono Kubica, Kovalainen e Fisichella, che ha passato Heidfeld alla curva Stowe. Le prime tornate sono animate dalla rimonta di Massa, che a suon di sorpassi, risale fino ad occupare il nono posto dopo un sorpasso a Trulli, all\u2019undicesimo giro. \nDavanti Hamilton non riesce a scappare e, avendo meno benzina, la sua sorte sembra segnata. Al sedicesimo giro, l'inglese \u00e8 infatti il primo a fermarsi, precedendo R\u00e4ikk\u00f6nen di un paio di giri. Alonso si ferma al giro 20, imbarcando meno benzina del finlandese e conquistando la testa della corsa. Dopo la prima serie di rifornimenti, Massa \u00e8 settimo, alle spalle di Fisichella, mentre Heidfeld \u00e8 ora quinto, dietro a Kubica. Alonso spinge forte e costruisce un margine di oltre 5\u201d su R\u00e4ikk\u00f6nen quando, al giro 37, rientra per la seconda sosta. Hamilton non ha ritmo ma il margine su Kubica mette al sicuro il podio.\nR\u00e4ikk\u00f6nen si ferma sei giri dopo lo spagnolo della McLaren e, con una serie di passaggi veloci, \u00e8 comodamente primo. Massa, dopo la sosta, sale al quinto posto, recupera poi fino a raggiungere Robert Kubica, ma senza riuscire nel sorpasso. Chiudono la zona punti Heidfeld e le due Renault di Kovalainen e Fisichella.\nR\u00e4ikk\u00f6nen vince per la seconda volta consecutiva e conferma la ritrovata forza della Ferrari. Alonso si rinfranca battendo in casa sua Hamilton, dopo le tante batoste ricevute dal compagno che, pur in una giornata negativa, conquista il nono podio nelle sue prime nove gare in Formula 1.\nCon la vittoria in questo Gran Premio R\u00e4ikk\u00f6nen diventa il pilota con pi\u00f9 gare vinte nella stagione, pur rimanendo nel mondiale a diciotto punti da Hamilton. Questo fatto porter\u00e0 alle critiche del presidente della Ferrari Luca Cordero di Montezemolo nei confronti di Bernie Ecclestone, contestandogli sia la gestione della Spy-Story che il modo di distribuzione dei punteggi."}
{"id": "1222898", "revid": "767487", "url": "https://it.wikipedia.org/wiki?curid=1222898", "title": "Novakane", "text": "Novakane \u00e8 il secondo album degli Outlawz, pubblicato nel 2001."}
{"id": "1222899", "revid": "1543377", "url": "https://it.wikipedia.org/wiki?curid=1222899", "title": "Staatsoper Unter den Linden", "text": "La Staatsoper Unter den Linden (in italiano: Opera di Stato \"Sotto i tigli\") \u00e8 un teatro di Berlino, sito fra l\"'Unter den Linden\" e la \"Bebelplatz\" nel quartiere Mitte.\nL'orchestra del teatro \u00e8 la \"Staatskapelle Berlin\".\n\u00c8 posta sotto tutela monumentale (\"Denkmalschutz\").\nArchitettura.\nLa \"Staatsoper\" fu costruita in stile neoclassico tra il 1741 e il 1743 da Georg Wenzeslaus von Knobelsdorff, come primo edificio del \"Forum Fridericianum\". \nIl 7 dicembre 1742 la \"Hofoper\" viene inaugurata con \"Cesare e Cleopatra\" di Carl Heinrich Graun.\nNel 1843-44 l'edificio venne sottoposto a restauro a seguito di un incendio e i lavori vennero diretti da Carl Ferdinand Langhans, tali lavori modificarono per\u00f2 solo l'interno dell'edificio che diventa \"K\u00f6nigliches Opernhaus\" (Opera della Corte Reale).\nNel 1849 avvenne la prima assoluta di \"Le allegre comari di Windsor\".\nL'attuale nome le \u00e8 stato dato nel 1918.\nNel 1925 avviene la prima assoluta di \"Wozzeck\".\nNel 1928 dopo una ristrutturazione viene riaperto con \"Die Zauberfl\u00f6te\" con Richard Tauber.\nIl teatro fu gravemente danneggiato dai bombardamenti della seconda guerra mondiale e venne quindi ricostruito e riaperto il 7 dicembre 1942, con 1.450 posti, con I maestri cantori di Norimberga diretto da Wilhelm Furtw\u00e4ngler. Tra il 1952 e il 1955 \u00e8 stato oggetto di una nuova ricostruzione, a cura dell'arch. Richard Paulick, riaprendo il 4 settembre con lo stesso numero di posti e la stessa opera diretta da Franz Konwitschny. Fino al 1990 si trovava nella Repubblica Democratica Tedesca."}
{"id": "1222910", "revid": "256896", "url": "https://it.wikipedia.org/wiki?curid=1222910", "title": "UN\u2013HABITAT", "text": ""}
{"id": "1222911", "revid": "1048993", "url": "https://it.wikipedia.org/wiki?curid=1222911", "title": "Joe Simon (fumettista)", "text": "\u00c8 famoso per essere stato il co-creatore di Capitan America insieme con Jack Kirby, all'epoca della Timely Comics (poi diventata Marvel Comics).\n\u00c8 morto nel 2011 all'et\u00e0 di 98 anni.\nCarriera.\nNato a Rochester, una citt\u00e0 nello stato di New York, figlio di un sarto, frequent\u00f2 un corso alla \"High Scool di Benjamin Franklin\". Nel 1932 venne assunto come assistente dal direttore artistico Adolph Elder presso il \"Rochester Journal American\".\nJoe Simon inizi\u00f2 la sua carriera nei giornali nel \"Syracuse Journal\": a met\u00e0 degli anni trenta si trasfer\u00ec a New York dove si avvicin\u00f2 al mondo dei fumetti, come free-lance per la Funnies Inc. e collaborando anche con la Centaur, la Novelty e la Fox Publications.\nA lui, in coppia con Jack Kirby, si deve la creazione di moltissimi personaggi: Capitan America per la Timely; Newsboy Legion, Sandman, \"Boy Commandos\" e Manhunter per la DC Comics; \"Stuntman\", \"Boy Explorers\", e \"Boys' Ranch\" per la Harvey Publications; \"The Fly\" per la Archie Comics; \"Fighting American\", \"Bulls Eye\", e tutto il genere \"romance\" per la Prize Publications.\nDivenne editore egli stesso, sempre in coppia con Kirby, con le Mainline Publications e la SICK Magazine. La sua opera fu copiosa anche nel settore pubblicitario, che si affianc\u00f2 dagli anni sessanta a quello dei fumetti.\nNel 1990, insieme al figlio Jim, scrisse \"The Comic Book Makers\", una storia autobiografica dei fumetti.\nNel 2003 Simon intent\u00f2 causa alla Marvel per i diritti d'autore su Capitan America. La controversia si chiuse rapidamente, per vie extra-giudiziarie, con un accordo economico tra Simon e l'editore, che rimase unico titolare del copyright sul personaggio.\nNel 2007, intervistato a proposito della morte del personaggio da lui inventato, ha dichiarato: \u00ab\u00c8 un pessimo momento per farlo morire. Proprio quando ne abbiamo pi\u00f9 bisogno\u00bb."}
{"id": "1222912", "revid": "36426", "url": "https://it.wikipedia.org/wiki?curid=1222912", "title": "Tacuina Sanitatis", "text": ""}
{"id": "1222913", "revid": "287204", "url": "https://it.wikipedia.org/wiki?curid=1222913", "title": "Smartno pri Litiji", "text": ""}
{"id": "1222914", "revid": "36426", "url": "https://it.wikipedia.org/wiki?curid=1222914", "title": "Amedeo VIII", "text": ""}
{"id": "1222915", "revid": "106908", "url": "https://it.wikipedia.org/wiki?curid=1222915", "title": "La figlia del faraone", "text": "La figlia del faraone (, traslitterato Do\u010d faraona, in francese \"La fille du pharaon\") \u00e8 un balletto coreografato da Marius Petipa sulla musica di Cesare Pugni con libretto di Jules-Henri Vernoy de Saint-Georges tratto dal \"Le Roman de la Momie\" (\"Il romanzo della mummia\") dello scrittore francese Th\u00e9ophile Gautier. Il disegno era di A. Roller, lo scenario di G. Wagner, Kelwer e Stolyakov si occuparono dei costumi.\nFu rappresentato dal Balletto Imperiale al Teatro Imperiale Bolshoi Kamenny, il principale teatro del Balletto Imperiale fino al 1886, in San Pietroburgo, Russia, il 18 gennaio 1862 (30 gennaio per il calendario giuliano). Fu il primo successo di Petipa come coreografo indipendente.\nI danzatori del debutto furono: Carolina Rosati (La mummia/Aspicia), Nicholas Goltz (Il Faraone), Marius Petipa (Ta-Hor), e Lev Ivanov (Il Pescatore).\nAltre produzioni.\nLa collezione Sergeyev custodita presso l'universit\u00e0 di Harvard, contiene delle annotazioni coreografiche della produzione di Petipa del 1898, allestita per Mathilde Kschessinskaya. Le annotazioni documentano la coreografia di Petipa per le danze dei ruoli principali mentre il resto della coreografia (per il corpo di ballo e le sequenze d'azione) \u00e8 solo vagamente documentata.\nNel mese di settembre 2008 la versione di Lacotte si pu\u00f2 vedere su SKY CLASSICA\nTrama.\nUn Lord inglese, John Bull, il suo servo, e una guida si riparano da una tempesta di sabbia in una piramide durante un safari in Africa. Iniziano a fare rumore ma la guida chiede loro di calmarsi per rispetto alla figlia del Faraone che giace in una bara nella piramide. Cos\u00ec, per far passare il tempo, la guida distribuisce dell'oppio. Non appena il nobile lo fuma, iniziano ad accadere cose strane. Molte delle mummie nella piramide prendono vita, tra queste anche Aspicia, la figlia del Faraone, che improvvisamente mette la mano sul cuore del nobile e con questo gesto fa in modo che egli sia trasportato nel passato. Diventa quindi Ta-Hor, un antico egizio che salva Aspicia da un leone. Ta-Hor e Aspicia si innamorano ma lei \u00e8 promessa in sposa al re della Nubia. Scappano insieme e il re si mette al loro inseguimento. Si fermano nella locanda di un pescatore per nascondersi e i pescatori del luogo chiedono loro se vogliono unirsi ad una battuta di pesca. Aspicia decide di fermarsi. Nel frattempo il re della Nubia si ferma alla locanda per riposarsi e scopre Aspicia che si getta nelle acque del Nilo per scappare dalle guardie.\nAlla sorgente del fiume, lo Spirito del Nilo chiama a raccolta i grandi fiumi del mondo affinch\u00e9 danzino per Aspicia, poi le intima di rimanere. Quando Aspicia sente questo ordine, chiede che le venga realizzato un desiderio: di riportarla a terra. Quando il pescatore e Ta-Hor tornano sulla terraferma, il re della Nubia imprigiona Ta-Hor e lo riporta al palazzo del faraone per punirlo del rapimento della principessa.\nQuando Aspicia torna a terra, il pescatore la riporta al palazzo. Ella arriva in tempo per sentire la condanna a morte di Ta-Hor tramite il morso di un cobra. Allora spiega che se Ta-Hor morisse, anch'ella morirebbe e si allunga per farsi mordere dal serpente. Il Faraone la spinge indietro e garantisce il permesso di sposare Ta-Hor. Il re della Nubia se ne va in preda alla rabbia minacciando vendetta. Iniziano le celebrazioni ma quando la festa raggiunge l'apice, l'effetto dell'oppio finisce e Ta-Hor si ritrova nei suoi panni di Lord inglese. Nel lasciare la piramide il nobile guarda la bara di Aspicia e ricorda l'amore che hanno condiviso e che ancora condividono.\nStoria.\nAnche se \"La figlia del faraone\" usc\u00ec dal repertorio fino all'inizio del ventunesimo secolo, fino alla produzione del 2000 del Bolshoi, la sua importanza sta nel fatto che fu l'addio alle scene russe di Carolina Rosati e l'occasione per Petipa di essere nominato vice ma\u00eetre de ballet. Fu anche una produzione della tendenza coreografica parallela a quella del \"grand op\u00e9ra\" in musica, un balletto \"\u00e0 grand spectacle\", che durava quattro ore e usava differenti stili e tecniche ed un enorme numero di persone (circa 400) con trame caratterizzate da forti contrasti drammatici.\nL'interesse nell'antico Egitto fu risvegliato da avvenimenti politici e archeologici (la scoperta, fatta da Auguste Mariette nel 1851, del \"Serapeum\" a Menfi e lo scavo del Canale di Suez nel 1859) e dai resoconti delle \u00e9lite che ritornavano dal Grand Tour.\nLa fonte letteraria del balletto \u00e8 \"Le Roman de la Momie\" di Th\u00e9ophile Gautier, scrittore esponente dell'esotismo letterario che offr\u00ec nel libro al pubblico dell'epoca vari espedienti romantici: l'appassionata storia d'amore tra la figlia del grande sacerdote Tahoser e il Faraone ambientata in un Egitto biblico, aspetto per\u00f2 totalmente assente nel balletto, e il gusto gotico per gli antri tetri e le oscure tombe. Ci\u00f2 che il balletto mantiene del mondo di Gauthier \u00e8 il senso del fantastico che accompagna la maggior parte delle passioni terrene. Un frammento del passato o uno sbuffo di oppio, influenze familiari nei lavori e nelle vite degli artisti dell'Ottocento come Thomas de Quincey, diedero a Gauthier la possibilit\u00e0 di aggiungere un'aura pi\u00f9 brillante ai suoi personaggi mettendoli ai confini tra la vita e la morte, le due condizioni dalle quali prende spunto tutta l'arte egizia.\nMa per non spaventare troppo i suoi lettori, Gautier frequentemente fa ricorso all'ironia che ha un effetto di anti-climax. Nel balletto l'ironia serve allo stesso scopo, per esempio nel momento in cui Lord Wilson, la quintessenza dell'inglese, cerca impassibilmente di fare degli schizzi nel deserto disturbato dal \"simoom\", o quando Aspicia, dopo essere uscita dal sarcofago si guarda in uno specchio, compiaciuta di trovarsi bella come era millenni prima.\nLa storia richiedeva un'artista con un talento drammatico speciale, come la Rosati, a causa di tutte le scene di amore, paura e coraggio culminanti con il tentativo di Aspicia di gettarsi in un cesto di fiori con un serpente nascosto, un gesto tipico fin dai tempi di Cleopatra. Vent'anni dopo, Virginia Zucchi, in modo meno convenzionale, interpret\u00f2 il ruolo dando una caratterizzazione umana alla principessa, cosa abbastanza inusuale, diversa dalla versione arrogante e voluttuosa interpretata dalla ballerina che le succeder\u00e0, Mathilde Kschessinskaya, che ne fece un ruolo ricco di virtuosismo.\nLa tendenza di Marius Petipa per il folklore faceva risaltare la danza di improbabili baiadere con le celebrazioni dei fiumi, dal Guadalquivir alla Neva, tutti vestiti nel loro costume nazionale. Ma l'imprecisione storica e la mescolanza degli stili gener\u00f2, soprattutto a Mosca, anche delle critiche, a dispetto del gusto generale per scenari e costumi reinventati con un minimo di realismo ed un massimo di splendore."}
{"id": "1222916", "revid": "547034", "url": "https://it.wikipedia.org/wiki?curid=1222916", "title": "Neva Surrenda", "text": "Neva Surrenda \u00e8 il terzo album degli Outlawz."}
{"id": "1222924", "revid": "123245563", "url": "https://it.wikipedia.org/wiki?curid=1222924", "title": "Sama", "text": "Sam\u0101\u02bf () significa letteralmente \"ascolto\" in arabo e persiano. \nEra originariamente una pratica rituale di ascolto della lettura del Corano, diffusasi nei circoli sufi di Baghdad a partire dal III sec. dell\u2019Egira (IX sec.d.C.). Ben presto si affianc\u00f2 a quella del testo sacro, la lettura di componimenti poetici di genere determinato (come il \"ghazal\" o la \"qasida\"), accompagnati da specifici repertori musicali, connessi con particolari strumenti (in ambito turco, in primo luogo il ney), e dalla danza.\nLa danza del \"Sam\u0101\u02bf\" \u00e8 conosciuta in Europa anche come la danza dei dervisci rotanti, tuttavia non tutte le forme di \"Sam\u0101\u02bf\" prevedono questo tipo di movimento.\nNella tradizione sufi mevlevi, il \"Sam\u0101\u02bf\" rappresenta un viaggio mistico di ascesa spirituale attraverso la mente e amore per \"il Perfetto\". In questo viaggio il danzatore simbolicamente si rivolge alla verit\u00e0, accresce in amore, abbandona il proprio ego, trova la verit\u00e0 e giunge al \"Perfetto\"; quindi ritorna dal viaggio mistico con una maturit\u00e0 maggiore, cos\u00ec da amare ed essere di servizio per tutto il creato, senza discriminazioni di fede, razza, classi e nazioni.\nStruttura del Sam\u0101\u02bf mevlevi.\nNel sam\u0101\u02bf mevlevi vi \u00e8 un conduttore intorno a cui si forma un cerchio di dervisci. Viene avviata facendo girare il piede sinistro; l'abito usato dai dervisci \u00e8 bianco (simbolo di morte), il lungo cappello \u00e8 marrone (lapide tombale), e il mantello \u00e8 nero (simbolo del sepolcro).\nLa cerimonia della danza si suddivide in due parti :\nAlla fine della danza vi \u00e8 la preghiera finale, con recitazione di un passo del \"Corano\"."}
{"id": "1222928", "revid": "767487", "url": "https://it.wikipedia.org/wiki?curid=1222928", "title": "Against All Oddz", "text": "Against All Oddz \u00e8 il quinto album degli Outlawz. \u00c8 stato pubblicato sia in versione Parental Advisory sia in versione censurata."}
{"id": "1222929", "revid": "138790", "url": "https://it.wikipedia.org/wiki?curid=1222929", "title": "Natalie Merchant", "text": "Suona il pianoforte ed \u00e8 autrice e produttrice di quasi tutte le sue canzoni. I suoi lavori toccano tematiche politiche e sociali ed ha attivamente sostenuto associazioni e progetti come Amnesty International e l'American Indian Movement sia con le sue canzoni che prestandosi come testimonial.\nIl suo cognome paterno \u00e8 siciliano ed originariamente era \"Mercatanti\", prima di venire anglicizzato in \"Merchant\". Il cognome \"O'Shea\" invece proviene dal ramo materno della famiglia, di chiara origine irlandese.\nLa carriera.\nNatalie \u00e8 stata la prima voce dei 10,000 Maniacs, ai quali si era aggregata giovanissima, quando ancora era studentessa al Jamestown Community College.\nHa abbandonato il gruppo nel 1993, per cercare il successo come solista. Tre brani contenuti nel suo album di debutto, \"Tigerlily\", sono entrati nella classifica dei 40 singoli pi\u00f9 venduti negli Stati Uniti: \"Carnival\", \"Jealousy\" e \"Wonder\". Nel 1997 ha interpretato \"Planctus\", un brano per pianoforte e voce scritto appositamente per lei da Philip Glass. Nel 1998 ha pubblicato l'album \"Ophelia\", che ha promosso partecipando come co-headliner al festival musicale itinerante \"Lilith Fair\". L'anno successivo ha pubblicato \"Live in Concert\", che conteneva delle cover, delle canzoni del suo repertorio da solista ed anche dei brani appartenenti al periodo in cui faceva parte dei 10,000 Maniacs.\nNel 2001 la Merchant ha pubblicato l'album \"Motherland\", esibendosi in un lungo tour che ha toccato sia gli Stati Uniti che l'Europa. Nel 2003 ha lasciato la sua casa discografica, l'Elektra Records, pubblicando nel settembre dello stesso anno un album di brani folk e tradizionali intitolato \"The House Carpenter's Daughter\" per la sua etichetta personale, la Myth America Records.\nNel 2005 l'Elektra Records ha pubblicato \"Retrospective: 1995-2005\", una raccolta di singoli dell'artista. Ne esiste anche un'edizione limitata in 2 CD che contiene anche alcuni brani poco noti e non pubblicati in precedenza.\nIl 13 aprile 2010 \u00e8 uscito per la Nonesuch Records dopo 7 anni dal precedente il nuovo album di studio, \"Leave Your Sleep\", co-prodotto da Andres Levin. Il disco, distribuito in due versioni (un'edizione deluxe in doppio CD con ventisei canzoni e una selezione con sedici pezzi) \u00e8 stato definito dalla stessa Merchant come \"il progetto pi\u00f9 complesso che io abbia mai portato a compimento o immaginato\". Infatti, la registrazione ha coinvolto pi\u00f9 di cento musicisti e i testi delle canzoni sono stati scelti da Natalie Merchant tra canzoni popolari e composizioni di poeti di epoca vittoriana, oltre ad autori contemporanei, tra cui Ogden Nash, Edward Estlin Cummings, Robert Louis Stevenson, Christina Rossetti, Edward Lear, Gerard Manley Hopkins e Robert Graves.\nCollaborazioni.\nHa cantato insieme a molti altri artisti, tra i quali Michael Stipe, Susan McKeown, David Byrne, Tracy Chapman e Peter Gabriel. Ha varie volte collaborato anche con Billy Bragg (e i Wilco) e tra queste collaborazioni si segnala l'album \"Mermaid Avenue\". Tra le collaborazioni recenti, si segnala la partecipazione a \"Here Lies Love\" di David Byrne e Fatboy Slim, concept album sulla vita di Imelda Marcos, nel quale Natalie Merchant ha cantato \"Order 1081\"."}
{"id": "1222931", "revid": "120781", "url": "https://it.wikipedia.org/wiki?curid=1222931", "title": "T.a.t.u.", "text": ""}
{"id": "1222932", "revid": "767487", "url": "https://it.wikipedia.org/wiki?curid=1222932", "title": "Mig\u00e9 Amour", "text": "Biografia.\nHa vissuto a Oulunkyl\u00e4, quartiere di Helsinki fino a tredici anni, quando i suoi genitori divorziarono e suo padre si trasfer\u00ec altrove. Successivamente la famiglia si spost\u00f2 a Tuusula, circa 30\u00a0km a nord di Helsinki. Qui Paananen crebbe in una famiglia d'arte.\nAl conservatorio conobbe Ville Valo con cui nell'1991 fond\u00f2 gli HIM.\nStrumentazione.\nFender Precision, Ampeg SWT - II Pro, David Eden, Fender, Ampeg, pedale fuzz, robot."}
{"id": "1222933", "revid": "767487", "url": "https://it.wikipedia.org/wiki?curid=1222933", "title": "Ghetto Monopoly", "text": "Ghetto Monopoly \u00e8 il sesto album degli Outlawz, pubblicato il 26 dicembre 2006."}
{"id": "1222941", "revid": "327773", "url": "https://it.wikipedia.org/wiki?curid=1222941", "title": "Follatura", "text": "La follatura \u00e8 un'operazione del processo di finissaggio dei tessuti di lana che consiste nel compattare il tessuto attraverso l'infeltrimento, per renderlo compatto e in alcuni casi impermeabile.\nI fili che compongono il tessuto, bagnato con acqua calda, intriso di sapone e manipolato (battuto, sfregato, pressato), con processi meccanici e chimici, si infeltriscono. Le piccole intercapedini presenti nei punti di intersezione tra i fili di trama e quelli di ordito si chiudono, cos\u00ec la loro legatura \u00e8 data dalla compenetrazione delle microscopiche squame corticali che rivestono la superficie dei peli. Il processo \u00e8 progressivo e irreversibile. Si pu\u00f2 applicare a tutti i tipi di tessuto realizzati con lana o altri filati contenenti pelo (mohair, alpaca, cashmere).\nStoria.\nPrima della scoperta delle tecnofibre e degli impermeabilizzanti da parte dell'industria, i soli materiali che permettevano di difendersi dalle intemperie erano il cuoio ingrassato, il feltro, la tela cerata o impregnata di olio e il tessuto follato, cio\u00e8 il panno.\nLe \"fullonicae\" di epoca romana.\nGi\u00e0 in epoca romana esisteva una piccola industria che, in apposite officine dette \"fullonicae\", provvedeva all'operazione di follatura.\nLe pezze tessute venivano messe a bagno in grandi vasche piene d'acqua e battute coi piedi (\"saltus fullonicus\"), sfregate e torte con le mani dagli operai (schiavi) sorvegliati dal responsabile (liberto). L'acqua calda con l'aggiunta di argilla smectica detta \"terra da follone\", combinata con l'azione energica dei piedi, infeltriva la lana. A Pompei, quando venne distrutta dall'eruzione del Vesuvio nel 79 d. C. erano in funzione 39 impianti (\"officinae\") per la lavorazione della lana tra cui undici \"fullonicae\". \nIl panno poi veniva lavato con urina per eliminare le impurit\u00e0, fatto asciugare, garzato (cio\u00e8 spazzolato con cardi o pelli di porcospino per sollevare il pelo), cimato, pressato e candeggiato con fumi di zolfo.\nLe gualchiere medievali.\nLa follatura era un lavoro molto gravoso; gi\u00e0 nel Medioevo si costruirono le gualchiere, edifici costruiti presso un corso d'acqua, dove magli azionati dalla forza idraulica battevano il panno. \nOggi la follatura, effettuata con macchinari industriali, continua a essere utilizzata per lavorazioni particolari e per la produzione di tessuti storici come il panno casentino o il loden. In Italia, le principali citt\u00e0 in cui erano presenti le gualchiere e che ancora oggi sono presenti, ma non pi\u00f9 attive, sono Genova e Firenze.\nCashmere.\nLa follatura \u00e8 un trattamento indispensabile al finissaggio del cashmere; viene applicata ai tessuti e alle maglierie finiti per conferire loro l'aspetto e la mano, compatta e morbida, che lo caratterizzano."}
{"id": "1222944", "revid": "1543377", "url": "https://it.wikipedia.org/wiki?curid=1222944", "title": "Coppa del mondo di mountain bike 2002", "text": "La Coppa del mondo di mountain bike 2002 organizzata dall'Unione Ciclistica Internazionale (UCI) e supportata da Tissot, si \u00e8 disputata su tre discipline: cross country (5 tappe), downhill e four-cross (5 tappe contro le 6 previste, con una tappa in meno dopo la defezione della localit\u00e0 canadese di Grouse Mountain)."}
{"id": "1222945", "revid": "287204", "url": "https://it.wikipedia.org/wiki?curid=1222945", "title": "Mig\u00e8 amour", "text": ""}
{"id": "1222949", "revid": "486946", "url": "https://it.wikipedia.org/wiki?curid=1222949", "title": "Montagnards", "text": ""}
{"id": "1222952", "revid": "38120", "url": "https://it.wikipedia.org/wiki?curid=1222952", "title": "Vedova Nera", "text": ""}
{"id": "1222956", "revid": "287204", "url": "https://it.wikipedia.org/wiki?curid=1222956", "title": "Qawwali", "text": "Il qawwali (urdu: \u0642\u0648\u064c\u0627\u0644\u06cc, hindi: \u0915\u093c\u0935\u093e\u0932\u0940) \u00e8 la musica sacra dei sufi Cishtiyya del sub continente indiano, la corrente \"Cishtiyya\" nacque nella zona dell'attuale Afghanistan. Risalendo a pi\u00f9 di 700 anni fa. Il \"qawwali\" \u00e8 ancora una tradizione musicale molto viva. In origine era suonata principalmente presso i mausolei Sufi nella zona corrispondente agli attuali Pakistan e India, ora ha una popolarit\u00e0 indiscussa. Recentemente, la musica \"Qawwali\" ha conosciuto un momento di popolarit\u00e0 internazionale attraverso il lavoro del pakistano Nusrat Fateh Ali Khan, che ha collaborato con l'etichetta \"Real World\" e con molti musicisti non sufi. Durante le performance, gli ascoltatori e spesso anche i musicisti sono trasportati in uno stato detto di \"wajad\", una specie di \"trance estatica\", durante la quale ci si sente \"uno con Dio\": questa \u00e8 considerata la vetta dell'estasi spirituale sufi.\nOrigini.\nLe radici del \"Qawwali\" possono essere ricondotte alla Persia del VII secolo, la tradizione musicale del Sam\u0101\u02bf migr\u00f2 poi nel sub continente indiano, in Turchia e in Uzbekistan. Rumi e il suo ordine di Sufismo Mevlana hanno propagato il \"Sam\u0101\u02bf\" nell'Asia centrale. Si ritiene che Amir Khusrau dell'ordine sufi Cishtiyya abbia fuso insieme la tradizione della musica persiana con la tradizione musicale dell'Asia del sud, in tal modo creando il \"Qawwali\" cos\u00ec come la musica classica hindu. La parola \"Sam\u0101\u02bf\" \u00e8 preferita in Asia centrale e Turchia, ma \u00e8 molto simile al Qawwali. In India, Pakistan e Bangladesh, il nome pi\u00f9 formale per una sessione di Qawwali \u00e8 \"Mehfil-e-Sam\u0101\u02bf\".\nContenuto delle canzoni.\nLe canzoni del repertorio qawwali sono principalmente in urdu e punjabi (in percentuale pi\u00f9 o meno uguale), vi sono per\u00f2 anche canzoni in persiano, brajbhasha e siraiki. Il qawwali \u00e8 anche cantato in lingue regionali, come per esempio il bengali, ma le tradizioni regionali sono relativamente oscure. Anche il suono del qawwali regionale \u00e8 molto differente dalla forma pi\u00f9 diffusa.\nLa poetica dei testi \u00e8 implicitamente da intendere in senso spirituale, anche se i testi posso a volte sembrare molto terreni e, addirittura, di carattere edonistico. Il tema centrale del qawwali \u00e8 l'amore e lo struggimento per la lontananza da Dio.\nIl \"qawwali\" \u00e8 classificato in diverse categorie, a seconda del contenuto:\nStruttura di una complesso qawwali.\nGeneralmente il gruppo \u00e8 formato da otto o nove musicisti maschi, le donne sono escluse dalla musica tradizionale musulmana poich\u00e9 alle donne rispettabili \u00e8 proibito cantare in presenza di maschi. Vi \u00e8 un cantante solista principale, uno o due accompagnatori, uno o due harmonium che possono essere suonati da uno dei cantanti o da un terzo musicista e delle percussioni. Se c'\u00e8 un solo percussionista, questi suona la tabla e la dholak, la tabla con la mano sinistra e la dholak con la destra. Spesso vi sono due percussionisti, in questo caso uno suona la tabla e l'altro la dholak. Infine un coro di quattro o cinque elementi che ripete i versi chiave, e che accompagna le percussioni con il battito delle mani.\nI musicisti siedono in due righe, cantante solista, accompagnatori e suonatore di harmonium nella prima riga, il coro e le percussioni nella seconda.\nL'harmonium \u00e8 stato introdotto di recente, lo strumento tradizionale di accompagnamento era il sarangi. Il sarangi deve essere riaccordato tra le canzoni mentre l'harmonium no, per questo oggi si preferisce quest'ultimo.\nStruttura dei brani.\nLe liriche generalmente sono lunghe dai 15 ai 30 minuti. Tuttavia il brano qawwali pi\u00f9 lungo che si trova in commercio dura fino a 115 minuti (\"Hashr Ke Roz Yeh Poochhunga\" di Aziz Mian). Il maestro Nusrat Fateh Ali Khan ha almeno due brani che durano 60 minuti.\nI \"qawwali\" iniziano lentamente e crescono ad un livello molto alto di energia in modo da indurre uno stato ipnotico sia verso il pubblico sia per il musicista. Le canzoni sono di solito organizzate in questo modo:\nGli stili di qawwali sono differenti dallo stile occidentale im molti modi. Se una parola inizia per \"m\" normalmente viene accentuata la vocale che segue, ma nel qawwali si accentua la \"m\", pronunciando un tono muto. Nel qawwali non vi \u00e8 distinzione tra \"voce di petto\" e \"voce di gola\" (le diverse aree del corpo dove la voce risuona a seconda della frequenza della nota). Nel qawwali si canta molto forte e rumorosamente e questo consente di estendere la voce di petto a frequenze molto pi\u00f9 alte di quelle utilizzate in occidente, anche se ci\u00f2 causa pi\u00f9 rumore o un suono forzato che non \u00e8 sempre accetto per il gusto occidentale.\nArtisti.\nElenco di alcuni famosi artisti del passato:\nAziz Ahmed Warsi; Bakshi Salamat Qawwal; Aziz Mian Qawwal; Bahauddin Qutbuddin; Fateh Ali Khan; Mubarik Ali Khan; Jafar Husain Khan Badauni; Mohd. Saeed Chishti; Munshi Raziuddin; Nusrat Fateh Ali Khan; Sabri Brothers\nElenco dei pi\u00f9 famosi artisti dei nostri giorni:\nAbida Parveen; Amjad Sabri; Aziz Nazan; Badar Ali Khan (aka Badr Miandad); Bakshi Javed Salamat; Chhote Aziz Nazan; Fareed Ayaz; Mehr Ali Sher Ali; Nusrat Fateh Ali Khan; Rizwan-Muazzam; \nWaheed and Naveed Chishti.\nNote.\nwazde"}
{"id": "1222957", "revid": "767487", "url": "https://it.wikipedia.org/wiki?curid=1222957", "title": "Sankt Georgen am Reith", "text": "Sankt Georgen am Reith \u00e8 un comune austriaco di 599 abitanti nel distretto di Amstetten, in Bassa Austria."}
{"id": "1222959", "revid": "110157", "url": "https://it.wikipedia.org/wiki?curid=1222959", "title": "Sankt Georgen am Ybbsfelde", "text": "Sankt Georgen am Ybbsfelde \u00e8 un comune austriaco di 2 811 abitanti nel distretto di Amstetten, in Bassa Austria; ha lo status di comune mercato (\"Marktgemeinde\"). Nel 1931 venne istituito il comune di Krahof scorporandolo da quello di Sankt Georgen am Ybbsfelde, cui venne riunito nel 1971."}
{"id": "1222960", "revid": "110157", "url": "https://it.wikipedia.org/wiki?curid=1222960", "title": "Sankt Pantaleon-Erla", "text": "Sankt Pantaleon-Erla \u00e8 un comune austriaco di 2 581 abitanti nel distretto di Amstetten, in Bassa Austria. \u00c8 stato istituito il 1\u00ba gennaio 1971 dalla fusione dei precedenti comuni di Sankt Pantaleon ed Erla; capoluogo comunale \u00e8 Sankt Pantaleon.\nStoria.\nIl primo insediamento risalirebbe all'epoca romana. Sotto Marco Aurelio, durante le guerre marcomanniche, fu infatti insediata in localit\u00e0 Albing una fortezza legionaria, appartenente alla legio II Italica. "}
{"id": "1222961", "revid": "110157", "url": "https://it.wikipedia.org/wiki?curid=1222961", "title": "Sankt Peter in der Au", "text": "Sankt Peter in der Au \u00e8 un comune austriaco di 5 099 abitanti nel distretto di Amstetten, in Bassa Austria; ha lo status di comune mercato (\"Marktgemeinde\")."}
{"id": "1222967", "revid": "116395544", "url": "https://it.wikipedia.org/wiki?curid=1222967", "title": "Carolina Rosati", "text": "Biografia.\nNacque da Gallo e Annunziata Dotti. Il suo cognome da nubile era Galletti, ma divenne nota soprattutto con il cognome del marito Francesco Rosati, ballerino anche lui, e con il quale spesso si esib\u00ec, nel corso della sua carriera. Suo nipote Ferdinando Pratesi, figlio della sorella Gaetana Galletti, era anch'egli ballerino e coreografo.\nSi era formata alla scuola del Teatro alla Scala di Milano sotto la guida di Carlo Blasis. Non era una ballerina dotata di grandissima tecnica e difatti venne definita ballerina \"terre \u00e0 terre\" (il che sta a significare che i salti non erano la sua specialit\u00e0), ma in compenso, aveva notevoli doti interpretative.\nBall\u00f2 in Inghilterra (a Londra danz\u00f2 Giselle e nel 1847 sostitu\u00ec Lucile Grahn nella replica del \"Pas de Quatre\" di Jules Perrot), in Italia e in Francia dove riusc\u00ec, grazie alle sue grandi doti di attrice, a far dimenticare Fanny Cerrito, idolo delle platee francesi. Nel 1847, all'Her Majesty's Theatre di Londra, assieme alla Cerrito e a Carlotta Grisi danz\u00f2 \"Les \u00c9lements\" e nel 1848, insieme alla Cerrito, alla Grisi e a Maria Taglioni, danz\u00f2 \"Les Quatre Saisons\", entrambi coreografati da Jules Perrot. All'Op\u00e9ra, a Parigi, nel 1856 fu la protagonista di \"Le Corsaire\", balletto di Joseph Mazilier. Nello stesso teatro, nel 1857, un suo grande successo \"Marco Spada, ou La Fille du Bandit\" , la vide in scena insieme ad un'altra grande ballerina della sua epoca, Amalia Ferraris, considerata la sua diretta rivale artistica. Infine approd\u00f2 in Russia dove danz\u00f2, a 36 anni, il suo balletto d'addio alle scene, creato apposta per lei in sei settimane dal grande coreografo francese Marius Petipa: \"La Figlia del Faraone\". Nello stesso, interpret\u00f2 la parte della protagonista, la principessa Aspicia.\nDopo aver dato l'addio alle scene rest\u00f2 comunque nel mondo della danza."}
{"id": "1222968", "revid": "34971", "url": "https://it.wikipedia.org/wiki?curid=1222968", "title": "Thierry Bisch", "text": "Biografia.\nProviene da una famiglia con interessi industriali in Francia. L'opera del suo celebre bisnonno, il pittore Louis Janmot (1814-1892), ebbe una profonda influenza su di lui.\nViaggi\u00f2 attraverso l'Europa dell'Est e parte del Medio Oriente subito dopo il diploma, poi torn\u00f2 a Strasburgo nel 1974 per studiare presso una scuola d'arte. Nel 1978 si trasfer\u00ec a Tolosa dove fece lezioni al dipartimento di Belle Arti dell'Universit\u00e0 iniziando cos\u00ec una passione per la pittura.\nNel 1984 Thierry si trasfer\u00ec a Parigi, centro della comunit\u00e0 artistica francese. Pur continuando a occuparsi dei suoi quadri, negli anni successivi si dedic\u00f2 anche alle numerose opportunit\u00e0 di lavoro nel mondo dell'arte. Fu il cofondatore dell'etichetta rock indipendente \"Reflexes\" e aiut\u00f2 a creare e sviluppare il noto giornale francese per progettisti, \"Zoulou\". Nel 1986, scrisse la sceneggiatura e produsse un film della durata di 52 minuti sullo stilista francese Thierry Mugler, trasmesso dal canale televisivo Canal+.\nL'anno successivo divenne l'assistente personale di Thierry Mugler per la fotografia, la musica e i progetti speciali. Il loro lavoro li port\u00f2 a compiere diversi viaggi in U.S.S.R., Africa, Stati Uniti, Cina e molti altri Paesi.\nDai suoi studi all'Universit\u00e0 di Tolosa continua a fare abbozzi e dipingere, ricevendo numerose commissioni da clienti privati.\nRisiede stabilmente all'Hotel Lutetia di Parigi dal 2000.\nNel 2004, i suoi ritratti di animali hanno raggiunto fama mondiale."}
{"id": "1222969", "revid": "474175", "url": "https://it.wikipedia.org/wiki?curid=1222969", "title": "Sankt Valentin", "text": "Sankt Valentin \u00e8 un comune austriaco di 9\u00a0253 abitanti nel distretto di Amstetten, in Bassa Austria, del quale \u00e8 il centro pi\u00f9 popoloso dopo il capoluogo; ha lo status di citt\u00e0 (\"Stadtgemeinde\").&lt;br&gt;\nStoria.\nSin dal 1938 la Reichswerke \u201cHermann G\u00f6ring.\u201d Steyr-Daimler- Puch AG (SDP) gestiva a Sankt Valentin un impianto di fabbricazione di carri armati, tipo Panzer IV, che dal marzo 1942 inizi\u00f2 ad utilizzare lavoratori schiavi. Il 21 agosto 1944 venne aperto un campo di concentramento, con l'arrivo di circa 500 uomini dei quali 481 ebrei. Il campo rimase operativo sino ad aprile 1945: il 19 aprile 1945 inizi\u00f2 l'evacuazione verso Ebensee, che si concluse il 23 aprile 1945."}
{"id": "1222975", "revid": "110157", "url": "https://it.wikipedia.org/wiki?curid=1222975", "title": "Strengberg", "text": "Strengberg \u00e8 un comune austriaco di 2 028 abitanti nel distretto di Amstetten, in Bassa Austria; ha lo status di comune mercato (\"Marktgemeinde\")."}
{"id": "1222976", "revid": "827882", "url": "https://it.wikipedia.org/wiki?curid=1222976", "title": "Jason Wyngarde", "text": "Jason Wyngarde, conosciuto anche come Mastermind, \u00e8 un personaggio dei fumetti creato da Stan Lee e Jack Kirby, pubblicato dalla Marvel Comics. La sua prima apparizione \u00e8 in \"X-Men\" (I serie) n. 4 (marzo 1964).\n\u00c8 un mutante malvagio col potere di generare qualsiasi illusione con la forza del pensiero. \u00c8 stato uno dei primi membri della Confraternita dei mutanti malvagi. Jason Wyngarde \u00e8 un uomo magro con capelli e baffi neri. Spesso ha usato i suoi poteri illusori per assumere l'apparenza di un giovane molto attraente. Nel suo travestimento preferito, sfoggia uno stile vittoriano e una barba molto folta.\nDopo la morte di Wyngarde a causa del Virus Legacy, sono entrate in scena le sue due figlie, anch'esse con le abilit\u00e0 illusorie del padre. Una di loro usa lo stesso nome in codice del padre, mentre l'altra \u00e8 conosciuta come Lady Mastermind.\nBiografia del personaggio.\nNon si conosce molto della sua vita prima che facesse parte della Confraternita dei mutanti malvagi. Con l'aiuto di Mastermind, la confraternita prese possesso di una regione del Sudamerica grazie ad un'illusione di mille soldati. Dopo che la Confraternita fu sconfitta dagli X-Men, il gruppo tent\u00f2 di reclutare Stranger nelle loro file. Stranger, si rivel\u00f2 un'enigmatica entit\u00e0 cosmica, invece di un mutante, e trasform\u00f2 Mastermind in pietra.\nDopo che l'incantesimo fin\u00ec, Jason entr\u00f2 nel Fattore 3, un'organizzazione che voleva conquistare il mondo. Il fattore 3 si sciolse definitivamente quando il loro leader si rivel\u00f2 un alieno, invece di un mutante. Alcuni membri di Fattore 3, Blob e Unus l'intoccabile, presero parte insieme a Jason al progetto di riformare la confraternita dei mutanti malvagi.\nQuesta nuova confraternita cerc\u00f2 nuove reclute: Mastermind tent\u00f2 di reclutare Bestia nel suo gruppo, fallendo. Successivamente Magneto ritorn\u00f2 nel gruppo prendendone guida e creando il progetto Alpha. Questa nuova creazione di Magneto tramut\u00f2 l'intera squadra in neonati, incluso s\u00e9 stesso. Fu pi\u00f9 tardi parte della prima incarnazione della Cerchia Interna del Club infernale, che tent\u00f2 di rapire Jean Grey, senza successo.\nMastermind mori in seguito a causa del Virus Legacy, ma prima di soccombere, chiese a Jean Grey perdono per quello che aveva fatto, Jean lo perdon\u00f2 facendolo morire in pace.\nPoteri e abilit\u00e0.\nIl potere mutante di Mastermind \u00e8 confondere ed alterare le percezioni degli esseri viventi e creare illusioni. Pu\u00f2 con la sola forza del pensiero causare ad altre persone illusioni ottiche, uditive, olfattive e palpabili. Inoltre \u00e8 capace di creare illusioni diverse nello stesso luogo decidendo cosa far vedere e a chi.\nGrazie al suo potere pu\u00f2 modificare il suo aspetto o rendersi invisibile. Questa sua capacit\u00e0 \u00e8 alla pari delle capacit\u00e0 illusorie di telepati molto potenti come il Professor Xavier e Jean Grey, sebbene contro quest'ultima si \u00e8 servito di un dispositivo di ampliamento del potere per poterla manipolare.\nAltre versioni.\n\"Ultimate X-Men\".\nMastermind \u00e8 apparso anche nell'universo Ultimate. Il suo look cambia drasticamente. Usa occhiali sportivi, il corpo \u00e8 pi\u00f9 muscoloso, i capelli sono lisci bianchi con una lunga coda, e anzich\u00e9 dei baffi ha un pizzetto. Anche in quest'universo \u00e8 un membro della confraternita dei mutanti malvagi di Magneto, e pare essere attratto da Scarlet.\n\"L'era di Apocalisse\".\nNe \"L'era di Apocalisse\", Jason Wyngarde \u00e8 stato una delle molte vittime del regime di Apocalisse. \u00c8 stato usato negli esperimenti di viaggi temporali di Sugar Man, che lo hanno reso muto, poi salvato da un viaggiatore temporale, X-Man, e furono Magneto e Forge a prendersene cura. Anni dopo, entra nella squadra di Forge \"Outcasts\", un gruppo di resistenza che viaggiava sotto forma di troupe teatrale per copertura. \u00c8 stato infine ucciso dal cacciatore di taglie Domino.\nAltri media.\nMastermind appare in un cameo in un episodio della serie \"L'Uomo Ragno e i suoi fantastici amici\" in uno schermo televisivo. Nell'episodio \u00e8 presente anche Magneto.\nAppare in alcuni episodi nella serie animata degli X-Men. Appare nella trasposizione televisiva della Saga di Fenice Nera mentre cerca di portare Jean Grey nella Circolo Interno dell'Hellfire Club (anche se Emma Frost lo aiuta con la telepatia e non con un dispositivo tecnologico), ma finisce poi in coma quando lei si riprende dal suo controllo e diventa Fenice Nera. In un altro episodio una versione alternativa di Wyngarde \u00e8 un membro di una squadra di resistenza mutante."}
{"id": "1222978", "revid": "136653", "url": "https://it.wikipedia.org/wiki?curid=1222978", "title": "Mi Piace Lavorare - Mobbing", "text": ""}
{"id": "1222979", "revid": "1964823", "url": "https://it.wikipedia.org/wiki?curid=1222979", "title": "Viehdorf", "text": "Viehdorf \u00e8 un comune austriaco di 1 361 abitanti nel distretto di Amstetten, in Bassa Austria."}
{"id": "1222981", "revid": "729019", "url": "https://it.wikipedia.org/wiki?curid=1222981", "title": "Battaglia del San Martino", "text": "La battaglia del San Martino fu un episodio della Seconda guerra Mondiale. Il San Martino, montagna sita tra la Valcuvia e il Lago Maggiore (Varese), gi\u00e0 caposaldo importante del sistema difensivo italiano alla Frontiera Nord verso la Svizzera nella prima guerra mondiale, fu infatti teatro di una delle prime battaglie della Resistenza italiana.\nQuando nel presidio militare di Porto Valtravaglia giunse la notizia dell'armistizio firmato da Badoglio, il colonnello Carlo Croce, gi\u00e0 combattente sul fronte orientale, si rese conto che la logica conseguenza sarebbe stata l'immediata occupazione tedesca del territorio italiano.\nDopo aver preso contatti con i comandi siti a Laveno e Luino, ed essere riuscito a ottenere un minimo di armamenti, i militari del presidio si trasferirono a Dumenza e poi a Roggiano, luogo ancora ricco di fortificazioni della Prima guerra mondiale. Tra il 9 e il 12 settembre 1943, alcuni soldati disertarono, fuggendo nella vicina Svizzera. Il 19 ci fu il trasferimento sul Monte San Martino, ritenuto pi\u00f9 idoneo per la difesa della vallata.\nIl \"Gruppo Militare Cinque Giornate Monte di San Martino di Vallalta-Varese\" (questo il nome scelto) raggiunse in poco tempo la consistenza di 150 unit\u00e0, ottenne il sostegno del CLN di Varese e di buona parte della popolazione dei paesi sottostanti e inizi\u00f2 gradualmente a realizzare fossati, sbarramenti e postazioni di difesa.\nCon l'avvicinarsi dell'inverno, i tedeschi si resero conto che l'azione partigiana avrebbe potuto costituire una seria minaccia, soprattutto in vista dell'arrivo dell'esercito alleato. Nacque cos\u00ec una capillare rete di spionaggio che, gi\u00e0 a novembre, permise a tedeschi e fascisti di avere parecchie informazioni sui componenti del gruppo del San Martino e sull'ubicazione delle fortificazioni.\nIl colonnello Croce, consapevole che uno scontro sarebbe stato inevitabile, non accett\u00f2 il suggerimento del CLN varesino di patteggiare con alcuni emissari fascisti, affermando che la sua compagnia avrebbe cessato i combattimenti solo quando tutti i tedeschi avrebbero lasciato l'Italia che dunque sarebbe stata finalmente libera dall'oppressore nazi-fascista. Il 13 novembre il comando tedesco decret\u00f2 lo stato d'assedio: tutti gli esercizi pubblici furono chiusi fino a nuovo ordine, fu bloccata l'uscita dei quotidiani e, con la collaborazione di carabinieri e della milizia fascista, si diede inizio al rastrellamento della popolazione residente alle pendici del monte.\nFra il 15 e il 18 novembre, centinaia di uomini e donne furono catturati in tutti i paesi della valle, specialmente a Rancio Valcuvia. Il colonnello Croce e i suoi uomini iniziarono il 15 novembre a disturbare l'arrivo della pattuglie nemiche, bloccando le strade per Mesenzana, Arcumeggia e Duno. In quello stesso giorno arriv\u00f2 la risposta tedesca con un attacco della Luftwaffe che sottopose a un durissimo bombardamento le postazioni arroccate sulla montagna. Dopo aver fatto prigionieri 6 partigiani, tedeschi e fascisti attaccarono il resto della formazione con armi di ogni tipo. Scesa l'oscurit\u00e0, il colonnello Croce si riun\u00ec a quel che restava del gruppo partigiano e fugg\u00ec verso la Svizzera, raggiunta all'alba del giorno successivo.\nA battaglia finita, le truppe naziste fecero saltare in aria la chiesa sita in vetta al monte (che sarebbe stata ricostruita nel dopoguerra)."}
{"id": "1222983", "revid": "767487", "url": "https://it.wikipedia.org/wiki?curid=1222983", "title": "Wallsee-Sindelburg", "text": "Wallsee-Sindelburg \u00e8 un comune austriaco di 2 176 abitanti nel distretto di Amstetten, in Bassa Austria; ha lo status di comune mercato (\"Marktgemeinde\"). \u00c8 stato istituito nel 1971 con l'accorpamento dei comuni soppressi di Sindelburg e Wallsee."}
{"id": "1222985", "revid": "110157", "url": "https://it.wikipedia.org/wiki?curid=1222985", "title": "Weistrach", "text": "Weistrach \u00e8 un comune austriaco di 2\u00a0192 abitanti nel distretto di Amstetten, in Bassa Austria."}
{"id": "1222994", "revid": "599013", "url": "https://it.wikipedia.org/wiki?curid=1222994", "title": "Colin White", "text": "Carriera.\nWhite dopo essere cresciuto nella squadra della sua citt\u00e0 milit\u00f2 nella Quebec Major Junior Hockey League, lega giovanile di cui vinse due titoli, con le maglie dei Laval Titan e degli Hull Olympiques. Nel 1996 fu scelto in 49\u00aa posizione assoluta dai New Jersey Devils.\nTrascorse le sue prime tre stagioni da professionista nella formazione affiliata ai Devils in American Hockey League, gli Albany River Rats, dove raccolse 57 punti in 223 partite disputate. White debutt\u00f2 in National Hockey League al termine della stagione 1999-2000, partecipando con successo alla conquista della Stanley Cup. Il suo miglior rendimento dal punto di vista offensivo fu quello nella stagione 2000\u20132001, dove White raccolse 20 punti, aiutando i Devils a raggiungere la seconda finale consecutiva.\nDurante la fase di preseason 2007\u201308, White fu colpito da un grave infortunio all'occhio. Il 19 settembre in occasione di un allenamento John Madden diede il puck al rookie Nicklas Bergfors, il quale con il suo tiro colp\u00ec la stecca di White, facendo deviare il disco vicino all'occhio destro del giocatore. White fu in grado di ritornare sul ghiaccio il 21 novembre, in occasione del successo dei Devils per 2-1 contro i Pittsburgh Penguins. Nonostante la visibilit\u00e0 limitata dell'occhio destro White fu in grado di giocare per oltre 17 minuti, bloccando 2 tiri e compiendo sei dei quindici contrasti di gioco della sua squadra. White ritorn\u00f2 velocemente ad occupare il suo ruolo da difensore titolare dei Devils, indossando una visiera protettiva sul suo casco.\nNella stagione 2008-09 White disput\u00f2 un totale di 71 partite, concludendo l'anno con una rete, 17 assist e una valutazione plus/minus di +18, in una delle sue migliori stagioni dal punto di vista statistico. White si caratterizz\u00f2 nella permanenza ai Devils per il ridotto numero di minuti di penalit\u00e0, cos\u00ec come per il ridotto contributo realizzativo. Dal 2005 al 2009 Colin White ricopr\u00ec il ruolo di capitano alternativo.\nIl 1\u00ba agosto 2011 White fu messo sul mercato dai New Jersey Devils insieme a Trent Hunter. Il giorno successivo la squadra rinunci\u00f2 all'ultimo anno di contratto valido con il giocatore. Il 3 agosto White fu ingaggiato dai San Jose Sharks con un contratto di un anno dal valore di 1 milione di dollari"}
{"id": "1222996", "revid": "767487", "url": "https://it.wikipedia.org/wiki?curid=1222996", "title": "Winklarn (Austria)", "text": "Winklarn \u00e8 un comune austriaco di 1 594 abitanti nel distretto di Amstetten, in Bassa Austria. Nel 1972 ha inglobato il comune soppresso di Haag Dorf."}
{"id": "1222999", "revid": "767487", "url": "https://it.wikipedia.org/wiki?curid=1222999", "title": "Wolfsbach", "text": "Wolfsbach \u00e8 un comune austriaco di 1 960 abitanti nel distretto di Amstetten, in Bassa Austria; ha lo status di comune mercato (\"Marktgemeinde\")."}
{"id": "1223002", "revid": "110157", "url": "https://it.wikipedia.org/wiki?curid=1223002", "title": "Ybbsitz", "text": "Ybbsitz \u00e8 un comune austriaco di 3 498 abitanti nel distretto di Amstetten, in Bassa Austria; ha lo status di comune mercato (\"Marktgemeinde\")."}
{"id": "1223004", "revid": "287204", "url": "https://it.wikipedia.org/wiki?curid=1223004", "title": "De omnibus rebus et de quibusdam aliis", "text": "L'espressione latina de omnibus rebus et de quibusdam aliis ('di tutte le cose e di alcune altre') \u00e8 usata ironicamente per riferirsi a coloro che, in una discussione o in un testo scritto, pretendono di essere esaustivi e finiscono per affastellare una miscellanea informe di argomenti.\nLa locuzione sarebbe una variante buffonesca dell'espressione \"de omni re scibili et quibusdam aliis\" ('di tutte le cose conoscibili e di alcune altre'), a sua volta parodia, forse di Voltaire, di un passaggio delle \"Novecento tesi\" difese dall'umanista Giovanni Pico della Mirandola a Roma nel 1486:\nLa frase \u00e8 stata ripresa da svariati autori, tra cui Thomas Carlyle (in una lettera a Jane Baillie Welsh del 18 settembre 1823) e Karl Marx (in una lettera a Ferdinand Lassalle del 12 novembre 1858)."}
{"id": "1223006", "revid": "1185701", "url": "https://it.wikipedia.org/wiki?curid=1223006", "title": "Michele Mara", "text": "Professionista tra il 1928 ed il 1936, corse per la Bianchi, distinguendosi come velocista. Fu vincitore in una Milano-Sanremo e medaglia d'argento ai mondiali del 1928.\nCarriera.\nDa dilettante fu secondo al mondiale del 1928, preceduto da Allegro Grandi.\nEbbe la sua stagione migliore nel 1930, quando vinse la Roma-Napoli-Roma, la Milano-Sanremo, il Giro di Lombardia e cinque tappe al Giro d'Italia (a Catania, Teramo, Ancona, Rovigo e Milano). Al Giro d'Italia vinse altre due tappe nell'anno successivo, a Napoli e Genova, ed ottenne il sesto posto finale nel 1932, oltre ad essere per due volte in testa alla classifica generale."}
{"id": "1223007", "revid": "165081", "url": "https://it.wikipedia.org/wiki?curid=1223007", "title": "Big ticket", "text": ""}
{"id": "1223008", "revid": "110157", "url": "https://it.wikipedia.org/wiki?curid=1223008", "title": "Zeillern", "text": "Zeillern \u00e8 un comune austriaco di 1 840 abitanti nel distretto di Amstetten, in Bassa Austria; ha lo status di comune mercato (\"Marktgemeinde\")."}
{"id": "1223011", "revid": "1543377", "url": "https://it.wikipedia.org/wiki?curid=1223011", "title": "Coppa del mondo di mountain bike 2001", "text": "La Coppa del mondo di mountain bike 2001 organizzata dall'Unione Ciclistica Internazionale (UCI) e supportata da Tissot, si disput\u00f2 su quattro discipline: cross country, Cronometro, downhill e dual slalom, con otto tappe per ogni disciplina. La terza tappa di downhill e dual slalom e la quarta di cross country, originariamente previste a Whistler, furono spostate a Grouse Mountain."}
{"id": "1223014", "revid": "339392", "url": "https://it.wikipedia.org/wiki?curid=1223014", "title": "Aviatsiya Voyenno-Morskogo Flota", "text": ""}
{"id": "1223017", "revid": "36426", "url": "https://it.wikipedia.org/wiki?curid=1223017", "title": "L'adorazione dei Magi (Gentile da Fabriano)", "text": ""}
{"id": "1223021", "revid": "11959", "url": "https://it.wikipedia.org/wiki?curid=1223021", "title": "Libyan Air Force", "text": ""}
{"id": "1223025", "revid": "94902", "url": "https://it.wikipedia.org/wiki?curid=1223025", "title": "Rock star (film)", "text": ""}
{"id": "1223026", "revid": "94902", "url": "https://it.wikipedia.org/wiki?curid=1223026", "title": "Tim Owens", "text": ""}
{"id": "1223030", "revid": "110157", "url": "https://it.wikipedia.org/wiki?curid=1223030", "title": "Alland", "text": "Alland \u00e8 un comune austriaco di 2 568 abitanti nel distretto di Baden, in Bassa Austria; ha lo status di comune mercato (\"Marktgemeinde\"). Nel 1972 ha inglobato il comune soppresso di Raisenmarkt.\nGeografia fisica.\nIl comune si suddivide in dodici comuni catastali (\"Katastralgemeinden\"): Alland, \u00c4u\u00dferer Kaltenbergerforst, Glash\u00fctten, Groisbach, Innerer Kaltenbergerforst, Mayerling, P\u00f6llerhof, Raisenmarkt, Rohrbach, Schwechatbach, Wei\u00dfenweg e Windhaag."}
{"id": "1223032", "revid": "287204", "url": "https://it.wikipedia.org/wiki?curid=1223032", "title": "Detroit Red Wings", "text": "I Detroit Red Wings sono una franchigia di hockey su ghiaccio della NHL con sede a Detroit, Michigan. Competono nella NHL dal 1926 (anno della loro fondazione) e sono una delle Original Six assieme a Montreal Canadiens, Toronto Maple Leafs, Boston Bruins, New York Rangers e Chicago Blackhawks. Dalla stagione NHL 2013-2014 competono nella Eastern Conference. Al 2021 hanno vinto 11 Stanley Cup, risultando la squadra statunitense pi\u00f9 titolata: solo le due franchigie canadesi dei Toronto Maple Leafs (13 vittorie) e i Montreal Canadiens (24 vittorie) si sono aggiudicate pi\u00f9 coppe. \nStoria.\n1926-1943: i primi anni.\nI Detroit Red Wings vengono fondati nel 1926 con il nome di Detroit Cougars. Nel 1930 vengono rinominati Detroit Falcons: due anni dopo la franchigia viene acquistata da James Norris, che decise di rinominarli nuovamente, chiamandoli Detroit Red Wings. James Norris decise, inoltre, dato che la franchigia si trovava a Detroit (una citt\u00e0 sede di grandi industrie motoristiche), di cambiare il logo originario della \"D\" con un logo iconico per la sede: nacque cos\u00ec la famosa \"ruota alata\" (\"winged wheel\" in inglese) che rispecchia l'impatto che l'industria dell'auto ha avuto sulla citt\u00e0. Quattro anni dopo arriv\u00f2 il primo grande successo per la squadra: nelle finali NHL del 1936, disputate al meglio delle cinque gare, Detroit sconfisse Toronto per 3-1 vincendo la prima Stanley Cup della sua storia. Durante gara-1 delle semifinali dei playoff, giocata contro i campioni uscenti dei Montreal Maroons, le squadre si resero protagoniste della pi\u00f9 lunga gara di playoff mai disputata: Detroit ebbe la meglio per 1-0 grazie ad un gol segnato da Mud Bruneteau nel corso del sesto tempo supplementare.\nL'anno dopo Detroit vinse nuovamente la Stanley Cup, questa volta contro i New York Rangers, sconfitti in cinque gare (3-2 nella serie). I Detroit Red Wings si ripeterono nella stagione NHL 1942-1943, questa volta sconfiggendo i Boston Bruins in quattro gare (4-0), vincendo la terza Stanley Cup della loro storia. \n1946-1971: l'era di Gordon Howe.\nA partire dalla stagione NHL 1946-1947 arriv\u00f2 nel Michigan un giocatore destinato a diventare una vera e propria leggenda della franchigia, l'ala destra Gordon Howe. Con Howe e Pete Babando, i Detroit Red Wings raggiunsero le finali nel campionato 1949-1950, riuscendo a vincere contro i New York Rangers al meglio delle sette gare (4-3), ottenendo la quarta Stanley Cup, con un goal dello stesso Babando al secondo overtime. A partire dal 1947 l'allenatore Tommy Ivan affianc\u00f2 a Gordon Howe il centro Sid Abel e l'ala sinistra Ted Lindsay, dando vita a una celeberrima linea entrata nella storia come \"Production Line\", per via della prolificit\u00e0 dei punti e dei goal segnati. Durante le finali della stagione 1951-1952 vennero sconfitti al meglio delle sette gare i Montreal Canadiens (4-0): Detroit vinse la quinta Stanley Cup della storia della franchigia. Sid Abel venne scambiato con i Chicago Blackhawks la stagione successiva, e la celebre linea venne ricomposta inserendo il centro Alex Delvecchio, giocatore che sarebbe poi diventato un'icona della squadra. Due anni dopo i Montreal Canadiens dovettero gettare nuovamente la spugna per consegnare il titolo NHL del 1954 ancora una volta ai Red Wings, questa volta in 7 gare (4-3). Il dominio di Detroit continu\u00f2 l'anno successivo: dopo aver dominato la stagione regolare con 95 punti, Detroit vinse nuovamente contro i Canadiens e nuovamente con il risultato di 4-3. Si trattava della settima Stanley Cup della franchigia, l'ultima della gloriosa era di Gordon \"Gordie\" Howe.\nMalgrado fosse rimasta una squadra competitiva, Detroit non riusc\u00ec pi\u00f9 a riconquistare la Stanley Cup nei decenni successivi, pur raggiungendo numerose finali (sempre perse), soprattutto contro i Toronto Maple Leafs e i Montreal Canadiens. Nel 1971 Howe gioc\u00f2 il suo ultimo campionato con la maglia dei Red Wings e l'anno successivo si trasfer\u00ec nella WHA con gli Houston Aeros. \n1967-1982: l'era \"Dead Wings\".\nPrima che Howe lasciasse la franchigia di Detroit nel 1971, a partire gi\u00e0 dal 1967, i Red Wings conobbero un periodo pessimo, dove i playoff vennero raggiunti solo due volte (vincendo una sola serie) e dove la franchigia cambi\u00f2 ben 14 allenatori diversi: quest'era in inglese viene chiamata \"Dead Wings\", ovvero \"Ali Morte\". Durante la stagione 1979-1980, il \"Detroit Olympia\", teatro delle partite casalinghe, venne abbandonato per trasferirsi nella Joe Louis Arena, chiamata cos\u00ec in onore del celebre pugile Joe Louis. Nel 1982 Bruce Norris, dopo oltre 50 anni nei quali i Red Wings erano stati di propriet\u00e0 della famiglia Norris, vendette i Red Wings a Mike Ilitch, fondatore del Little Caesars Pizza.\n1983-1993: l'era di Steve Yzerman.\nNel 1983 venne selezionato Steve Yzerman, quarta scelta assoluta all'NHL Entry Draft 1983, attaccante canadese proveniente dall'Ontario. Con il suo arrivo e le sue prestazioni i playoff vennero raggiunti nuovamente. Nel 1987, con un roster che contava Yzerman e altri celebri giocatori quali Petr Klima, Adam Oates, Gerard Gallant, John Ogrodnick, Bob Probert e Joey Kocur, nonch\u00e9 il nuovo allenatore Jacques Demers, i Red Wings raggiunsero le finali della Western Conference per la prima volta dopo diverso tempo, perdendo in cinque partite contro gli Edmonton Oilers, nelle cui file militava Wayne Gretzky. Nel 1988, per la prima volta dopo 23 anni, i Detroit Red Wings vinsero la Norris Division, ma persero nuovamente contro gli Oilers nelle finali della Western Conference. Nel 1989, Steve Yzerman segn\u00f2 65 goal, il suo massimo in carriera, ma i Chicago Blackhawks spensero nuovamente le speranze al primo turno dei playoff. Malgrado i playoff mancati nella stagione seguente, i Detroit Red Wings rimasero competitivi e riuscirono a partecipare nuovamente ai playoff a partire dalla stagione NHL 1990-1991. Nella franchigia di Detroit arrivarono in questi anni numerosi rinforzi quali Sergei Fedorov, Paul Coffey, Slava Kozlov, Darren McCarty, Vladimir Konstantinov, e Nicklas Lidstr\u00f6m, molti dei quali giocheranno un ruolo significativo per la storia della franchigia in seguito. \n1993-1998: il ritorno al successo.\nCon l'arrivo di Scotty Bowman sulla panchina dei Red Wings nel 1993, le cose cambiarono: egli guid\u00f2 la squadra, nella stagione 1994-1995, alle prime finali dopo 29 anni, pur venendo sconfitti dai New Jersey Devils.\nArrivarono poi le star Vja\u010deslav Fetisov, Igor Larionov e il portiere Mike Vernon nel 1996. La gloria stava tornando, e nella stagione 1996-1997, i Detroit Red Wings arrivarono in finale contro i Philadelphia Flyers, anche grazie al contributo dei nuovi arrivati Brendan Shanahan e Larry Murphy: un secco 4-0, e dopo 42 anni di digiuno il titolo tornava ai Red Wings. Grandi protagonisti nel trionfo di Detroit furono i celeberrimi \"Russian Five\" (Viacheslav Fetisov e Vladimir Konstantinov in difesa, Slava Kozlov, Igor Larionov e Sergei Fedorov in attacco), che formarono la prima linea completamente russa nella storia della NHL. Sfortunatamente, la gioia dur\u00f2 pochissimi giorni, appena 6, poich\u00e9 durante le numerosi celebrazioni, Fetisov e Konstantinov rimasero coinvolti in un terribile incidente stradale: il primo rimedi\u00f2 solamente qualche contusione, ma il secondo rimase paralizzato a vita.\nNella stagione seguente, 1997-1998, la superpotenza del Michigan arriv\u00f2 nuovamente in finale, contro i giovanissimi e sorprendenti Washington Capitals, che per\u00f2 non poterono niente contro la forza di Detroit: 4-0 di nuovo, Stanley Cup rivinta e titolo riconfermato. Fu molto commovente vedere lo sfortunato Konstantinov, seduto su una carrozzella, toccare il trofeo circondato dai suoi compagni.\nNon riuscendo pi\u00f9 a vincere nulla negli anni seguenti, e con l'abbandono di giocatori, ormai quarantenni, Detroit dovette rinforzarsi: arriv\u00f2 il leggendario portiere Dominik Ha\u0161ek dai Buffalo Sabres, nonch\u00e9 Luc Robitaille, Brett Hull e il rookie centro Pavel Datsyuk dalla Russian Super League: i Red Wings tornarono i favoriti per il titolo del 2002. Detroit non deluse, e dopo una regular season da record arrivarono in finale NHL contro i Carolina Hurricanes: 5 gare, e 10\u00b0 Stanley Cup vinta. Bowman decise di lasciare la squadra dopo la conquista del titolo.\nAnni recenti.\nNegli ultimi anni \u00e8 stato messo sotto contratto anche il portiere Chris Osgood, nonch\u00e9 molti giocatori europei come gli svedesi Henrik Zetterberg, Mikael Samuelsson, Niklas Kronwall e il ceco Robert Lang. Grandi giocatori come Brendan Shanahan e Steve Yzerman hanno lasciato, e proprio dopo l'addio all'hockey giocato di quest'ultimo, Nicklas Lidstr\u00f6m \u00e8 diventato il capitano della squadra, nonch\u00e9 leader indiscusso. La franchigia \u00e8 stata presa in mano dall'head coach canadese Mike Babcock. Nella stagione 2007-2008, firma per una stagione soltanto, l'ultima della sua carriera, il veterano Dallas Drake: egli decide di firmare per Detroit proprio perch\u00e9 era stata Detroit a sceglierlo nel draft 16 anni prima, e perch\u00e9 solo con essa Dallas credeva di poter vincere la Stanley Cup.\nLe \"ali rosse\", giocano una regular season strepitosa, piazzandosi al primo posto con ben 115 punti e con il miglior record della lega. Le due superstars Pavel Datsyuk e Henrik Zetterberg mettono a referto rispettivamente 97 e 92 punti, piazzandosi fra i migliori marcatori della lega. Al primo turno dei play-off Detroit incontra i Nashville Predators: 4-2 il risultato in 6 match, Detroit \u00e8 in semifinale. In semifinale ad Ovest ci sono i rivali di sempre, i Colorado Avalanche: ci si aspetta una serie combattuta, e invece Detroit schianta Colorado con un 4-0 e vincendo un'incredibile gara-4 alla Pepsi Arena per 8-2. In finale di Conference ci si aspetta San Jos\u00e9, mentre approdano incredibilmente i Dallas Stars: Detroit fatica ma chiude la serie in gara-6, 4-2. In finale ci sono i Pittsburgh Penguins di Sidney Crosby e Evgeni Malkin: sono sorprendentemente giovani e abili, ma la forza e l'esperienza di Detroit prevalgono sulla giovent\u00f9: 4-2 il risultato della serie, vinta da Detroit a Pittsburgh in gara-6 per 3-2 con un incredibile salvataggio all'ultimo secondo di Osgood su Hossa. I sogni di Dallas Drake diventano realt\u00e0, proprio all'ultima stagione della sua carriera. 11\u00b0 Stanley Cup della storia di Detroit, Nicklas Lidstr\u00f6m diventa il primo europeo della storia a vincerla da capitano.\nDopo aver sollevato la Stanley Cup, Nicklas Lidstr\u00f6m decise di passarla per primo a Drake, sapendo quanto fosse importante per lui.\nIl 2 luglio del 2008, ha firmato per la franchigia del Michigan l'attaccante slovacco Mari\u00e1n Hossa, rivale dei Red Wings proprio nella finale precedentemente giocata con i Pittsburgh Penguins. Valteri Filppula ha rinnovato il suo contratto cos\u00ec come Brad Stuart, mentre Dallas Drake ha lasciato l'hockey giocato. Il portiere free agent Ty Conklin \u00e8 stato scelto come successore del veterano Dominik Ha\u0161ek, anch'egli ritiratosi dall'attivit\u00e0.\nLa stagione 2008-2009 \u00e8 positiva per la franchigia statunitense. I Red Wings terminano infatti la regular season al 3\u00ba posto, dietro San Jos\u00e9 e Boston. Pavel Datsyuk si conferma nuovamente il leading scorer della squadra, bissando il suo career high con 97 punti, davanti al secondo marcatore, Henrik Zetterberg (73 punti).\nAi play-off eliminano in rapida successione i Columbus Blue Jackets (serie vinta 4-0), gli Anaheim Ducks (4-3) e i Chicago Blackhawks (4-1), laureandosi ancora campioni Western Conference. In finale NHL, c'\u00e8 di nuovo Pittsburgh: la serie parte bene per Detroit, che si porta sul 2-0: ma Crosby e Malkin non ci stanno a perdere ancora una volta in finale contro i Red Wings, e riportano la serie in parit\u00e0, fino ad arrivare al 3-3 e alla gara decisiva, questa volta alla Joe Louis Arena; e questa volta, ad alzare la coppa sulla pista avversaria, sono i Penguins. Paradossalmente, per uno scherzo del destino, Mari\u00e1n Hossa, che aveva voluto cambiare squadra, passando proprio dai Penguins ai Red Wings (convinto che la franchigia del Michigan fosse la sola a poter consegnare lui una Stanley Cup), vede i suoi compagni dell'anno precedente vincere la coppa proprio sulla sua pista di casa, quand'era arrivato ad un passo dal realizzare il suo sogno.\nCon i rinnovi di Henrik Zetterberg e Johan Franzen, convinto di non trovare pi\u00f9 spazio, Hossa dopo la triste finale decide di firmare per i Chicago Blackhawks.\nLa stagione 2009-2010 \u00e8 molto dura per i guerrieri del Michigan. La squadra \u00e8 costellata da infortuni, l'infermiera scoppia, troppe partite vengono vinte o perse ai supplementari, e cos\u00ec vengono raccolti pochi punti. Dopo le Olimpiadi di Vancouver comunque, le cose cominciano a girare per il verso giusto. I Red Wings piazzano 13 risultati utili consecutivi e riescono a fermarsi stabilmente in zona playoff, che raggiungono guardando le altre squadre dall'alto della 5\u00aa posizione in Western Conference. Al primo turno incontrano i Phoenix Coyotes, che riescono molto difficilmente a superare con un 4-3 nella serie. In semifinale ci sono i San Jose Sharks, che per\u00f2, non sono pi\u00f9 disposti a ripetere le figuracce del passato: 4-1 nella serie, Detroit non ripete il cammino lungo e trionfale che l'aveva portata due volte di fila in finale NHL nelle due stagioni precedenti. \u00c8 da segnalare comunque l'incredibile vittoria, l'unica della serie di semifinale contro San Jos\u00e9, per 7-1 (quando i Red Wings si trovavano sotto 0-3 nella serie).\nNella stagione 2010-2011, Detroit conclude la stagione regolare al terzo posto nella Western Conference con 104 punti; i Playoff cominciano con un secco 4-0 ai danni dei Phoenix Coyotes nei quarti di finale della Stanley Cup.\nPer il secondo anno consecutivo incontrano in semifinale i San Jose Sharks, trovandosi sotto nella serie 3-0, Detroit, riesce a rimontare fino al 3-3 ma perdendo gara 7 con un risultato di 3-2.\nNel luglio 2011 Chris Osgood, Kris Draper e Brian Rafalski decidono di ritirarsi dall'attivit\u00e0 di giocatori, con i primi 2 che ricopriranno cariche dirigenziali nel team. Nella stagione 2011/2012, inoltre, i Detroit Red Wings infrangono il record di vittorie consecutive in casa con una vittoria di 3-1 sui Dallas Stars, superando quello detenuto precedentemente dai Philadelphia Flyers, di 20 vittorie. La striscia di 23 vittorie consecutive casalinghe verr\u00e0 dunque interrotta dai Vancouver Canucks il 23 febbraio 2012, vincitori con un punteggio di 4-3.\nRivalit\u00e0.\nColorado Avalanche.\nQuesta rivalit\u00e0 \u00e8 stata spesso considerata una delle pi\u00f9 intense e sentite nella NHL tanto dalla stampa quanto dai fan, dovuta principalmente al fatto che i due team si sono incontrati cinque volte in sette anni nei playoff della Western Conference.\nLa rivalit\u00e0 comincia durante la stagione 1995-1996 quando i Colorado Avalanche incontrarono i Detroit Red Wings nella finale della Western Conference, vincendo la serie per 4-2. Durante la sesta gara, mentre Kris Draper (attaccante dei Red Wings) stava pattinando nei pressi della panchina, sub\u00ec un colpo da tergo inferto da Claude Lemieux, attaccante degli Avalanche, che lo fece sbattere con il viso contro la balaustra. Draper sub\u00ec un grave infortunio e si trov\u00f2 costretto a sottoporsi a una chirurgia ricostruttiva del viso. Dopo l'incidente Lemieux ricevette minacce dai fan dei Detroit Red Wings e anche da alcuni giocatori, che non digerirono la carica di Lemieux su Draper, incluso il portiere Chris Osgood.\nLa stagione seguente, nell'ultimo match di regular season tra le due squadre giocatosi il 26 marzo 1997, scoppi\u00f2 una rissa conosciuta come Brawl in Hockeytown (\"Rissa nella Citt\u00e0 dell'hockey\"). Dato che la bagarre scoppi\u00f2 di mercoled\u00ec, \u00e8 anche conosciuta come \"Bloody Wednesday\", ovvero il \"Mercoled\u00ec di sangue\".\nInizialmente ci furono due scontri, dopo pochi minuti di gioco, fra Jamie Pushor (Detroit Red Wings) e Brent Severyn (Colorado Avalanche) e poi, verso la met\u00e0 del primo periodo, tra Rene Corbet di Colorado e Kirk Maltby di Detroit. La bagarre vera e propria cominci\u00f2 dopo uno scontro di gioco fra i due attaccanti Igor Larionov e Peter Forsberg, che port\u00f2 a una sospensione del gioco e a diversi altri scontri. In particolare, celebri furono i colpi dati dall'attaccante dei Red Wings Darren McCarty a Claude Lemieux (responsabile della carica subita la stagione precedente da Kris Draper), che cerc\u00f2 di raggomitolarsi a terra nel tentativo di evitare ed attutire i colpi subiti. Nello stesso momento, Patrick Roy, portiere dei Colorado Avalanche, intervenne per bloccare McCarty e Brendan Shanahan, attaccante canadese dei Red Wings, intervenne per bloccare Roy: da questa fase si apr\u00ec un nuovo scontro fra i due portieri, una vera e propria scazzottata, quando Mike Vernon, il portiere dei Detroit Red Wings, prese parte alla bagarre. A seguito dello scontro fra i due portieri scoppi\u00f2 un'altra contesa fra Adam Deadmarsh (Colorado Avalanche) e il difensore di Detroit Vladimir Konstantinov. \nNel secondo periodo di gioco vi furono altri cinque scontri: Brendan Shanahan (Detroit Red Wings) e Adam Foote (Colorado Avalanche), Mike Keane (Colorado Avalanche) e Tomas Holmstrom (Detroit Red Wings), Aaron Ward (Detroit Red Wings) e Brent Severyn (Colorado Avalanche), Darren McCarty (Red Wings) e Adam Deadmarsh (Avalanche) e infine tra Jamie Pushor (Red Wings) e Uwe Krupp (Colorado). \nIn totale si contarono 11 scontri diversi e 144 minuti di penalit\u00e0. Alla fine del terzo periodo, la partita era sul 5-5. I Detroit Red Wings vinsero la partita con il goal decisivo segnato da Darren McCarty, su assist di Brendan Shanahan e Igor Larionov. \nFormazione Attuale.\nPortieri.\nAttaccanti.\n\"Nota\": C= capitano, A= capitano alternativo."}
{"id": "1223033", "revid": "110157", "url": "https://it.wikipedia.org/wiki?curid=1223033", "title": "Altenmarkt an der Triesting", "text": "Altenmarkt an der Triesting \u00e8 un comune austriaco di 2 222 abitanti nel distretto di Baden, in Bassa Austria; ha lo status di comune mercato (\"Marktgemeinde\"). Nel 1972 ha inglobato i comuni soppressi di N\u00f6stach, Kleinmariazell, Thenneberg e Sankt Corona am Sch\u00f6pfl."}
{"id": "1223034", "revid": "1603735", "url": "https://it.wikipedia.org/wiki?curid=1223034", "title": "Pierre-Louis Prieur", "text": "Esordi.\nNato in un villaggio della Marna, fu avvocato a Ch\u00e2lons-sur-Marne negli ultimi anni dell'Ancien r\u00e9gime.\nDeputato agli Stati Generali.\nDopo che, l'8 agosto 1788, Luigi XVI annunci\u00f2 la convocazione a Versailles degli Stati generali per il 5 maggio 1789, Prieur venne eletto deputato del baliaggio di Ch\u00e2lons agli Stati generali.\nPrieur \u00e8 iniziato in Massoneria nella loggia di Ch\u00e2lons \u00ab Saint-Louis de la bienfaisance \u00bb.\nNel 1791 divenne sostituto del procuratore della Marna.\nDeputato alla Convenzione Nazionale.\nLo stesso dipartimento lo elesse deputato alla Convenzione Nazionale inaugurata il 10 settembre 1792. Qui si leg\u00f2 al gruppo della \"Montagna\" (i montagnardi). Sotto la guida di Danton, Marat e Robespierre, questi, in gran parte eletti nel dipartimento della Senna e nei grandi centri urbani, erano sostenitori di una repubblica centralizzata, opposta al partito moderato del Girondini.\nPrieur si distinse fra quelli strettamente legati al Robespierre. Vennero i tumultuosi mesi segnati dal proclama di Brunswick del 25 luglio 1792: dopo aver votato il processo a Luigi XVI (iniziato il 11 dicembre 1792), vot\u00f2 anche la condanna a morte (decapitazione il 21 gennaio 1793).\nMembro del Comitato di Salute Pubblica.\nLa radicalizzazione del conflitto politico segn\u00f2 il trionfo dell'ala di sinistra del Robespierre: i montagnardi conquistarono il controllo del Comitato di salute pubblica (dal 6 aprile 1793 e dell'assemblea (dal 2 giugno), dando il via al Terrore, che comport\u00f2 la sparizione (anche fisica) dei \"Girondini\" e dei \"Foglianti\".\nPrieur dedic\u00f2 la gran parte della propria attivit\u00e0 al Comitato di Salute Pubblica, per il quale si occup\u00f2, ad esempio, di indagare sull'attentato al Bourdon, un suo collega distintosi nel furto dei beni dei condannati alla ghigliottina e che, a seguito di una lite fra ubriachi, aveva proclamato Orl\u00e9ans \"citt\u00e0 in stato di ribellione\". Venne poi distaccato come commissario politico presso l'armata della costa (creata nel 1792 e dislocata fra Cherbourg e Brest), poi l'Armata del Nord, l'Armata delle Ardenne (staccata dalla precedente dal 1\u00ba ottobre 1792) e l'Armata della Mosella.\nSegu\u00ec una missione nella Francia occidentale, in occasione della quale prese parte, il 10 dicembre 1793, alla vittoria di Le Mans sui realisti Vandeani. Nel gennaio 1794 rimpiazz\u00f2 a Nantes il Carrier, che vi aveva compiuto i famosi massacri. Di l\u00ec organizz\u00f2 le amministrazioni rivoluzionarie nel Morbihan e nella Bassa Loira, appena strappate ai realisti. Nel maggio 1794, venne chiamato in soccorso dal Saint-Andr\u00e9 a Brest.\nLa caduta di Robespierre e le insurrezioni montagnarde.\nAssente da Parigi il 9 termidoro, la caduta di Robespierre, pot\u00e9 ancora sedere al Comitato di Salute Pubblica, anche poich\u00e9 evit\u00f2 coinvolgimenti nella insurrezione del 12 germinale (1\u00ba aprile 1795). Ragion per cui non venne coinvolto nella condanna alla deportazione di alcuni fra gli ultimi montagnardi (Billaud-Varenne, Bar\u00e8re de Vieuzac, Collot d'Herbois).\nNon si trattenne, invece, dal partecipare alla successiva insurrezione del 1 pratile (20 maggio 1795) ed arrestato, insieme ad altri dieci deputati montagnardi. Non venne, tuttavia, condannato a morte (uccisi o suicidati furono Romme, Bourbotte, Duquesnoy, Duroy, Goujon, e Soubrany). Rest\u00f2 in carcere sino alla amnistia votata dalla Convenzione il 4 brumaio (16 ottobre), nel suo ultimo giorno di seduta prima dello scioglimento: si tratt\u00f2 di un elemento del tentativo di riavvicinamento dei termidoriani alla sinistra giacobina, a seguito della insurrezione del 13 vendemmiaio, opera dei realisti.\nEsclusione dalla vita politica ed esilio.\nA quel punto si ritir\u00f2 a vita privata, sotto il Direttorio ed l'Impero. Dopo la seconda caduta di Napoleone, nel 1816 venne condannato all'esilio su pressione della \"Chambre introuvable\" come \"regicida\" (come tutti i sopravvissuti membri della Convenzione che avevano votato la condanna a morte di Luigi XVI).\nSI trasfer\u00ec, quindi, a Bruxelles (allora parte del Regno dei Paesi Bassi di Guglielmo I), ove mor\u00ec il 30 maggio 1827. Fiero di non aver mai, secondo lui, rinnegato o tradito i propri ideali rivoluzionari. In definitiva, conserv\u00f2 il primato di essere uno dei pochi intimi di Robespierre ad essere sopravvissuto alle successive vendette."}
{"id": "1223039", "revid": "110157", "url": "https://it.wikipedia.org/wiki?curid=1223039", "title": "Bad V\u00f6slau", "text": "Bad V\u00f6slau (fino al 1928 V\u00f6slau) \u00e8 un comune austriaco di 11 700 abitanti nel distretto di Baden, in Bassa Austria; ha lo status di citt\u00e0 (\"Stadtgemeinde\")."}
{"id": "1223044", "revid": "149485", "url": "https://it.wikipedia.org/wiki?curid=1223044", "title": "McDonald's All-American Game", "text": "Il McDonald's All-American Game \u00e8 un incontro di esibizione di pallacanestro, che viene giocata ogni anno dai migliori cestisti e cestiste provenienti dalle high school di tutti gli Stati Uniti d'America. L'evento \u00e8 sponsorizzato dalla catena di fast food McDonald's.\nPartecipanti.\nComposte dai migliori 24 giocatori statunitensi e canadesi dell'ultimo anno di high school, le squadre si affrontano in un unico incontro di esibizione, al termine della stagione cestistica. Proprio come l'NBA All-Star Game, fanno parte dell'evento una gara di schiacciate e una gara di tiro da tre.\nStoria.\nLa prima partita del McDonald's All-American Game venne organizzata nel 1977, tra la selezione dei migliori giocatori della nazione e i migliori giocatori degli Stati di Washington, Maryland e Virginia. In quella squadra figuravano futuri giocatori professionisti come Magic Johnson, Albert King e Gene Banks. Dal 1978 la partita venne organizzata a livello nazionale, tra i migliori giocatori dell'Est e dell'Ovest degli Stati Uniti. Nel 2002 venne istituito il McDonald's All-American Game per le giocatrici.\nDal 1978, solo in due occasioni una squadra di college ha vinto il titolo NCAA senza annoverare un giocatore McDonald's All-American nella propria rosa: Maryland (nel 2002) e Connecticut (nel 2014).\nI 35 migliori giocatori di sempre.\nNel 2012, in occasione del 35\u00ba anniversario del primo McDonald's All-American Game, gli organizzatori hanno selezionato una lista dei 35 migliori giocatori di sempre ad aver partecipato all'evento. Essi sono:"}
{"id": "1223045", "revid": "219110", "url": "https://it.wikipedia.org/wiki?curid=1223045", "title": "Baden (Austria)", "text": "Baden (o Baden bei Wien) \u00e8 un comune austriaco di 25 692 abitanti nel distretto di Baden, in Bassa Austria, del quale \u00e8 capoluogo e centro maggiore; ha lo status di citt\u00e0 capoluogo di distretto (\"Bezirkshauptstadt\"). Nel 2021 \u00e8 stata dichiarata patrimonio dell'umanit\u00e0 dall'UNESCO nelle Grandi citt\u00e0 termali d'Europa.\nGeografia fisica.\nLa citt\u00e0 di Baden sorge a sud-ovest di Vienna, a met\u00e0 strada fra la capitale e Wiener Neustadt.\nStoria.\nLa localit\u00e0 era nota sin dal tempo dei Romani con il nome di \"Thermae Pannonicae\". Wolfgang Amadeus Mozart durante il suo soggiorno a Baden scrisse il mottetto \"Ave Verum Corpus\".\nDurante la Prima guerra mondiale fu sede del comando supremo dell'esercito austro-ungarico, dislocato fino alla morte di Francesco Giuseppe nel novembre 1916 a Teschen e trasferito dal successore al trono Carlo a Schloss Weilburg, propriet\u00e0 dell'Arciduca Federico d'Asburgo-Teschen. Il castello and\u00f2 poi distrutto alla fine della Seconda guerra mondiale.\nSport.\nLa locale squadra di calcio \u00e8 il Badener AC."}
{"id": "1223046", "revid": "1354930", "url": "https://it.wikipedia.org/wiki?curid=1223046", "title": "Felice Gremo", "text": "Professionista tra il 1927 e il 1934, fratello minore di Angelo.\nCarriera.\nSi distinse come fondista e come gregario di Alfredo Binda. Vinse il Grand Prix de la Victoire a Nizza nel 1927 e nel 1929, il Giro della Provincia di Reggio Calabria nel 1928 e nel 1929, la Milano-Modena nel 1929, il Gran Premio di Nizza nel 1931 e il Troph\u00e9e Colimet nel 1932. Partecip\u00f2 a cinque edizioni del Giro d'Italia, concludendo tre volte nei primi dieci: settimo nel 1930, nono nel 1931 e nel 1932. Nel 1930 e nel 1931 partecip\u00f2 al Tour de France, ritirandosi in entrambe le edizioni."}
{"id": "1223047", "revid": "287204", "url": "https://it.wikipedia.org/wiki?curid=1223047", "title": "Azzurro/Una carezza in un pugno (album)", "text": "Azzurro/Una carezza in un pugno \u00e8 il terzo (settimo per le discografie accreditate) album studio di Adriano Celentano pubblicato su 33 giri dall'etichetta discografica Clan Celentano di propriet\u00e0 dell'artista (catalogo ACC/LP 40011) nel 1968.\nNella discografia ufficiale risulta pubblicato nel 1969, mentre l'album successivo \"Adriano rock\" nel 1968, da varie fonti bibliografiche si deduce invece che \"Adriano rock\", stampato a novembre del 1968, SEGUE \"Azzurro\", edito a maggio dello stesso anno.\nSia nella ristampa in CD del 1991, sia in quella del 1995 (in quarta di copertina), compare erroneamente 1971 come anno di pubblicazione originale (invece di 1968).\nIl disco.\nHa la particolarit\u00e0 di avere doppio titolo: sul lato A \"Azzurro\", sull'altro \"Una carezza in un pugno\"; queste sono, del resto, le due canzoni pi\u00f9 note dell'album, pubblicate in quel periodo entrambe sullo stesso 45 giri.\nCuriosamente, sul vinile originale, le due canzoni sono contenute sull'altro lato del disco rispetto a quello che ne porta il titolo in copertina. \nCome gi\u00e0 accaduto per l'album precedente, anche questa volta la copertina \u00e8 la stessa del singolo (a parte la grandezza dei caratteri utilizzati per i titoli) e raffigura Celentano seduto su una vecchia automobile.\nNella seconda ristampa su CD del 1995 (Clan Celentano SP 60792) \u00e8 stata aggiunta come bonus track la canzone \"L'angelo custode\", lato B del singolo \"Bambini miei\" del 1964.\nLe rimasterizzazioni su CD sono del 1991 (9031 74436-2), con tecnica analogica, e 2011 (CLN 2095), con tecnica digitale.\nTracce.\nL'anno indicato \u00e8 quello di pubblicazione del singolo, le durate si riferiscono ai CD.\nLato A\nLato B\nDurata totale: 39:09"}
{"id": "1223049", "revid": "110157", "url": "https://it.wikipedia.org/wiki?curid=1223049", "title": "Berndorf (Austria)", "text": "Berndorf \u00e8 un comune austriaco di 9 052 abitanti nel distretto di Baden, in Bassa Austria; ha lo status di citt\u00e0 (\"Stadtgemeinde\"). Il 26 aprile 1924 ha inglobato i comuni soppressi di Sankt Veit an der Triesting e \u00d6dlitz e la localit\u00e0 di Veitsau, gi\u00e0 parte del comune di Grillenberg."}
{"id": "1223052", "revid": "73843", "url": "https://it.wikipedia.org/wiki?curid=1223052", "title": "Bortolami", "text": ""}
{"id": "1223053", "revid": "110157", "url": "https://it.wikipedia.org/wiki?curid=1223053", "title": "Blumau-Neuri\u00dfhof", "text": "Blumau-Neuri\u00dfhof \u00e8 un comune austriaco di 1 826 abitanti nel distretto di Baden, in Bassa Austria. \u00c8 stato istituito il 1\u00ba gennaio 1988 quando il comune mercato di Steinfelden \u00e8 stato soppresso e suddiviso nei comuni di Blumau-Neuri\u00dfhof, G\u00fcnselsdorf, Tattendorf e Teesdorf."}
{"id": "1223054", "revid": "165081", "url": "https://it.wikipedia.org/wiki?curid=1223054", "title": "McDonald's All american game", "text": ""}
{"id": "1223055", "revid": "110157", "url": "https://it.wikipedia.org/wiki?curid=1223055", "title": "Ebreichsdorf", "text": "Ebreichsdorf \u00e8 un comune austriaco di 10 654 abitanti nel distretto di Baden, in Bassa Austria; ha lo status di citt\u00e0 (\"Stadtgemeinde\")."}
{"id": "1223056", "revid": "165081", "url": "https://it.wikipedia.org/wiki?curid=1223056", "title": "McDonald's All-American team", "text": ""}
{"id": "1223057", "revid": "165081", "url": "https://it.wikipedia.org/wiki?curid=1223057", "title": "Mcdonald all american game", "text": ""}
{"id": "1223059", "revid": "165081", "url": "https://it.wikipedia.org/wiki?curid=1223059", "title": "Mcdonald's all american game", "text": ""}
{"id": "1223061", "revid": "110157", "url": "https://it.wikipedia.org/wiki?curid=1223061", "title": "Enzesfeld-Lindabrunn", "text": "Enzesfeld-Lindabrunn \u00e8 un comune austriaco di 4 238 abitanti nel distretto di Baden, in Bassa Austria; ha lo status di comune mercato (\"Marktgemeinde\"). \u00c8 stato istituito nel 1970 con la fusione dei comuni soppressi di Enzesfeld e Lindabrunn.\nGeografia fisica.\nIl comune si trova a pochi chilometri da Vienna, capitale dell'Austria."}
{"id": "1223065", "revid": "110157", "url": "https://it.wikipedia.org/wiki?curid=1223065", "title": "Furth an der Triesting", "text": "Furth an der Triesting \u00e8 un comune austriaco di 849 abitanti nel distretto di Baden, in Bassa Austria."}
{"id": "1223066", "revid": "122917611", "url": "https://it.wikipedia.org/wiki?curid=1223066", "title": "Adriano rock", "text": "Adriano rock \u00e8 il quarto album studio di Adriano Celentano pubblicato su 33 giri dal Clan Celentano (catalogo BF/LP 501), etichetta discografica di propriet\u00e0 dell'artista, nel 1968.\nIl disco.\nDopo la rottura con Don Backy e, di conseguenza, con Detto Mariano, Celentano si rivolge a Nando de Luca, gi\u00e0 presente in alcuni brani del disco precedente, per gli arrangiamenti. Il maestro, oltre ad accompagnare con la sua orchestra, svolge un lavoro egregio, ma l'album risulter\u00e0 comunque uno dei meno di successo e riusciti della carriera dell'artista.\nPrimo album con canzoni del tutto inedite, non come i precedenti che assomigliano piuttosto a delle raccolte di singoli gi\u00e0 pubblicati. Lo conferma lo stesso Celentano in una delle 12 pagine del libretto inserito nella copertina apribile del 33 giri originale:\nLo stesso messaggio costituisce anche la breve introduzione recitata al primo brano dell'album.\nIn realt\u00e0 il disco contiene numerose cover, tra cui \"Non ci fate caso\", \"Napoleone, il cowboy e lo zar\" e \"L'ora del boogie\" brani tratti dal repertorio originale di Bill Haley e il suo gruppo The Comets, un mito giovanile di Celentano. I testi in italiano, che quasi sempre si discostano completamente dagli argomenti originali, sono tutti di Luciano Beretta e Miki Del Prete.\nLa copertina del disco \u00e8 divisa in due parti: in quella superiore vi sono alcuni disegni colorati con la parola \"adriano\" in stampatello minuscolo, in basso invece una foto in bianco e nero di Celentano tratta da uno spettacolo televisivo; in mezzo campeggia la parola \"ROCK\" in stampatello maiuscolo.\nRistampato dal Clan Celentano in stereofonia nel 1971 su LP e nel 1987 su Compact Disk (CDS 6071). Rimasterizzato in analogico su tutti i supporti, musicassetta compresa, nel 1991 (CD 9031 70192-2, LP 9031 70192-1, MC 9031 70192-4) e poi in digitale nel 2012 su CD (3259130004946).\nAlla ristampa su CD del 1995 (SP 60802) \u00e8 stata aggiunta la bonus track \"Ea\", lato B del 45 giri pubblicato nel 1970, che vede come lato principale \"Chi non lavora non fa l'amore\" nella versione cantata da Claudia Mori. Si tratta di una cover del brano \"Heya\", scritto e inciso nel 1969 da J. J. Light, pseudonimo di James Michael Stallings. Sempre nel 1970, \u00e8 stata pubblicata da Celentano anche una versione in lingua tedesca, con titolo \"Heya\" e testo di Michael Holm.\nTracce.\nLe durate si riferiscono al CD.\nLato A\nLato B\nDurata totale: 29:31"}
{"id": "1223069", "revid": "110157", "url": "https://it.wikipedia.org/wiki?curid=1223069", "title": "G\u00fcnselsdorf", "text": "G\u00fcnselsdorf \u00e8 un comune austriaco di 1 744 abitanti nel distretto di Baden, in Bassa Austria; ha lo status di comune mercato (\"Marktgemeinde\"). \u00c8 stato istituito il 1\u00ba gennaio 1988 quando il comune mercato di Steinfelden \u00e8 stato soppresso e suddiviso nei comuni di Blumau-Neuri\u00dfhof, G\u00fcnselsdorf, Tattendorf e Teesdorf."}
{"id": "1223070", "revid": "15756", "url": "https://it.wikipedia.org/wiki?curid=1223070", "title": "Ionadi", "text": "Ionadi (noto anche come Jonadi) \u00e8 un comune italiano di abitanti della provincia di Vibo Valentia in Calabria. Fino al 1992 era in provincia di Catanzaro.\nOrigini del nome.\nIl nome del paese deriverebbe dal nome greco bizantino di famiglia \"Jon\u00e0des\", \u0399\u03c9\u03bd\u03ac\u03b4\u03b5\u03c2.\nStoria.\nA parte un breve testo, intitolato \"Comune di Jonadi Cenni Storici\", risalente al 1982 e redatto dal sindaco dell'epoca, l'avvocato Antonino Cordopatri, non esistono testi di pubblico dominio recanti informazioni storiche sul paese. Certo \u00e8 che il paese fu casale di Mileto, del quale segu\u00ec le vicende. Appartenne a Ruggero Lauria, ai Sanseverino di Marsico, ai Ruffo di Montalto, ai Sanseverino di Bisignano e ai Silva.\nNel 1807, per volere di Giuseppe Bonaparte (con decreto francese del 19 gennaio 1807) fu proclamata l'autonomia \"dell'universit\u00e0 di Jonadi\" facente parte della provincia di Calabria Ultra e distretto di Mileto. Il primo sindaco fu Giuseppe Mesiani, che dur\u00f2 in carica fino a tutto il 1811.\nNel 1810 pass\u00f2 a far parte dal circondario di Mileto a quello di Monteleone (l'attuale Vibo Valentia) e nel 1818 prese il nome di \"comune di Jonadi\". Nel 1812, dai documenti presenti nell'archivio comunale, risultano esservi due sindaci: Giuseppe Maria Falduti e Gaetano Carlizzi, rispettivamente sindaci di Nao e di Jonadi.\nNel 1879 entr\u00f2 a far parte, nella regione Calabria, della costituita provincia di Catanzaro con la quale rimase sino al 1992, anno in cui pass\u00f2 sotto l'attuale provincia di Vibo Valentia.\nMonumenti e luoghi d'interesse.\nNumerosi sono gli edifici di culto presenti nel comune (ben cinque nel capoluogo e due nella frazione di Nao) a testimonianza della devozione di questa piccola comunit\u00e0.\nLa Chiesa Matrice, dedicata a santa Maria Maggiore, di et\u00e0 rinascimentale, custodisce al suo interno un piccolo ciborio marmoreo e un ciclo di tele settecentesche tra cui spicca una rappresentazione dell'Ascensione di Ges\u00f9 Cristo, posta dopo l'ultimo restauro come pala d'altare.\nLa Chiesa di San Nicola, risalente al XIV secolo ma pesantemente rimaneggiata alla fine del '700, nel suo interno presenta una ricca decorazione in stile rococ\u00f2 e conserva, nella navata sinistra, la statua di Santa Fara, alla quale gli ionadesi sono molto devoti .\nLa Chiesa della Madonna degli Angeli, edificata nel XVI secolo, che custodisce, nel pregiato reliquario offerto da Don Orazio Falduti, la Candela apparsa miracolosamente, la mattina del sabato 23 del mese di maggio 1626, al venerando sacerdote Giovan Battista De Gennaro, che stava celebrando sull'altare consacrato alla Madonna, la santa Messa con l'assillante preoccupazione che le due piccole candele da lui procurate non sarebbero state sufficienti per ultimare il \u201cSanto Ufficio\u201d. Notevole la pala d'altare tardo rinascimentale, raffigurante la Madonna del Rosario, attribuita a Giuseppe Maria Crespi detto lo Spagnolo.\nLe altre due chiese del capoluogo sono la chiesa della Madonna Addolorata e la piccola chiesa di San Rocco.\nNella frazione Nao vi sono le chiese della Madonna del Rosario e dell'Immacolata.\nSono inoltre da segnalare i resti di un antico convento del 1595.\nNel centro storico sono presenti diverse case e palazzi nobiliari, alcuni dei quali presentano notevoli portali, opera delle maestranze locali. Si possono citare il palazzo Falduti, il palazzo Cordopatri (gi\u00e0 Falduti) il palazzo Mesiani, il palazzo Carlizzi.\nIl palazzo Falduti, di epoca settecentesca, presenta un bellissimo loggiato a tre archi. Questa nobile famiglia di origine spagnola, estintasi con la morte di Marina (in Cordopatri) nel 2001, risultava presente a Jonadi fin dal sedicesimo secolo e godeva del beneficio di un oratorio privato nel proprio palazzo.\nSociet\u00e0.\nTradizioni e folclore.\nLe confraternite.\nA Ionadi esistono tre Confraternite laicali: la pi\u00f9 antica, la Confraternita dei Nobili denominata \"Stellario\", istituita a Roma e successivamente rinominata Confraternita del SS. Sacramento o di San Nicola, la Confraternita di Maria SS. Addolorata e la Confraternita di Maria SS. Regina del Rosario a Nao.\nIn passato tutti gli abitanti del paese che lo desiderassero, potevano iscriversi a queste confraternite. Questi iscritti si chiamavano \"fratelli\". Alla morte, l'iscrizione garantiva un posto nella cappella del cimitero e delle messe commemorative. In cambio gli iscritti dovevano, indossando la veste tipica o, come fu aggiunto in un secondo momento, il medaglione della confraternita, partecipare obbligatoriamente alle processioni del Corpus Domini, del Venerd\u00ec Santo e del giorno in cui ricorrevano i festeggiamenti (12 agosto per la Madonna del Rosario, 15 agosto per San Nicola e il 15 settembre per l'Addolorata). Altro obbligo era quello di partecipare ai funerali di un fratello morto.\nLa veste (Confraternita dell'Addolorata, Confraternita di San Nicola e Confraternita del Rosario) in genere era costituita da una tunica bianca stretta in vita da un cordone, da una mantellina che variava di colore tra le varie confraternite e un cappuccio. Si permise in seguito di indossare vestiti civili, a condizione che si portasse al collo un medaglione, sostenuto da una fascia con i colori della congrega.\nChi non indossava tale veste o mancava per tre volte, senza giustificati motivi, alle processioni obbligatorie, veniva cancellato dalla lista dei fratelli. Tale assenza veniva chiamata \"mancanza\".\nQualora l'assenza venisse giustificata con validi motivi, malattia o impedimento per motivi di lavoro, allora il fratello doveva pagare una somma stabilita per tale \"mancanza\", mantenendo comunque l'iscrizione.\nAttualmente tali regole, anche se in maniera meno rigida, sono ancora in uso tra le persone pi\u00f9 anziane.\nIl presepe vivente.\nNel periodo natalizio, per le caratteristiche viuzze della parte vecchia del paese, si svolgeva il suggestivo Presepe vivente. Questa tradizione, pi\u00f9 che trentennale, vedeva la partecipazione di gran parte della popolazione. In tale occasione venivano preparati i dolci tipici del periodo, tra cui le \"zeppole\". Particolare rilevante, nella rappresentazione di antichi mestieri, era l'utilizzo di utensili oramai caduti in disuso, come ad esempio \"'u tilaru\", il telaio, su cui le donne tessevano scialli e coperte.\nLa sacra rappresentazione terminava con l'arrivo dei Re Magi alle suggestive cavit\u00e0 rupestri, scavate in antichit\u00e0 per l'estrazione della calacarenite, che si trovano all'inizio del paese nei pressi degli antichi lavatoi pubblici chiamati \"funtana vecchja\", ove le donne erano solite recarsi per lavare la propria biancheria.\nA causa del rischio di crollo delle cavit\u00e0, questa tradizione \u00e8 caduta in disuso."}
{"id": "1223071", "revid": "69794", "url": "https://it.wikipedia.org/wiki?curid=1223071", "title": "Naismith Prep Player of the Year", "text": "Il premio Naismith Prep Player of the Year \u00e8 il premio conferito dall'Atlanta Tipoff Club al miglior giocatore ed alla miglior giocatrice del campionato di pallacanestro delle \"high school\" statunitensi. Il premio venne istituito nella stagione 1986-1987 e venne ricevuto per la prima volta da Dennis Scott e Lynn Lorenzen.\nIl premio \u00e8 intitolato in onore a James Naismith, l'inventore della pallacanestro, ed \u00e8 stato scolpito nel 1983 da Martin C. Dawe di Atlanta. Ogni vincitore riceve una copia in bronzo."}
{"id": "1223073", "revid": "1003477", "url": "https://it.wikipedia.org/wiki?curid=1223073", "title": "Heiligenkreuz", "text": "Heiligenkreuz (in austro-bavarese \"Heilingkreiz\", letteralmente \"Santa Croce\") \u00e8 un comune austriaco di 1 587 abitanti nel distretto di Baden, in Bassa Austria."}
{"id": "1223074", "revid": "46291", "url": "https://it.wikipedia.org/wiki?curid=1223074", "title": "Annona muricata", "text": "Annona muricata \u00e8 una pianta appartenente alla famiglia delle Annonacee che produce un frutto comunemente chiamato graviola, guan\u00e0bana, coras\u00f2l o corossole.\nDescrizione.\nL'albero raggiunge un'altezza di 8-12\u00a0metri ed \u00e8 poco ramificato. I fiori sono oblunghi e hanno tre sepali e tre petali di colore verde e giallo.\nLa graviola \u00e8 lunga 20\u201330\u00a0cm con buccia sottile color verde scuro e con aculei morbidi, il cui peso pu\u00f2 arrivare a 2,5\u00a0kg. Internamente \u00e8 bianca, morbida, succosa e molto dolce.\nDistribuzione e habitat.\n\u00c8 un albero strettamente tropicale originario delle basse terre umide dei Caraibi che pu\u00f2 spingersi fino ai 1.500 metri di quota s.l.m. solo all'equatore, mentre alle latitudini tropicali non va oltre i 500 m. In Florida sopravvive solo all'estremo sud, protetto dai venti settentrionali. La pianta d\u00e0 segni di sofferenza gi\u00e0 a 5\u00a0\u00b0C, si defoglia a 2\u00a0\u00b0C e muore a 0\u00a0\u00b0C.\nProbabilmente originaria delle Antille, \"Annona muricata\" era gi\u00e0 diffusa lungo tutta la fascia tropicale americana durante l'insediamento dei primi coloni spagnoli. Presente anche in Asia meridionale, in Madagascar e altre zone dell'Africa, si incontra su scala limitata nel nord dell'Australia e, in pochi esemplari, nel sud della Florida.\nPropriet\u00e0.\nLa graviola contiene una buona percentuale (circa il 20%) di zuccheri, una discreta dose di proteine ed \u00e8 ricca di vitamina C.\nNegli ultimi anni \u00e8 stato ipotizzato che il suo consumo sarebbe di aiuto a combattere il cancro: i risultati delle ricerche non sono al momento definitivi pur avendo riscontrato una riduzione del potenziale metastatico per alcuni tipi di neoplasia.\nStudi recenti sembrano invece correlare il consumo di graviole con forme atipiche del morbo di Parkinson dovute all'alta concentrazione di annonacina presente nei suoi frutti, che risulta 100 volte maggiore di quella presente nelle foglie dell'albero con le quali in varie zone del continente americano si prepara il t\u00e8. Uno studio del 2005 ha stimato che il consumo di un frutto o di un barattolo di succo al giorno per un anno sarebbe equivalente all'assunzione di una quantit\u00e0 di annonacina sufficiente a indurre danni cerebrali nel ratto da laboratorio. Uno studio del 2007 su 160 pazienti della Guadalupa ha dimostrato che forti consumatori del frutto sviluppavano pi\u00f9 spesso forme particolari di parkinsonismo.\nConsumo.\nIl frutto maturo si consuma tagliato a met\u00e0 e mangiato con il cucchiaino oppure frullato. In Colombia viene frullato con l'aggiunta di latte freddo.\nDeperibile e di breve conservazione, la graviola va consumata appena giunta a maturazione."}
{"id": "1223075", "revid": "293377", "url": "https://it.wikipedia.org/wiki?curid=1223075", "title": "New York Generals", "text": "I New York Generals furono un club calcistico statunitense attivo a New York dal 1967 al 1968. Esord\u00ec nel campionato NPSL I, entrando a far parte, l'anno successivo, nella neonata NASL.\nStoria.\nLa franchigia dei Generals nacque nel 1967 per prendere parte al campionato NPSL, che concluse al terzo posto nella \"Eastern division\" sotto la guida tecnica dell'inglese Freddie Goodwin. L'anno seguente, il club partecip\u00f2 alla prima edizione del campionato NASL, non riuscendo neanche stavolta a qualificarsi per i playoff. Al termine della stagione la franchigia fu coinvolta nella crisi economica che colp\u00ec la NASL, non riuscendo a iscriversi al campionato del 1968 e scomparendo definitivamente. Il calcio nella grande mela ricomparve solo quattro anni dopo con l'avvento dei New York Cosmos."}
{"id": "1223079", "revid": "1371684", "url": "https://it.wikipedia.org/wiki?curid=1223079", "title": "TigerWiki", "text": "TigerWiki un wiki \u00e8 stato sviluppato in PHP, che non prevede database poich\u00e9 utilizza il file system per gestire i contenuti delle pagine. \u00c8 stato distribuito sotto la licenza GNU GPL.\nLo sviluppo di TigerWiki \u00e8 stato interrotto nel settembre 2007. Tuttavia, molti fork si sono sviluppati da questo wiki, tra cui WiKiss in lingua francese."}
{"id": "1223082", "revid": "1982", "url": "https://it.wikipedia.org/wiki?curid=1223082", "title": "2000 CR105", "text": ""}
{"id": "1223090", "revid": "2056951", "url": "https://it.wikipedia.org/wiki?curid=1223090", "title": "Teatro di strada", "text": "La definizione europea per \"Teatro di strada\" \u00e8 molto ampia, lasciando libera interpretazione al termine, e definendo invece lo spazio e le modalit\u00e0 dell'avvenimento. Infatti il teatro di strada viene definito come evento artistico realizzato negli spazi aperti urbani o comunque pubblici o di libero accesso, che coinvolga l'azione teatrale da parte di almeno un attore umano. Questa definizione include le arti plastiche, le performing arts, la videoarte, il circo, il teatro, il light design, la musica. La Francia \u00e8 forse il paese trainante del settore, considerando l'arte di strada come una delle pi\u00f9 alte forme drammaturgiche del nuovo millennio, ed investendo in esso enormi risorse economiche. Molti dei maggiori eventi in Francia ed in Europa sono incentrati sulle varie discipline e linguaggi del Teatro di Strada (Festivals quali Chalon, Aurillac, grandi eventi quali la futura inaugurazione di Marsiglia 2013 Capitale Europea della Cultura, etc) e in tutta Europa continuano a nascere spazi di creazione dedicati a questo \"nuovo\" settore, di cui alcuni veramente enormi, come per esempio la Cit\u00e8 des Arts de La Rue a Marseille, che presenta una superficie coperta di 33.000\u00a0m\u00b2, in cui vengono riprodotti spazi urbani chiusi e riscaldabili per permettere i processi di creazione e di prova durante tutto l'anno, oltre ad ospitare enormi officine e laboratori.\nIn Italia la situazione non \u00e8 cos\u00ec avanzata, e il settore \u00e8 in fase di riconoscimento da parte del Ministero della Cultura.\nIl teatro di strada \u00e8 una forma di rappresentazione teatrale presentata in un luogo pubblico all'aperto. Gli attori, mimi o giocolieri che si esibiscono in questo genere teatrale (noti come \"artisti di strada\") in genere includono l'ambiente circostante nella rappresentazione, interagendo con il pubblico e con la situazione in cui sono inseriti.\nNella maggior parte dei casi gli spettacoli sono gratuiti, con il passaggio del cappello alla fine dello stesso da parte del/degli artista/i. \nLe compagnie sono spesso finanziate dalle amministrazioni comunali o da enti culturali, come nel caso di festival, esposizioni o sfilate folkloristiche, mentre in molti altri casi la remunerazione dell'artista consiste nelle libere offerte che vengono raccolte durante o alla fine dell'esibizione.\nIn Italia esiste una Federazione Nazionale che raduna artisti, compagnie e promotori professionisti, e alla quale si possono richiedere materiali e approfondimenti relativi all'attivit\u00e0 professionale."}
{"id": "1223092", "revid": "34971", "url": "https://it.wikipedia.org/wiki?curid=1223092", "title": "TWiki", "text": "Twiki \u00e8 una piattaforma wiki sviluppata in Perl.\nAppartiene agli \"structured wikis\", vale a dire che fa parte di quella categoria di wiki che utilizzano un database per immagazzinare i dati immessi.\nTwiki \u00e8 distribuito gratuitamente sotto licenza GNU GPL."}
{"id": "1223098", "revid": "110157", "url": "https://it.wikipedia.org/wiki?curid=1223098", "title": "Hernstein", "text": "Hernstein \u00e8 un comune austriaco di 1 540 abitanti nel distretto di Baden, in Bassa Austria; ha lo status di comune mercato (\"Marktgemeinde\")."}
{"id": "1223100", "revid": "110157", "url": "https://it.wikipedia.org/wiki?curid=1223100", "title": "Hirtenberg", "text": "Hirtenberg \u00e8 un comune austriaco di 2 593 abitanti nel distretto di Baden, in Bassa Austria; ha lo status di comune mercato (\"Marktgemeinde\"). \u00c8 stato istituito il 2 gennaio 1870 con lo scorporo di parte del territorio dei comuni di Enzesfeld e Leobersdorf."}
{"id": "1223102", "revid": "110157", "url": "https://it.wikipedia.org/wiki?curid=1223102", "title": "Klausen-Leopoldsdorf", "text": "Klausen-Leopoldsdorf \u00e8 un comune austriaco di 1 647 abitanti nel distretto di Baden, in Bassa Austria."}
{"id": "1223104", "revid": "110157", "url": "https://it.wikipedia.org/wiki?curid=1223104", "title": "Kottingbrunn", "text": "Kottingbrunn \u00e8 un comune austriaco di 7411 abitanti nel distretto di Baden, in Bassa Austria; ha lo status di comune mercato (\"Marktgemeinde\")."}
{"id": "1223107", "revid": "287204", "url": "https://it.wikipedia.org/wiki?curid=1223107", "title": "Neri Marcore", "text": ""}
{"id": "1223108", "revid": "22475", "url": "https://it.wikipedia.org/wiki?curid=1223108", "title": "Nepomuceno (nome)", "text": "Origine e diffusione.\nRiflette il culto verso san Giovanni Nepomuceno, che era originario di Nepomuk, in Boemia, ed \u00e8 infatti spesso utilizzato in abbinata con il nome Giovanni.\nEtimologicamente, il termine risale al latino \"Nepomucenus\", con il letterale significato di \"proveniente da Nepomuk\" (in ceco: \"Nepomuck\u00fd\", di identico significato).\nOnomastico.\nData l'origine, l'onomastico si festeggia solitamente il 20 marzo in memoria di san Giovanni Nepomuceno, sacerdote e martire a Praga. Diversi altri santi e beati hanno poi portato \"Nepomuceno\" come nome, e sono ricordati alle date seguenti:"}
{"id": "1223109", "revid": "339392", "url": "https://it.wikipedia.org/wiki?curid=1223109", "title": "Open Moko", "text": ""}
{"id": "1223110", "revid": "110157", "url": "https://it.wikipedia.org/wiki?curid=1223110", "title": "Leobersdorf", "text": "Leobersdorf \u00e8 un comune austriaco di 4 924 abitanti nel distretto di Baden, in Bassa Austria; ha lo status di comune mercato (\"Marktgemeinde\")."}
{"id": "1223113", "revid": "767487", "url": "https://it.wikipedia.org/wiki?curid=1223113", "title": "Pascua-Lama", "text": "Pascua-Lama \u00e8 un progetto minerario di oro, argento nella Cordigliera delle Ande a sud di Atacama, al confine tra Cile e Argentina ad un'altitudine di oltre 4.500 metri.\nBarrick Gold, la pi\u00f9 grande societ\u00e0 al mondo per l'estrazione dell'oro, con sede a Toronto sta sviluppando il progetto. Vista la prossimit\u00e0 col ghiacciaio di Pascua-Lama \u00e8 sorta una controversia e varie proteste in Cile che sono sfociate in dimostrazioni e petizioni presentate al Governo cileno. Malgrado ci\u00f2 i governi argentino e cileno hanno entrambi approvato il progetto.\nPascua-Lama contiene depositi di 17 milioni di once di oro e 635 milioni di once di argento, col 75 percento dei depositi in Cile ed il 25 percento in Argentina.\nLa Barrick intende avviare la costruzione della miniera alla fine del 2007."}
{"id": "1223116", "revid": "254401", "url": "https://it.wikipedia.org/wiki?curid=1223116", "title": "Chiesa di San Francesco di Castelletto", "text": "La chiesa di San Francesco di Castelletto, con annesso convento, era un edificio religioso di Genova, sorto nel XIII secolo in una zona della citt\u00e0 a quel tempo scarsamente urbanizzata, presso le mura del 1155, e demolito all'inizio del XIX secolo.\nStoria e descrizione.\nL'ubicazione periferica era consueta per gli ordini conventuali, a Genova come in altre citt\u00e0, nel periodo basso-medievale, perch\u00e9 era l'unica a poter disporre di spazi non edificati ove erigere chiese e conventi.\nL'orientamento della chiesa era quello canonico - facciata ad ovest, abside ad est - e la struttura pure, con tre navate, transetto e campanile, copertura a capriate. La zona retrostante l'abside e fiancheggiante il lato sud era per ampio tratto adibita ad uso cimiteriale, in un terreno in forte acclivit\u00e0 (siamo alle pendici della collina di Castelletto, dominata appunto dall'omonima fortificazione ora non pi\u00f9 esistente). In questo chiostro fu eretto il monumento funebre con sarcofago lapideo dove fu seppellito l'ammiraglio genovese Clemente de Fazio, liberatore di papa Urbano VI prigioniero a Nocera di Carlo III re di Napoli.\nL'erezione dei magnifici palazzi rinascimentali di Strada Nuova - attuale via Garibaldi - determinarono poco per volta il restringimento dell'area cimiteriale, ma furono poi le soppressioni di et\u00e0 rivoluzionaria e napoleonica a determinare la fine del complesso conventuale. Suddiviso in lotti, venne diversamente destinato: parte del convento - tra cui due bracci del chiostro - vennero inglobati in edifici di civile abitazione, mentre della chiesa vennero distrutte due navate (per realizzare il giardino a monte di Palazzo Bianco, a partire dal 1818, e per riquadrare Palazzo Tursi) ed all'inglobamento di quella sinistra in un edificio adibito ad affitto. I resti sono ora visibili dal giardino retrostante Palazzo Bianco, in particolare le colonne e parte delle arcate che dividevano la navata centrale da quella sinistra, mentre resti di una cappella sepolcrale sotterranea sono visibili nel passaggio di collegamento tra Palazzo Bianco e Palazzo Tursi, nell'ambito del percorso dei Musei di Strada Nuova.\nLa chiesa ha ospitato le sepolture di alcuni membri della famiglia Fieschi e i monumenti sepolcrali dei dogi Simone Boccanegra ed Andrea Spinola oltre al monumento sepolcrale di Margherita di Lussemburgo."}
{"id": "1223117", "revid": "6923", "url": "https://it.wikipedia.org/wiki?curid=1223117", "title": "Refus Global", "text": "Il Refus Global (\"rifiuto globale\") \u00e8 un manifesto politico ed artistico pubblicato in lingua francese in Qu\u00e9bec il 9 agosto 1948.\nIl manifesto, ispirato dagli automatisti Paul-\u00c9mile Borduas, Claude Gauvreau e Jean-Paul Riopelle, rimette in questione i valori tradizionali e rigetta l'immobilismo della societ\u00e0 quebechese dell'epoca.\nQuesto documento, pubblicato in 400 esemplari, \u00e8 composto di nove testi e di diverse illustrazioni da Paul-\u00c9mile Borduas.\nLa sua pubblicazione ha turbato la classe dirigente, e particolarmente le autorit\u00e0 religiose del Qu\u00e9bec.\nDal testo si evince una disincantata rappresentazione della societ\u00e0:\nLa reazione della classe dirigente fu tremenda. Paul-\u00c9mile Borduas, per esempio, fu costretto all'esilio, dapprima a New York e in seguito a Parigi fino alla morte, sopraggiunta nel 1960.\nQuesto periodo della storia del Qu\u00e9bec, denominata da alcuni storici contemporanei come \"Grande Noirceur\" (la \"Grande Oscurit\u00e0\"), finir\u00e0 nel 1960 con la salita al potere di Jean Lesage e l'inizio della \"R\u00e9volution tranquille\" (la \"Rivoluzione tranquilla\")."}
{"id": "1223118", "revid": "78273", "url": "https://it.wikipedia.org/wiki?curid=1223118", "title": "Tiopentale sodico", "text": ""}
{"id": "1223127", "revid": "729019", "url": "https://it.wikipedia.org/wiki?curid=1223127", "title": "Pierre Joseph Fran\u00e7ois Bosquet", "text": "Biografia.\nEntrato all'\u00c9cole polytechnique nel 1829, fece parte del gruppo di allievi che partecip\u00f2 all'insurrezione contro Carlo X\nnel 1830.\nDal 1831 al 1833, fu sottotenente alla scuola d'applicazione d'artiglieria\na Metz, dopodich\u00e9 serv\u00ec presso il 10\u00ba Reggimento d'artiglieria. Un anno dopo fu inviato in Algeria dove si distinse per le proprie qualit\u00e0 morali. Promosso capitano nel 1839, pass\u00f2 al 4\u00ba Reggimento d'artiglieria distinguendosi a Sidi-Lakhdar e ad Oued Mellah. Nel 1841 pass\u00f2 alla fanteria, e fu promosso tenente colonnello nel 1845, quindi colonnello, al comando di un reggimento di fanteria di linea, nel 1847.\nA partire dal 1848, comand\u00f2 successivamente i distretti di Orano, Mostaganem e S\u00e9tif, partecipando alla repressione di una insurrezione in Cabilia, dove fu ferito seriamente ad una spalla, azione che gli valse la promozione sul campo al grado di generale di brigata. A quell'epoca, con sei citazioni all'ordine del giorno dell'esercito, era uno dei generali pi\u00f9 brillanti dell'esercito coloniale francese in Africa.\nNel 1853 torn\u00f2 in Francia, dopo 19 anni d'assenza, col grado di generale di divisione.\nBosquet fu uno dei primi scelti per partecipare alla guerra di Crimea, e con la battaglia dell'Alma la sua 2\u00aa Divisione diede inizio all'offensiva francese.\nMentre le truppe franco-britanniche stringevano d'assedio Sebastopoli, le due divisioni del corpo d'armata da cui dipendeva Bosquet erano incaricate della loro protezione. Il suo intervento nella battaglia di Inkerman (5 novembre 1854) assicur\u00f2 la vittoria alleata.\nPromosso il 10 gennaio 1855 generale di corpo d'armata, prese posizione con le proprie truppe all'ala destra degli assedianti, davanti al Mamelon e alla torre di Malakoff. Condusse egli stesso le truppe alla conquista del Mamelon (7 giugno), e nel corso del grande assalto dell'8 settembre rimase alla testa delle sue truppe. Fu gravemente ferito nel corso della battaglia di Malakoff.\nAll'et\u00e0 di 45 anni Bosquet era uno dei capi militari pi\u00f9 in vista d'Europa, divenne senatore e maresciallo di Francia, mentre la sua salute declinava rapidamente.\nNel 1858 ebbe il comando della piazza di Tolosa, ma si spense pochi anni pi\u00f9 tardi dopo lunga malattia.\nFu decorato con l'Ordine del Bagno, con la Gran Croce della Legion d'onore, e con l'Ordine della Medjidieh di 1\u00aa classe.\nCuriosit\u00e0.\nIl maresciallo Bosquet lasci\u00f2 il proprio nome alla caserma di Mont-de-Marsan, in uso dal\n1875 al 1998 al 6\u00ba Reggimento paracadutisti della fanteria di marina.\nNel 1864 il boulevard de l'Alma a Parigi fu chiamato \"avenue Bosquet\" in suo onore.\nSi ricorda una sua frase divenuta celebre, e riferita alla carica dei Seicento durante la battaglia di Balaclava:\n\u00ab\"C'est magnifique, mais ce n'est pas la guerre: c'est de la folie\"\u00bb (\u00ab\u00c8 magnifico, ma non \u00e8 la guerra: \u00e8 una pazzia\u00bb)."}
{"id": "1223129", "revid": "56620", "url": "https://it.wikipedia.org/wiki?curid=1223129", "title": "Pierre Bosquet", "text": ""}
{"id": "1223139", "revid": "9755624", "url": "https://it.wikipedia.org/wiki?curid=1223139", "title": "Teatro di avanspettacolo", "text": ""}
{"id": "1223140", "revid": "406204", "url": "https://it.wikipedia.org/wiki?curid=1223140", "title": "Specie reattive dell'ossigeno", "text": ""}
{"id": "1223149", "revid": "617444", "url": "https://it.wikipedia.org/wiki?curid=1223149", "title": "Erminio Sinni", "text": "Biografia.\nOriginario di Bagno di Gavorrano, a 12 anni inizia, presso l'Istituto Superiore di Studi Musicali Pietro Mascagni di Livorno, lo studio del pianoforte e all'et\u00e0 di diciotto anni si trasferisce a Roma suonando e cantando nei migliori locali della capitale. In questo periodo collabora con Paola Turci, e nel 1989 partecipa al Festival di Sanremo come autore della canzone di Stefania La Fauci \"Tutti i cuori sensibili\", cui fanno seguito tre LP scritti interamente da Sinni. Nel 1990 partecipa al Nuovo Cantagiro piazzandosi in quarta posizione e nel 1991 ha il compito di cantare e suonare alla festa in onore di Frank Sinatra presso l'ambasciata americana di Roma.\nNel 1992 conosce Riccardo Cocciante con cui inizia un rapporto di collaborazione. Nel 1993, prodotto da Cocciante, partecipa al Festival di Sanremo piazzandosi al quinto posto nella sezione \"Novit\u00e0\" con la canzone \"L'amore vero\" e aggiudicandosi anche il Premio Volare come migliore musica della manifestazione ed il Premio S.I.L.B. come miglior testo. Nello stesso anno esce il CD di Riccardo Cocciante dove la canzone di punta \u00e8 \"Resta con me\" pezzo scritto da Sinni e Massimo Bizzarri. Nel 1996 riceve il riconoscimento come miglior cantautore al Premio Mia Martini.\nNel 1998 la canzone \"L'amore vero\" diventa colonna sonora per la telenovela \"Por amor a vos\" trasmessa in America Latina da Rete Globo e vende 832.000 copie. Il nuovo disco di Erminio Sinni \"11.167 km\", prende il nome dalla distanza che intercorre tra Fiumicino e Buenos Aires dove il cantautore Erminio Sinni ha registrato il suo nuovo disco tra gennaio e maggio del 2006. La storia di questo lavoro di Erminio Sinni ha come sfondo musicale la cultura del Sud America e in particolar modo dell'Argentina.\nIl 20 dicembre 2020 vince il talent show \"The Voice Senior\" nella squadra di Loredana Bert\u00e8."}
{"id": "1223151", "revid": "486946", "url": "https://it.wikipedia.org/wiki?curid=1223151", "title": "The New Adventures of Zorro", "text": ""}
{"id": "1223155", "revid": "123945372", "url": "https://it.wikipedia.org/wiki?curid=1223155", "title": "Profezia di un delitto (film 2004)", "text": "Profezia di un delitto (\"5ive Days to Midnight\") \u00e8 una miniserie televisiva del 2004 diretto da Michael W. Watkins, originariamente trasmesso negli Stati Uniti dalla rete via cavo Sci Fi Channel diviso in quattro parti, mentre in Italia \u00e8 stato trasmesso come un unico film.\nTrama.\nIl film narra le vicende di un vedovo professore di fisica alle prese con una strana valigetta proveniente dal futuro con all'interno dei documenti molto particolari: il fascicolo dell'indagine della sua morte. Il professore avr\u00e0 solo cinque giorni per capire se si tratta solo di un brutto scherzo oppure se la sua vita \u00e8 veramente in pericolo. Alla fine scoprir\u00e0 che la valigetta \u00e8 stata mandata dalla figlia dal futuro per salvare il padre nel presente."}
{"id": "1223168", "revid": "767487", "url": "https://it.wikipedia.org/wiki?curid=1223168", "title": "The Newlydeads", "text": "The Newlydeads sono un gruppo industrial rock formato dall'ex cantante dei Faster Pussycat Taime Downe nel 1996 a Los Angeles."}
{"id": "1223178", "revid": "36426", "url": "https://it.wikipedia.org/wiki?curid=1223178", "title": "Galleria Regionale di Palermo", "text": ""}
{"id": "1223179", "revid": "1817480", "url": "https://it.wikipedia.org/wiki?curid=1223179", "title": "Bombardamento di Bologna", "text": ""}
{"id": "1223186", "revid": "46291", "url": "https://it.wikipedia.org/wiki?curid=1223186", "title": "Gesneriaceae", "text": "Gesneriaceae \u00e8 una famiglia di piante spermatofite dicotiledoni assegnata tradizionalmente all'ordine Scrophulariales, che la moderna classificazione APG colloca tra le Lamiales.\nEtimologia.\nIl nome della famiglia deriva dal nome del suo genere pi\u00f9 importante (\"Gesneria\" ), il cui nome a sua volta \u00e8 stato dato da Charles Plumier (Marsiglia, 20 aprile 1646 \u2013 Cadice, 20 novembre 1704), botanico francese appartenente all'ordine dei frati minimi, in ricordo di Conrad Gessner (Zurigo, 26 marzo 1516 \u2013 Zurigo, 13 dicembre 1565), naturalista, teologo e bibliografo svizzero, famoso soprattutto per essere stato il primo botanico che abbia formulato il concetto basale di \"genere\" per la tassonomia botanica.\nIl nome scientifico \u00e8 stato definito dal botanico francese Louis Claude Marie Richard (Versailles, 4 ottobre 1754 \u2013 Parigi, 7 giugno 1821), dal botanico francese Antoine-Laurent de Jussieu (Lione, 12 aprile 1748 \u2013 La Plata, 17 settembre 1836) e dal botanico e micologo svizzero Augustin Pyrame de Candolle (Ginevra, 4 febbraio 1778 \u2013 Ginevra, 9 settembre 1841) nella pubblicazione \"Essai sur les propri\u00e9t\u00e9s m\u00e9dicales des plantes, compar\u00e9es aves leurs formes ext\u00e9rieures et leur classification naturelle - Ed. 2: 192.\" del 1816.\nDistribuzione e habitat.\nLe specie di questa famiglia sono sia native dei neotropici e sono distribuite soprattutto dall'America centrale a quella meridionale che relative al Vecchio Mondo, soprattutto Asia (e Malaysia) con alcune specie in Africa (Madagascar), Nuova Guinea, Australia e areale del Pacifico. L'habitat \u00e8 quello tipico tropicale o subtropicale, raramente temperato.\nSistematica.\nLa circoscrizione di questa famiglia nel corso del tempo ha subito pi\u00f9 di qualche modifica. Le piante di questo gruppo presentano pi\u00f9 di qualche affinit\u00e0 con altre famiglie come le Scrophulariaceae oppure le Bignoniaceae o anche le Orobanchaceae (se in quest'ultime si esclude il carattere parassitico). I caratteri principali che senz'altro rendono riconoscibili la maggioranza delle specie all'interno della famiglia sono: ovario supero, due carpelli con un'unica loggia, due placentazioni parietali, la forma del frutto a capsula, mancanza dell'abito parassita, i carpelli a destra e a sinistra dell'asse fiorale, i semi privi o con poco endosperma, piante fogliose verdi tipicamente autotrofe.\nInizialmente le specie di questo gruppo erano descritte in due famiglie separate: Gesneriaceae per i generi del Nuovo Mondo e Didymocarpaceae (o anche Cyrtandraceae) per i generi del Vecchio Mondo. Solamente a met\u00e0 del 1800 le due famiglie, con riconoscimento universale di tutti i botanici, sono state riunite nelle Gesneriaceae.\nFilogenesi.\nLa monofilia della famiglia \u00e8 stata comprovata in diversi studi e ricerche sia a causa delle caratteristiche morfologiche che delle sequenze molecolari. All'interno la famiglia \u00e8 suddivisa principalmente in due grandi sottofamiglie: Gesnerioideae, sicuramente monofiletica come risulta evidente dall'ovario da semi-infero a completamente infero e dalla morfologia dei granuli pollinici, e Didymocarpoideae (chiamata anche Cyrtandroideae), anche questa monofiletica caratterizzata dal particolare tipo di sviluppo dell'embrione (un cotiledone \u00e8 pi\u00f9 grande dell'altro). La sottofamiglia Sanangoideae (monospecifica) risulta \"gruppo fratello\" delle altre due sottofamiglie.\nIn particolare la sottofamiglia Gesnerioideae secondo alcuni Autori \u00e8 suddivisa in 7 - 8 trib\u00f9, altri preferiscono raggruppare nella trib\u00f9 Gesnerieae pi\u00f9 cladi (Episcieae, Gesnerieae, Gloxinieae, Sinningieae, Sphaerorrhizae), altri ancora elevano al rango di sottofamiglia (Coronantheroideae) la trib\u00f9 Coronanthereae. Nella sottofamiglia Didymocarpoideae mancano ancora delle analisi cladistiche approfondite e per il momento \u00e8 suddivisa in gruppi geograficamente distinti.\nLe sinapomorfie per questa famiglia sono: antere saldate in coppie o tutte insieme e la placentazione parietale degli ovuli. Il gruppo delle Gesneriace si sono formate circa 57 milioni di anni fa.\nComposizione della famiglia.\nLa famiglia comprende 3 sottofamiglie, 10 trib\u00f9, 154 generi e circa 3280 specie.\nSottofamiglia Gesnerioideae.\nComprende 8 trib\u00f9, 68 generi e oltre 1390 specie:\nTrib\u00f9 Beslerieae - Distribuzione: America (centrale e meridionale) (7 generi, circa 270 specie)\nTrib\u00f9 Coronanthereae - Distribuzione: America (meridionale), Australia e isole del Pacifico (9 generi, 20 specie)\nTrib\u00f9 Gesnerieae - Distribuzione: Caraibi (3 generi, oltre 80 specie)\nTrib\u00f9 Gloxinieae - Distribuzione: dal Messico all'Argentina (generi 17, oltre 190 specie)\nTrib\u00f9 Episcieae - Distribuzione: dal Messico al Sud America (zone tropicali) (23-26 generi, oltre 735 specie)\nTrib\u00f9 Napeantheae - Distribuzione: neotropicale (1 genere, 16 specie)\nTrib\u00f9 Sinningieae - Distribuzione: dal Centro America all'Argentina (3 generi, oltre 80 specie)\nTrib\u00f9 Titanotricheae - Distribuzione: Asia orientale (1 genere, 1 specie)\nSottofamiglia Didymocarpoideae.\nComprende 2 trib\u00f9, 85 generi e circa 1890 specie:\nTrib\u00f9 Epithemateae - Distribuzione: Asia meridionale e dal Sud Est dell'Asia fino alla Nuova Guinea (7 generi, circa 70 specie)\nTrib\u00f9 Trichosporeae - Distribuzione: Vecchio Mondo, soprattutto Asia (78 generi con circa 1820 specie)\nGruppo basale asiatico (7 generi e circa 40 specie)\nGeneri europei (3 generi e 6 specie)\nGeneri dell'Africa e del Madagascar (9 generi e circa 170 specie)\nGeneri recenti dell'Asia e della Malesia (59 generi e circa 1600 specie)\nSottogruppo A: generi asiatici con portamento rosulato e fiori a 4 stami (5 generi e 62 specie)\nSottogruppo B: generi asiatici con portamento rosulato e fiori a 2 stami (sono fertili quelli anteriori) (9 generi e circa 40 specie) \nSottogruppo C: generi asiatici con portamento rosulato e fiori a 2 stami (sono fertili quelli posteriori) (1 genere e 10 specie) \nSottogruppo D: generi asiatici con portamento rosulato e fiori attinomorfi (4 generi e 5 specie)\nSottogruppo E: generi asiatici con specie caulescenti, trapuntate e con fiori a 4 stami (3 generi e circa 34 specie)\nSottogruppo F: generi \"\"Briggsia\" alleati\" con semi puntati o appendici terminali (3 generi e circa 40 specie)\nSottogruppo G: generi asiatici con fiori a 4 stami e frutti di tipo follicolare (secchi e deiscenti) (2 generi e circa 10 specie)\nSottogruppo H: generi asiatici con piante caulescenti, trapuntate e con fiori a 2 stami (13 generi e circa 200 specie)\nSottogruppo I: generi malesiani con fiori a 4 stami (3 generi e circa 32 specie)\nSottogruppo J: generi malesiani (e asiatici) con soprattutto fiori a 4 stami e semi con appendici (3 generi e circa 250 specie)\nSottogruppo K: generi malesiani con fiori a 4 stami e frutti diritti (2 generi e circa 180 specie)\nSottogruppo M: generi malesiani (e asiatici) con fiori a 2 stami e frutti per lo pi\u00f9 a portamento ritorto (9 generi e circa 140 specie)\nSottogruppo N: generi malesiano-pacifici (e asiatici) con frutti indeiscenti) (2 generi e circa 600 specie) \nSottofamiglia Sanangoideae.\nComprende 1 genere e 1 specie:\nGeneri incertae sedis.\nQuesti generi (incertae sedis) non hanno ancora trovato una collocazione adeguata nella famiglia:\nDescrizione dei maggiori gruppi.\nPer meglio comprendere ed individuare i vari principali gruppi (sottofamiglie) della famiglia, l'elenco seguente utilizza in parte il sistema delle chiavi analitiche (vengono cio\u00e8 indicate solamente quelle caratteristiche utili a distingue un gruppo dall'altro).\nAll'elenco sopra sono da aggiungere la sottofamiglia Sanangoideae e i generi incertae sedis (\"Cubitanthus\" e \"Jerdonia\").\nGeneri presenti in Europa.\nNell'areale Europeo-Mediterraneo sono presenti solamente tre generi della famiglia Gesneriaceae:\nIn Italia, allo stato spontaneo, non \u00e8 presente nessuna specie di questa famiglia.\nSinonimi.\nL'entit\u00e0 di questa voce ha avuto nel tempo diverse nomenclature. L'elenco seguente indica alcuni tra i sinonimi pi\u00f9 frequenti:\nUsi.\nFarmacia.\nSecondo la medicina popolare asiatica le piante della famiglia curano la dissenteria, le coliche, le costipazioni. I tuberi di alcune specie hanno propriet\u00e0 emollienti e toniche.\nGiardinaggio.\nLe piante di questa famiglia sono particolarmente apprezzate per la loro bellezza ornamentale; in particolare molte specie sono provviste di grandi e vistosi fiori con vivaci colorazioni. I generi pi\u00f9 usati in floricoltura sono \"Episcia\", \"Columnea\", \"Aeschynanthus\", \"Streptocarpus\" e \"Sinningia\"; quest'ultima spesso dai giardinieri viene chiama erroneamente \"gloxinia\"."}
{"id": "1223187", "revid": "767487", "url": "https://it.wikipedia.org/wiki?curid=1223187", "title": "Alex Gopher", "text": "Biografia.\nInizi\u00f2 la sua carriera nella musica francese nella band pop \"Orange\", la band con artisti come \u00c9tienne de Cr\u00e9cy e il duo che poi former\u00e0 gli AIR. Dopo la rottura della band, Alex Gopher avrebbe continuato a lavorare con Etienne e gli AIR in futuro (come testimoniano le collaborazioni in Super Discount 1), ma si fece strada con l'album \"You, My Babe &amp; I\", un album che combina elementi di musica funk, house ed elettronica. Prima del lancio dell'album, inoltre, fond\u00f2 una sua etichetta, la \"Solid\".\nL'album che ha avuto pi\u00f9 successo e il pi\u00f9 acclamato \u00e8 Wuz, uscito nel 2002, il quale fa uso di elementi di You, My Babe &amp; I ma ha un suono distinto.\nNel 2006 ha inoltre pubblicato l'album omonimo \"Alex Gopher\"."}
{"id": "1223192", "revid": "35647", "url": "https://it.wikipedia.org/wiki?curid=1223192", "title": "Poker Flat", "text": ""}
{"id": "1223197", "revid": "729019", "url": "https://it.wikipedia.org/wiki?curid=1223197", "title": "Ron Low", "text": "Giocava come portiere per i Toronto Maple Leafs, Washington Capitals, Detroit Red Wings, Qu\u00e9bec Nordiques, Edmonton Oilers e New Jersey Devils. Dopo la sua carriera, \u00e8 diventato un allenatore."}
{"id": "1223199", "revid": "63756", "url": "https://it.wikipedia.org/wiki?curid=1223199", "title": "Qu\u00e9bec Nordiques", "text": ""}
{"id": "1223206", "revid": "11694", "url": "https://it.wikipedia.org/wiki?curid=1223206", "title": "Fxo", "text": ""}
{"id": "1223209", "revid": "339392", "url": "https://it.wikipedia.org/wiki?curid=1223209", "title": "Jim Braddock", "text": ""}
{"id": "1223219", "revid": "884077", "url": "https://it.wikipedia.org/wiki?curid=1223219", "title": "Super 10 2005-2006", "text": "Il Super 10 2005-06 fu il 76\u00ba campionato nazionale italiano di rugby a 15 di prima divisione.\nLa finale fu, per la quarta stagione consecutiva, tra e ; per quest'ultima si tratt\u00f2, in particolare, della sesta gara-scudetto a seguire.\nDisputatosi al Brianteo di Monza, l'ultimo atto del campionato vide prevalere Treviso che capitalizz\u00f2 per tutta la gara la meta in apertura dell'inglese Stuart Legg, affidandosi poi ai calci di Andrea Marcato (12 punti per lui), mentre Calvisano fece conto sui 12 punti marcati dal sudafricano Herkie Kruger (3 piazzati e un drop).\nAlla partita fece seguito un accenno di rissa che coinvolse il pilone argentino di Treviso, Hern\u00e1n Mazino, e l'italiano Paolo Vaccari, in forza al Calvisano, all'ultimo incontro della sua carriera; nella colluttazione che ne segu\u00ec riport\u00f2 un infortunio anche il mediano di mischia trevigiano Alessandro Troncon, a sua volta alla sua ultima partita con il e in procinto di trasferirsi al in Francia.\nIl Giudice Sportivo, in seguito, sanzion\u00f2 Mazino con 13 mesi di squalifica e condann\u00f2 il a euro di multa e due giornate di squalifica del campo; tutte le sanzioni non pecuniare decorsero dalla prima giornata del campionato successivo.\nCon la vittoria in tale campionato il Benetton giunse a 12 scudetti; la societ\u00e0 trevigiana stacc\u00f2 quindi e , rimaste a 11, e si impose come seconda assoluta nella classifica dei titoli vinti, a sei lunghezze di distanza dall', a quota 18.\nA retrocedere in serie A fu invece il . L', penalizzato di 4 punti in estate a causa dell'incompleta attivit\u00e0 giovanile svolta durante la precedente stagione 2004-05, inizi\u00f2 la stagione regolare con tale handicap raggiungendo un apice di -8 punti di penalit\u00e0, poi nuovamente ridotto dopo la conciliazione tra FIR e Societ\u00e0 etnea.\nDa segnalare, infine, il , che vinse lo spareggio italo-celtico contro il e si qualific\u00f2 per la prima volta alla Heineken Cup; fu la prima e a tutt'oggi unica volta che il campionato italiano espresse tre squadre nella massima rassegna rugbistica europea per club."}
{"id": "1223220", "revid": "599013", "url": "https://it.wikipedia.org/wiki?curid=1223220", "title": "FXS", "text": ""}
{"id": "1223221", "revid": "729019", "url": "https://it.wikipedia.org/wiki?curid=1223221", "title": "Andy Greene", "text": ""}
{"id": "1223232", "revid": "121089728", "url": "https://it.wikipedia.org/wiki?curid=1223232", "title": "Foreign exchange station", "text": "Foreign Exchange Station, in sigla FXS, \u00e8 un dispositivo che fornisce il servizio telefonico agli apparecchi telefonici, chiamati in questo contesto Foreign Exchange Office (FXO).\nUn FXS deve fornire ai dispositivi l'alimentazione ed i segnali di controllo della linea, come il segnale di chiamata in arrivo per far squillare il telefono e deve capire quando la cornetta \u00e8 sollevata dal ricevitore o a \"riposo\". Deve anche fornire il segnale telefonico analogico per mandare e ricevere il segnale vocale e i toni di libero o di occupato. Pu\u00f2 anche fornire l'identificativo del chiamante.\nLe interfacce FXS sono comunemente trovate nei PBX, ma esistono anche interfacce FXS da utilizzare con PBX software come Asterisk.\nFXS di norma \u00e8 un componente di rete che riesce a far funzionare un telefono analogico per la connettivit\u00e0 VoIP e a questa porta, normalmente con connettore RJ-11 femmina, viene connesso un telefono standard."}
{"id": "1223235", "revid": "1798099", "url": "https://it.wikipedia.org/wiki?curid=1223235", "title": "L'Ambleto", "text": "L'Ambleto \u00e8 un dramma teatrale scritto da Giovanni Testori nel 1972. Composto in lombardo insubre, nella quale si riconoscono influenze dei pi\u00f9 disparati dialetti italiani e delle lingue straniere, \u00e8 una riscrittura in chiave comica dell\"'Amleto\" di William Shakespeare. \u00c8 parte integrante della \"Trilogia degli Scarrozzanti\" composta da \"L'Ambleto\", dal \"Macbetto\" e dall\"'Edipus\".\nLa prima rappresentazione, avvenuta il 16 gennaio 1973 al Salone Pier Lombardo di Milano, portava la firma registica di Andr\u00e9e Ruth Shammah, mentre l'interprete principale era Franco Parenti. Negli ultimi anni, \u00e8 stata celebre la messinscena di Sandro Lombardi e Federico Tiezzi, premiata da un Premio Ubu nel 2002 per l'interpretazione di Lombardi.\nTrama.\nAtto primo.\nLa scena \u00e8 ambientata in Brianza, e la commedia si apre con il funerale del padre di Ambleto, marito di Gertruda, il quale viene maledetto dal protagonista per la sventura di averlo concepito. Il trono spetta ad Arlungo, fratello del re defunto, che sposa Gertruda, scatenando lo sdegno di Ambleto: le stranezze di quest'ultimo vengono per\u00f2 prese poco in considerazione poich\u00e9 \u00e8 risaputo, a corte, che da giovane Ambleto aveva sbattuto il capo, rimanendo poco pi\u00f9 che uno sciocco.\nMentre Lofelia (interpretata dalla stessa attrice che recita la parte di Gertruda) dichiara inutilmente il suo amore ad Ambleto il quale ha una relazione omosessuale con il Franzese, poeta dal nobile volto, il fratello Laerto parte per una missione di pace in Valtellina. Ambleto, intanto, tenta di capire da Lofelia come sia morto suo padre e, in un atto di regressione mentale, torna indietro nel tempo fino al concepimento, tanto da veder apparire lo spettro del defunto monarca, il quale rivela che Gertruda ed Arlungo hanno avvelenato il suo formaggio, uccidendolo per pura bramosia di potere.\nAtto secondo.\nPer evitare il matrimonio con Lofelia Ambleto la ricatta, minacciandola di rivelare l'assassinio del padre: Polonio viene invitato da Arlungo a richiudere la figlia in convento, per evitare che impazzisca anch'ella come suo nipote. Tale intento cela, in realt\u00e0, la paura dei due che la verit\u00e0 venga a galla. Lofelia parte per il convento ma prima palesa il suo rancore nei confronti dei due regnanti.\nPolonio, accorso in aiuto di Gertruda, accusata da Ambleto di assassinio, viene da lui ucciso con un colpo di spada. Lofelia, alla notizia, si getta dalla sommit\u00e0 del convento nel quale \u00e8 rinchiusa annegando nel lago sottostante, mentre Laerto viene richiamato da Arlungo e Gertruda per contrastare Ambleto. Durante i funerali di Polonio e Lofelia, Ambleto e Laerto si sfidano a duello, poich\u00e9 Ambleto \u00e8 sicuro che Laerto abbia provato a sedurre l'amato Franzese. Laerto perde il duello e Arlungo, per porre rimedio alla situazione, prepara del vino avvelenato da somministrare ad Ambleto: quest'ultimo, capito l'intento dello zio, lo costringe a bere, uccidendolo all'istante. Si avventa poi su Gertruda, strozzandola. Alla fine, beve egli stesso dalla coppa avvelenata, uccidendosi tra le grida di disperazione del Franzese. Prima di morire, per\u00f2, due gesti di affetto ed amore: il dono di tutti gli averi della corona al popolo e la promessa di rivedersi col suo amato nell'aldil\u00e0.\nBibliografia.\nSara Sottopietra, \"Il trauma della nascita ne L'Ambleto di Giovanni Testori\", Il Margine, n. 1, gennaio 1996."}
{"id": "1223239", "revid": "287204", "url": "https://it.wikipedia.org/wiki?curid=1223239", "title": "Cratere Eckert", "text": "Eckert \u00e8 un piccolo e isolato cratere lunare intitolato all'astronomo Wallace John Eckert e situato nella parte settentrionale del Mare Crisium. Forma un buco circolare nella scura superficie del Mare che lo circonda. A ovest \u00e8 presente un dorsum, una formazione che diventa rilevante solo quando la luce solare incide obliquamente. I crateri pi\u00f9 vicini sono Peirce a ovest-nordovest e Picard a sudovest. Entrambi i crateri giacciono nel bacino del Mare Crisium."}
{"id": "1223241", "revid": "86599", "url": "https://it.wikipedia.org/wiki?curid=1223241", "title": "Cratere Eddington", "text": "Eddington \u00e8 un grande cratere lunare di 120,13 km situato nella parte nord-occidentale della faccia visibile della Luna, nella regione occidentale dell'Oceanus Procellarum. Il bordo occidentale \u00e8 attaccato alla parete del cratere Struve. A est-sudest \u00e8 presente il piccolo cratere Seleucus e a sud il cratere Krafft.\nIl fondo del cratere \u00e8 inondato di lava, il bordo sud e sudest \u00e8 quasi completamente assente, lasciando il posto a qualche cresta e promontorio che tracciano il confine del cratere originale. Di conseguenza, Eddington \u00e8 essenzialmente un avvallamento nell'Oceanus Procellarum. Il resto del bordo \u00e8 consumato e irregolare, formante un arco montagnoso che \u00e8 il pi\u00f9 ampio nell'emisfero settentrionale. Il letto del cratere \u00e8 praticamente libero da crateri significativi, tranne il cratere quasi sommerso \"Eddington P\", che si trova nel settore sudest. Non c'\u00e8 traccia di un eventuale picco centrale presente in passato.\nIl cratere \u00e8 dedicato all'astrofisico britannico Arthur Eddington.\nCrateri correlati.\nAlcuni crateri minori situati in prossimit\u00e0 di Eddington sono convenzionalmente identificati, sulle mappe lunari, attraverso una lettera associata al nome."}
{"id": "1223243", "revid": "438678", "url": "https://it.wikipedia.org/wiki?curid=1223243", "title": "Lo zoo di Venere", "text": "Lo zoo di Venere (\"A Zed &amp; Two Noughts\") \u00e8 un film del 1985 diretto da Peter Greenaway.\nTrama.\nDue etologi, Oswald e Oliver Deuce, fratelli gemelli (e siamesi separati), perdono in un bizzarro incidente d'auto con un cigno entrambe le mogli. Questo tragico evento non fa che aggravare la loro ossessione per la decomposizione animale. I due cominciano a frequentare Alba, che nello stesso incidente ha perso una gamba, e instaurano con lei una bizzarra relazione a tre, complicata ulteriormente dall'inquietante Van Megeeren, il chirurgo che l'ha amputata. Dopo aver perso anche l'altra gamba e aver dato alla luce due gemelli, di cui \"il\" padre sono i fratelli Deuce, Alba si lascia morire. Non potendo utilizzare il suo corpo per le proprie ricerche, i fratelli infine decidono di diventarne loro stessi le cavie finali.\nProduzione.\nIspirazione.\nTra le diverse fonti di ispirazione del film, lo stesso Greenaway ne individua tre ben precise:\nDal punto di vista estetico il riferimento esplicito \u00e8 il pittore olandese Jan Vermeer, che infatti \u00e8 l'ossessione di uno dei personaggi del film, Van Megeeren.\nCast.\nPrima di scegliere Andr\u00e9a Ferr\u00e9ol come protagonista femminile, Greenaway aveva pensato per quel ruolo a Isabelle Huppert e Hanna Schygulla. Al termine del film Andr\u00e9a Ferr\u00e9ol si lament\u00f2 pubblicamente con il regista di averla utilizzata come \"un oggetto di arredamento\", negandole ogni capacit\u00e0 espressiva.\nRiprese.\nQuesto film, che \u00e8 stato girato nello zoo di Rotterdam, segna l'inizio del lungo e fruttuoso sodalizio artistico con il direttore della fotografia francese Sacha Vierny, storico collaboratore di Alain Resnais.\nColonna sonora.\nLa colonna sonora \u00e8 del collaboratore abituale di Greenaway, Michael Nyman.\nLe tracce:\nTitolo.\nIl titolo originale, \"A Zed &amp; Two Noughts\", \"una zeta e due zeri\", \u00e8 una rappresentazione figurata del termine zoo, l'ambientazione principale del film, e richiama i nomi dei protagonisti (Oswald e Oliver)."}
{"id": "1223245", "revid": "86599", "url": "https://it.wikipedia.org/wiki?curid=1223245", "title": "Cratere Edison", "text": "Edison \u00e8 un cratere lunare di 62,72 km situato nella parte nord-occidentale della faccia nascosta della Luna. Posto poco oltre il bordo visibile, diventa osservabile durante le librazioni favorevoli, pur senza distinguerne i dettagli.\nIl cratere Edison \u00e8 attaccato al bordo esterno sud-orientale del cratere Lomonosov, ad est del cratere Joliot. Il cratere minore \"Edison T\" \u00e8 adiacente l'orlo occidentale di Edison e a quello orientale di Joliot. A sud \u00e8 presente il cratere Dziewulski.\nIl bordo esterno del cratere \u00e8 eroso e presenta due piccoli crateri sul bordo meridionale. La parte pi\u00f9 intatta del bordo si trova sulla parte orientale. Il letto interno \u00e8 relativamente livellato, particolarmente nella met\u00e0 meridionale, ed \u00e8 presente un piccolo cratere vicino alla parete interna occidentale. Il letto presenta porzioni scure e strisce con albedo superficiale pi\u00f9 alto. La tinta non \u00e8 tuttavia scura come il letto interno del cratere Lomonosov.\nIl cratere \u00e8 dedicato all'inventore statunitense Thomas Edison.\nCrateri correlati.\nAlcuni crateri minori situati in prossimit\u00e0 di Edison sono convenzionalmente identificati, sulle mappe lunari, attraverso una lettera associata al nome."}
{"id": "1223252", "revid": "287204", "url": "https://it.wikipedia.org/wiki?curid=1223252", "title": "Paul Martin (hockeista su ghiaccio)", "text": "Carriera.\nClub.\nPaul Martin fu scelto nel 2000, al secondo giro totale, in 62\u00aa posizione assoluta dai New Jersey Devils. Negli stessi anni era impegnato con la University of Minnesota nella Western Collegiate Hockey Association, divisione della NCAA. Aiut\u00f2 la sua scuola a vincere nel 2002 e nel 2003 due titoli consecutivi.\nNella stagione 2003-2004 esord\u00ec con i Devils in National Hockey League, concludendo il suo primo anno con 26 punti in 75 partite disputate. L'anno dopo a causa del lockout gioc\u00f2 una parte della stagione con l'HC Fribourg-Gott\u00e9ron, squadra della Lega Nazionale A. Ritornato in America Martin disput\u00f2 le cinque stagioni successive nel New Jersey, grazie anche al rinnovo triennale giunto nel 2007, totalizzando 21 reti e 132 in 367 incontri. Dal punto di vista offensivo nel campionato 2005-2006 riusc\u00ec a toccare i 40 punti totali.\nIl 1\u00ba luglio 2010 Martin, divenuto free agent, firm\u00f2 un contratto quinquennale dal valore totale di 25 milioni di dollari con i Pittsburgh Penguins. Fece il suo debutto in stagione regolare con i Penguins il 7 ottobre contro i Philadelphia Flyers, fornendo un assist decisivo per Tyler Kennedy; quella fu la prima partita giocata dalla squadra al Consol Energy Center. Ritorn\u00f2 in New Jersey per affrontare la sua ex squadra quattro giorni pi\u00f9 tardi, terminando l'incontro con una rete ed un assist 26 minuti di impiego; la partita si concluse sul 3-1 per i Penguins.\nNazionale.\nPaul Martin esord\u00ec nella nazionale U20 nel mondiale del 2001, giocando sette incontri con quattro assist. Nel 2004 fu chiamato invece dalla nazionale maggiore in occasione della World Cup of Hockey disputando solo tre partite. Nel 2008 disput\u00f2 i mondiali giocati in Canada, contribuendo con 8 punti in 7 partite.\nMartin fu convocato dalla nazionale per disputare sia le Olimpiadi 2006 di Torino, in Italia, e quelle del 2010 a Vancouver, insieme ai compagni di squadra Zach Parise e Jamie Langenbrunner. Martin, tuttavia non pot\u00e9 sia scendere sul ghiaccio sia nel 2006 che nel 2010, in quest'ultimo caso a causa di un infortunio al braccio."}
{"id": "1223254", "revid": "767487", "url": "https://it.wikipedia.org/wiki?curid=1223254", "title": "Avleddha", "text": "Avleddha \u00e8 un gruppo di musica popolare salentino, oltre che un'associazione culturale.\nLa Storia.\nAvleddha nasce nel 1991 a Sternatia (Lecce) da un'idea dei fratelli Gianni e Rocco De Santis, di Luigi Gemma, Mario Spagna e Teodoro Foggetti. Si occupa del recupero e della valorizzazione della cultura Grika, Il gruppo si occupa inoltre della produzione ex novo di canti e brani musicali, nonch\u00e9 di testi teatrali che diffonde ormai in vari luoghi del mondo.\nIl nome Avleddha che in griko significa \"piccolo cortile\", diminutivo del greco \u03b1\u1f50\u03bb\u03ae (traslitterato \"aul\u1e17\"), in italiano \"cortile\" o \"corte\", si ispira ad uno degli elementi architettonici pi\u00f9 significativi che caratterizza le case a corte dei centri urbani della Grec\u00eca Salentina.\nIl gruppo partecipa al Festival del Mediterraneo di Conversano e Bisceglie e viene selezionato per il Babilon Festival in Iraq nel 1998 dove si esibiscono i migliori gruppi della musica etnica mondiale. Sbarca in Grecia riscotendo un grande interesse, e in vari festival europei.\nPartecipa a varie trasmissioni RAI dove tra l'altro presenta il suo primo CD in uno speciale di Radio Rai International. Collabora con Daniele Sepe e Joe Zawinul (che arrangia il brano \"Lu sole\" scritto dal gruppo nel 1998) e con Piero Milesi che si avvale dei musicisti del gruppo Avleddha nell'edizione della Notte della Taranta 1999 tenutasi a Melpignano.\nCollegamenti esterni.\nSito ufficiale Avleddha"}
{"id": "1223255", "revid": "1305772", "url": "https://it.wikipedia.org/wiki?curid=1223255", "title": "Rockies", "text": ""}
{"id": "1223257", "revid": "339392", "url": "https://it.wikipedia.org/wiki?curid=1223257", "title": "Festival Notte della Taranta", "text": ""}
{"id": "1223258", "revid": "219110", "url": "https://it.wikipedia.org/wiki?curid=1223258", "title": "Tomboy (software)", "text": "Tomboy \u00e8 un programma sviluppato in C# su Mono con licenza LGPL utile per appuntare note con lo stile di un wiki. Fornisce un editing semplice ed un metodo per riprendere la scrittura e permette l'organizzazione semplice e gerarchica dei dati.\nStoria.\nDalla versione in fase di sviluppo 0.13.3 del 24 gennaio 2009, \u00e8 disponibile una prima versione beta del programma anche per Windows e Mac OS, la versione 0.14.1 pubblicata il 18 aprile 2009 \u00e8 la prima versione stabile multipiattaforma.\nIl 21 settembre 2009 \u00e8 stata rilasciata la versione 1.0.0, la prima stabile con il supporto alla sincronizzazione (attraverso l'addon WebSync) con il servizio Tomboy Online, pianificato per GNOME 2.30, o con un proprio server Snowy."}
{"id": "1223259", "revid": "767487", "url": "https://it.wikipedia.org/wiki?curid=1223259", "title": "PikiPiki", "text": "Pikipiki \u00e8 un sistema di authoring cooperativo per il web (wiki). \u00c8 scritto in python, con un codice semplice e stringato.\nPikiPiki ha dato origine a numerosi altri programmi che lo estendono in vari modi. Adesso \u00e8 confluito nel progetto di PikiePikie."}
{"id": "1223261", "revid": "1543377", "url": "https://it.wikipedia.org/wiki?curid=1223261", "title": "Stress ossidativo", "text": "Lo stress ossidativo \u00e8 un concetto introdotto per la prima volta nella teoria di Denham Harman nel 1956, che indica una condizione patologica, in un organismo vivente, causata dalla rottura dell'equilibrio fisiologico fra la produzione e l'eliminazione di specie chimiche ossidanti, da parte dei sistemi di difesa antiossidanti.\nSecondo tale teoria, tutte le forme di vita mantengono un ambiente riducente entro le proprie cellule; l'ambiente cellulare redox \u00e8 preservato da enzimi che mantengono lo stato ridotto attraverso un costante input di energia metabolica. Eventuali disturbi in questo normale stato redox possono avere effetti tossici per la produzione di perossidi e radicali liberi che danneggiano tutti i componenti della cellula, incluse proteine, lipidi e DNA. Le specie ossidanti e i radicali liberi svolgono importantissimi ruoli fisiologici, quali la difesa nei confronti dei batteri, la trasmissione dei segnali biochimici fra le cellule, il controllo della pressione arteriosa ecc.\n\u00c8 solo il loro eccesso, generalmente riferito a una o pi\u00f9 classi di ossidanti, a essere implicato nello stress ossidativo, oggi ritenuto associato a oltre cento patologie umane (quali fibroplasia retrolenticolare, aterosclerosi, ipertensione arteriosa, malattia di Parkinson, malattia di Alzheimer, diabete mellito, colite, artrite reumatoide, favismo, ecc.), e potrebbe inoltre essere importante nel processo di invecchiamento. Comunque, le specie reattive dell'ossigeno possono essere benefiche, come quando usate dal sistema immunitario come via per attaccare e uccidere patogeni e come una forma di comunicazione cellulare.\nLe specie chimiche ossidanti possono:\nQuindi, i responsabili dello stress ossidativo non sono solo i radicali liberi dell'ossigeno. Possono provocare questa patologia specie sia radicali che non radicali (come, ad esempio, l'anione superossido e il perossido d'idrogeno) o su altri elementi, quali lo zolfo (ad esempio il radicale tiile) o il cloro (ad esempio acido ipocloroso)."}
{"id": "1223263", "revid": "892776", "url": "https://it.wikipedia.org/wiki?curid=1223263", "title": "Max Baer", "text": "Biografia.\nOrigini familiari.\nMax era figlio di Jacob Baer (1875-1938), un macellaio immigrato dalla Francia per met\u00e0 ebreo ma non praticante e di Dora Bales (1877-1938), una cattolica di origini scozzesi ed irlandesi. Aveva per sorelle Fanny (1905-1991) e Bernice (1911-1987) e suo fratello era l'attore e pugile Buddy Baer (1915-1986), pseudonimo di Jacob Henry Baer. Max non venne circonciso n\u00e9 battezzato ma frequent\u00f2, sia pur molto raramente, la parrocchia cattolica. Prima che Bernice e Buddy nascessero la sua famiglia si trasfer\u00ec in Colorado e, nel 1921, a Livermore (California), per dar vita a un allevamento di bovini.\nCarriera pugilistica.\nGli inizi e la reputazione di \"killer\" del ring.\nBaer divenne pugile professionista nel 1929 e scal\u00f2 rapidamente le posizioni del \"ranking\". Nel 1930 una tragedia ne segn\u00f2 la carriera. Il 25 agosto di quell'anno, mise KO con soli due pugni Frankie Campbell (fratello del giocatore dei Brooklyn Dodgers Dolph Camilli) che non riprese mai pi\u00f9 conoscenza. Dopo aver giaciuto per oltre un'ora al tappeto, Campbell fu trasportato in ambulanza al pi\u00f9 vicino ospedale e mor\u00ec, infine, per una grave emorragia cerebrale. L'autopsia rivel\u00f2 che i colpi di Baer avevano fatto s\u00ec che il cervello di Campbell si staccasse dal cranio. Il caso Campbell vide Baer accusato di omicidio colposo. Anche se fu assolto da tutte le accuse, la Commissione per il pugilato dello Stato della California lo squalific\u00f2 per un anno, vietandogli ogni attivit\u00e0 pugilistica nello Stato. Secondo suo figlio, l'attore e regista Max Baer Jr., Baer piangeva spesso e aveva incubi riguardanti Frankie Campbell. Baer perse quattro dei suoi sei successivi incontri, ma devolse le borse degli incontri vinti alla famiglia di Campbell. \nCominci\u00f2 a riprendersi sotto la guida di Jack Dempsey. Sconfisse Walter Cobb e King Levinsky (due volte). Perse con Ernie Schaaf (primo incontro), dal basco Paulino Uzcudun e dall'ex campione mondiale dei pesi mediomassimi Tommy Loughran.\nL'incidente con Campbell, per\u00f2, gli aveva fatto guadagnare la reputazione di \"killer\" del ring. La sua fama fu confermata nel secondo incontro da lui sostenuto con Ernie Schaaf. Questi stava conducendo il match ma, alla fine della decima e ultima ripresa, Baer lo colp\u00ec con due diretti alla tempia sinistra, mandandolo al tappeto. Schaaf fu salvato dalla campanella finale ma passarono molti minuti prima che rinvenisse e potesse restare in piedi senza aiuto. Il verdetto ai punti fu a favore di Baer ma non fu unanime. L'incidente per\u00f2 ebbe conseguenze, perch\u00e9 da allora Schaaf soffr\u00ec spesso di emicrania e il suo rendimento sul ring non fu pi\u00f9 lo stesso di prima. Sei mesi dopo, Schaaf mor\u00ec dopo essere entrato in coma in seguito a un KO subito nell'incontro con l'italiano Primo Carnera. Sebbene alcuni avessero accusato Carnera di essere un assassino, molti diedero la colpa della morte di Schaaf ai danni subiti nell'incontro con Baer. Un'inchiesta promossa dopo il match avrebbe messo in luce che, gi\u00e0 prima di salire sul ring con Carnera, Schaaf aveva subito danni irreversibili al cervello.\nLe morti di Campbell e Schaaf influenzarono molto Max Baer, sebbene egli tentasse di mostrarsi invulnerabile e continuasse a vincere sul ring. L'8 giugno 1933, Baer combatt\u00e9 contro il tedesco Max Schmeling allo Yankee Stadium. L'avversario rappresentava un paese antiebraico governato dal partito nazista e poich\u00e9 suo padre era ebreo, Baer ostent\u00f2 suoi calzoncini una Stella di David ricamata e giur\u00f2 che avrebbe indossato per sempre quel tipo di calzoncini. Si aggiudic\u00f2 il match per knock-out tecnico alla decima ripresa e ottenne il diritto a sfidare il campione del mondo Primo Carnera. Il match fu riconosciuto \"Fight of the year\" per il 1933. Con questa vittoria divenne molto popolare tra gli ebrei e tra coloro che si opponevano alle politiche razziali del nazismo.\nCampione del mondo.\nMax Baer divenne campione del mondo il 14 giugno 1934, quando sconfisse il campione in carica Primo Carnera, allora sfruttato dal regime fascista come strumento di propaganda. Anche in questo match, Baer combatt\u00e9 con la Stella di David sui calzoncini. Il pugile italiano rendeva allo sfidante almeno otto cm. in altezza, una decina in allungo e quasi 25 kg di peso (119,3 contro 94,8). L'incontro fu allestito al Madison Square Garden Bowl di New York, di fronte a spettatori. \nL'andamento del match e, soprattutto, il numero degli atterramenti subiti da Carnera \u00e8 di difficile decifrazione alla luce dei canoni della boxe attuale. Ci\u00f2 in quanto l'arbitro non effettu\u00f2 mai alcun conteggio e, all'epoca, non esisteva la regola di decretare automaticamente il ko tecnico dopo tre knockdown subiti nello stesso round. Inoltre, non sembra che sia stata sempre rispettata o applicata in modo corretto la regola di allontanare verso l'angolo neutrale l'autore degli atterramenti. Il giornalista Nat Fleischer ha contato tre atterramenti subiti da Carnera nel primo round e altrettanti al secondo. Dal filmato cinematografico, tuttavia, si evince che solo due volte l'arbitro abbia fermato l'incontro alla prima ripresa, indicando a Baer l'angolo neutrale; mentre al secondo round Carnera, nel cadere al tappeto, abbia in tutti i casi trascinato a terra con s\u00e9 lo sfidante con i pugili, poi, immediatamente rialzatisi senza che l'arbitro abbia mai interrotto il match. L'episodio decisivo, comunque, si era gi\u00e0 avuto dopo due minuti e dieci secondi circa dall'inizio del match, quando Baer aveva colpito il detentore del titolo con un terribile colpo in pieno volto, mandandolo al tappeto per la prima volta e in maniera indiscutibile. Nel cadere, Carnera si procur\u00f2 una slogatura alla caviglia (che poi si rivel\u00f2 essere una frattura) che lo condizion\u00f2 per il prosieguo del match. Le riprese centrali, caratterizzate da atteggiamenti irrisori dello sfidante \u2013 prefiguranti gli analoghi atteggiamenti di Muhammad Ali negli anni sessanta e settanta \u2013 ebbero un andamento pi\u00f9 equilibrato: lo stesso Fleischer attribuisce a Carnera ben tre riprese, fra la terza e l'ottava. Con il prosieguo dell'incontro, tuttavia, il Campione del Mondo cominci\u00f2 a zoppicare sempre pi\u00f9 vistosamente, tanto che sub\u00ec un altro indiscusso knockdown alla nona ripresa, tre nella decima (di cui uno nell'imminenza del suono del gong) e due all'undicesima. Il pugile italiano riusc\u00ec sempre a rialzarsi ma, dopo due minuti e 16 secondi dall'inizio dell'11\u00ba round, l'arbitro non pot\u00e9 che constatare la sua impossibilit\u00e0 a proseguire e decretare Max Baer vincitore per ko tecnico e nuovo Campione mondiale dei pesi massimi. Dopo questo match, Max Baer and\u00f2 a visitare Primo Carnera, fermo in convalescenza per due mesi con una gamba ingessata. \nMantenne il titolo fino al 13 giugno 1935, quando fu sconfitto da James J. Braddock al \"Madison\" di New York, pur essendo dato come favorito dagli allibratori. Sal\u00ec sul ring con un peso di 95,7 kg. contro gli 88 dello sfidante. Fu un duro scontro, combattuto quasi alla pari. Braddock sembr\u00f2 cedere sul finale, ma rest\u00f2 in piedi e alla fine riusc\u00ec a vincere ai punti per decisione unanime (9-5; 7-7 con preferenza Braddock; 11-4). L'esito dell'incontro fu definito \"Sorpresa dell'anno\" dalla rivista \"Ring Magazine\".\nUltimi incontri.\nIl 24 settembre 1935, allo Yankee Stadium di New York, Baer fu sconfitto per KO alla quarta ripresa dall'astro nascente Joe Louis, di fronte a 84.831 spettatori. Louis inflisse a Max Baer il primo KO della carriera. Il match fu riconosciuto \"Fight of the year\" per il 1935.\nQuesta dura sconfitta costitu\u00ec il declino dell'ex campione del mondo. Incontr\u00f2 tre volte Tommy Farr, subendo due sconfitte e ottenendo una sola vittoria. Quest'ultima, peraltro, fu riconosciuta come \"Sorpresa dell'anno\" 1938 dalla rivista \"Ring Magazine\". Il 1\u00ba giugno 1939 a New York Baer combatt\u00e9 contro Lou Nova nel primo incontro dei pesi massimi con premio in denaro trasmesso in televisione. Perse per knock-out tecnico all'11\u00ba round. Dopo una vittoria contro Tony Galento, il suo ultimo incontro fu contro lo stesso Nova, nel 1941 e si concluse parimenti con una sconfitta prima del limite. \nMax Baer combatt\u00e9 in 84 incontri da professionista tra il 1929 e il 1941. Il suo record personale \u00e8 di 72 vittorie (53 prima del limite), 12 sconfitte e nessun pareggio. La International Boxing Hall of Fame lo ha ammesso fra i pi\u00f9 grandi pugili di ogni tempo. La rivista Ring Magazine lo ha classificato al 22\u00ba posto in un proprio elenco dei primi 100 picchiatori di ogni epoca e, nel 1998, lo ha collocato al 20\u00ba posto in una propria classifica dei migliori pesi massimi della storia del pugilato.\nCarriera cinematografica e televisiva.\nIl debutto di Baer in un film avvenne nel film \"L'idolo delle donne\" (1933), prodotto dalla MGM, in cui interpretava la parte di Steven \"Steve\" Morgan, un barista che \"il Professore\", interpretato da Walter Huston, cerca di trasformare in pugile. Nel film, Steve vince un combattimento, dopodich\u00e9 sposa Belle Mercer, interpretata da Myrna Loy. Inizia ad allenarsi seriamente, ma si trasforma anche in un presuntuoso donnaiolo. Nel film apparvero anche Primo Carnera nel ruolo di se stesso, che Steve affronta in un incontro, e Jack Dempsey, anch'egli nel ruolo di se stesso, che interpreta un arbitro.\nIl 29 marzo 1934, il film fu ufficialmente bandito dalla Germania nazista su ordine di Joseph Goebbels, all'epoca ministro della propaganda e del divertimento pubblico, nonostante recensioni favorevoli dei giornali locali e anche di pubblicazioni filo-naziste.\nBaer \u00e8 apparso in circa venti film, incluso \"Africa strilla\" (1949) con Gianni e Pinotto, e anche in molte produzioni televisive. \u00c8 apparso in una commedia del \"vaudeville\" e in un suo personale variet\u00e0. Ha recitato anche nell'ultimo film interpretato da Humphrey Bogart, \"Il colosso d'argilla\" (1956), con Mike Lane nel ruolo di Toro Moreno, personaggio ispirato a Primo Carnera.\nBaer \u00e8 stato anche un disc jockey per una emittente radiofonica di Sacramento, in California, e per un po' di tempo \u00e8 stato un wrestler professionista. Nel 1957 combatt\u00e9 un match esibizione contro il cinquantunenne Primo Carnera - diventato una \"stella\" del wrestling - che fu dichiarato in pareggio. \u00c8 stato anche direttore delle pubbliche relazioni per una rivendita di automobili di Sacramento e arbitro di incontri di pugilato e wrestling.\nVita privata.\nBaer si \u00e8 sposato due volte. Prima con l'attrice Dorothy Dunbar, sposata l'8 giugno 1931. Dopo il divorzio da quest'ultima (avvenuto nel 1933), spos\u00f2 Mary Ellen Sullivan il 29 giugno del 1935. Questo matrimonio dur\u00f2 fino alla morte del pugile, avvenuta nel 1959. Ebbe tre figli dalla sua seconda moglie, l'attore Max Baer Jr. (nato nel 1937), James Baer (1941) e Maude Baer (1943). Nel periodo di separazione dalla sua prima moglie, Max Baer ebbe una relazione con l'attrice Jean Harlow. Baer non visse abbastanza per godersi il successo cinematografico e televisivo di suo figlio.\nLa morte.\nDopo aver arbitrato un incontro di pugilato a Phoenix, in Arizona, Baer torn\u00f2 a Los Angeles al Roosevelt Hotel di Hollywood. La mattina dopo, radendosi, fu colpito da infarto del miocardio e chiam\u00f2 un medico. Fu ricoverato in ospedale dove resistette per qualche tempo, ma alla fine mor\u00ec il 21 novembre del 1959. In punto di morte rifiut\u00f2 il battesimo ma accett\u00f2 che le sue ceneri fossero tumulate in un colombario della \"St. Mary's Catholic Cemetery\", a Sacramento.\nRiferimenti nella cultura di massa.\nAl cinema Baer \u00e8 stato interpretato da Craig Bierko in \"Cinderella Man - Una ragione per lottare\" di Ron Howard e da Antonio Cupo nel film di Renzo Martinelli \"Carnera - The Walking Mountain\".\nIl film \"Cinderella Man\" (2005), del regista Ron Howard, racconta la storia del pugile James J. Braddock e dell'incontro che vide quest'ultimo diventare campione del mondo dei pesi massimi, incontro combattuto proprio contro Max Baer. La famiglia di Baer, in primo luogo nella persona di suo figlio Max Baer Jr., ha sempre criticato l'immagine di \"cattivo\" che il film attribuisce a Baer, sia riguardo alla morte di Frankie Campbell, sia con riferimento all'atteggiamento di Baer sul ring.\nBaer appare in un altro film sulla boxe: \"Carnera - The Walking Mountain\" del 2008 per la regia di Renzo Martinelli e interpretato da Antonio Cupo. In questo film Baer conquista il titolo mondiale contro il pugile italiano Primo Carnera (lo stesso titolo mondiale che avrebbe conteso un anno dopo a Braddock). Qui la figura di Baer \u00e8 molto diversa rispetto a quella del Baer del film del 2005 di Ron Howard, poich\u00e9 appare come un pugile arrogante e provocatore e decisamente meno violento, anche se in una scena del film viene detto dall'allenatore di Carnera che Baer avrebbe \"rovinato\" in un match Schaaf, il pugile poi affrontato da Carnera.\nC'\u00e8 un parco intitolato a Max Baer a Livermore, in California, considerata la sua\ncitt\u00e0 natale. Anche Sacramento gli ha intitolato un parco pubblico."}
{"id": "1223264", "revid": "30610", "url": "https://it.wikipedia.org/wiki?curid=1223264", "title": "Bronzi di Riace", "text": "I Bronzi di Riace sono due statue di bronzo di provenienza greca databili al V secolo a.C. pervenute in eccezionale stato di conservazione.\nLe due statue \u2013 rinvenute il 16 agosto 1972 nei pressi di Riace Marina, in provincia di Reggio Calabria \u2013 sono considerate tra i capolavori scultorei pi\u00f9 significativi dell'arte greca, e tra le testimonianze dirette dei grandi maestri scultori dell'et\u00e0 classica. Le ipotesi sulla provenienza e sugli autori delle statue sono diverse, ma non esistono ancora elementi che permettano di attribuire con certezza le opere ad uno specifico scultore.\nI \"Bronzi\" si trovano al Museo nazionale di Reggio Calabria, luogo in cui sono stati riportati il dicembre 2013, dopo la rimozione e il soggiorno per tre anni (con annessi lavori di restauro) presso Palazzo Campanella, sede del consiglio regionale della Calabria a causa dei lavori di ristrutturazione dello stesso museo. I \"Bronzi\" sono diventati uno dei simboli del paesino stesso e della citt\u00e0 di Reggio Calabria.\nIl recupero.\nIl 16 agosto 1972 Stefano Mariottini (un giovane sub dilettante romano) si immerse nel mar Ionio a 230 metri dalle coste di Riace Marina e rinvenne a 8 metri di profondit\u00e0 le statue dei due guerrieri che sarebbero diventate famose come i \"Bronzi di Riace\". L'attenzione del subacqueo fu attratta dal braccio sinistro di quella che poi sarebbe stata denominata statua A, unico elemento che emergeva dalla sabbia del fondo. Per sollevare e recuperare i due capolavori, il Centro subacquei dell'Arma dei Carabinieri utilizz\u00f2 un pallone gonfiato con l'aria delle bombole. Il 21 agosto fu recuperata la statua B, mentre il giorno dopo tocc\u00f2 alla statua A (che ricadde al fondo una volta prima d'essere portata al sicuro sulla spiaggia).\nNella denuncia ufficiale depositata il 17 agosto 1972 con Protocollo n. 2232 presso la Soprintendenza alle antichit\u00e0 della Calabria a Reggio, Stefano Mariottini: \u00ab\u2026dichiara di aver trovato il giorno 16 c.m. durante una immersione subacquea a scopo di pesca, in localit\u00e0 Riace, Km 130 circa sulla SS Nazionale ionica, alla distanza di circa 300 metri dal litorale ed alla profondit\u00e0 di 10 metri circa, un gruppo di statue, presumibilmente di bronzo. Le due emergenti rappresentano delle figure maschili nude, l'una adagiata sul dorso, con viso ricoperto di barba fluente, a riccioli, a braccia aperte e con una gamba sopravanzata rispetto all'altra. L'altra statua risulta coricata su un fianco con una gamba ripiegata e presenta sul braccio sinistro uno scudo. Le statue sono di colore bruno scuro salvo alcune parti pi\u00f9 chiare, si conservano perfettamente, modellato pulito, privo di incrostazioni evidenti. Le dimensioni sono all'incirca di 180 cm.\u00bb.\nSul lato sinistro di questa denuncia ufficiale, tutta battuta a macchina, \u00e8 un appunto scritto a mano, di colore rosso, a firma G. Foti (soprintendente scomparso poco prima dell'arrivo dei Bronzi a Reggio di Calabria): \u00abLa presente segnalazione fa seguito alla comunicazione telefonica del 16 agosto 1972, ricevuta alle ore 21 che denunziava la scoperta.\u00bb.\nDurante i primi interventi di pulitura dalle concrezioni marine (eseguiti dai restauratori del Museo nazionale della Magna Grecia di Reggio Calabria), apparve evidente la straordinaria fattura delle due statue. Fu confermata infatti la prima ipotesi secondo cui i bronzi dovevano essere autentici esemplari dell'arte greca del V secolo a.C., venuti ad affiancare quindi le pochissime statue in bronzo che sono giunte fino a noi complete, come quelle conservate in Grecia: l'Auriga di Delfi e il Cronide di Capo Artemisio al Museo Archeologico Nazionale di Atene.\nA Reggio Calabria l'\u00e9quipe di tecnici lavor\u00f2 alla pulitura delle due statue fino al gennaio 1975, quando la Soprintendenza reggina ebbe la certezza che sarebbe stato impossibile eseguire un completo e valido restauro delle statue utilizzando solo i limitati strumenti che erano a disposizione del proprio laboratorio. Fu allora che si decise di trasferirle al pi\u00f9 attrezzato Centro di Restauro della Soprintendenza Archeologica della Toscana, costituito dopo l'alluvione del 1966.\nOltre alla pulizia totale delle superfici eseguita con strumenti progettati appositamente, a Firenze le statue furono sottoposte ad analisi radiografiche, necessarie per conoscerne la struttura interna, lo stato di conservazione e lo spessore del metallo. Le indagini portarono ad un primo esito sorprendente: il braccio destro della statua B e l'avambraccio sinistro su cui era saldato lo scudo risultarono di una fusione diversa dal resto della statua, furono infatti saldati in epoca successiva alla realizzazione della statua in sostituzione delle braccia originali probabilmente per rimediare ad un danneggiamento sopravvenuto quando la statua era gi\u00e0 in esposizione. Durante la meticolosa pulizia si scoprirono alcuni particolari per i quali era stato usato materiale differente dal bronzo: argento per i denti della statua A e per le ciglia d'entrambe le statue, avorio e calcare per le sclere, rame per le labbra e le areole dei capezzoli di entrambe le statue. Le operazioni di restauro - che durarono cinque anni - si conclusero il 15 dicembre 1980 con l'inaugurazione di un'esposizione per sei mesi delle due statue sul grande palcoscenico del turismo fiorentino, presso il Museo Archeologico di Firenze come pubblico omaggio all'impegno tecnico e al lavoro l\u00ec svolto. Fu proprio quest'esposizione fiorentina, seguita da quella successiva di Roma, a fare da primo detonatore per il non pi\u00f9 tramontato clamoroso entusiasmo nazionale ed internazionale per i due Bronzi trovati a Riace.\nPur essendo stato fatto durante il restauro fiorentino un trattamento conservativo, nei primi anni novanta comparvero numerosi fenomeni di degrado, che hanno fatto propendere per lo svuotamento totale del materiale anticamente servito per modellare le figure (la cosiddetta \"terra di fusione\") e parzialmente lasciato dai restauratori fiorentini all'interno delle due statue. In questa occasione l'intervento di contrasto alla formazione di ossidi rameosi \u00e8 stato realizzato con il nitrobenzolo.\nCos\u00ec nel 1995, terminata la pulizia interna e dopo aver subito un trattamento anti corrosione, i due Bronzi sono stati nuovamente collocati nella grande sala del museo reggino, tenuta a clima controllato con l'umidit\u00e0 al 40-50% e la temperatura compresa tra i 21 e i 23\u00a0\u00b0C.\nNel 2009, i Bronzi di Riace sono stati trasportati al Palazzo Campanella, il palazzo della regione, dove era stato allestito un laboratorio aperto al pubblico. Restauratori esperti, coordinati da Paola Donati e Nuccio Schepis, dell'Istituto superiore per la Conservazione e il Restauro, iniziarono i lavori di restauro delle due statue raffiguranti antichi guerrieri che sono stati completati nel 2011.\nSi sono potuti osservare i chiodi, di cui alcuni a sezione quadrata, utilizzati dagli artisti per mantenere ferma la struttura durante la fusione. Le gammagrafie effettuate mettono in evidenza le cricche e le fratture dei due bronzi, in particolare sul naso e sulla barba del \"Giovane\" e dimostrano le fragilit\u00e0 di queste opere. Si conosce anche la percentuale esatta della lega utilizzata per la realizzazione delle due statue. Ma la vera novit\u00e0 consiste nell'individuazione delle tecniche usate per la realizzazione degli occhi e delle bocche delle due statue che sono state osservate per la prima volta dopo l'eliminazione delle terre di fusione all'interno delle teste con l'utilizzo di strumentazioni endoscopiche. Inoltre sono stati individuati analiticamente i materiali costitutivi usati per la realizzazione degli stessi elementi anatomici. \nAl termine del restauro, all'interno \u00e8 stato usato un prodotto chimico che le preserver\u00e0 dalla corrosione..\nInoltre, vengono create delle nuove basi antisismiche, realizzate in marmo di Carrara, che assicurano il massimo isolamento delle statue nei confronti delle sollecitazioni dei terremoti nelle direzioni orizzontali e verticale. Per ciascuna statua \u00e8 stata realizzata una base costituita da due blocchi di marmo sovrapposti; su entrambe le superfici interne dei due blocchi sono state scavate - in modo speculare - quattro calotte concave, nel mezzo delle quali sono collocate quattro sfere, anch'esse di marmo. Le calotte concave e le sfere di marmo svolgono la funzione antisismica, e la loro dimensione viene definita in fase di progettazione in rapporto al grado di protezione sismica necessaria. Tra i due blocchi sono installati anche elementi dissipativi in acciaio inox per l'isolamento sismico da oscillazioni nella direzione verticale. La realizzazione delle basi in marmo si presta come la pi\u00f9 compatibile con il bronzo delle statue, e i dispositivi installati richiedono una manutenzione minima. In presenza di un terremoto sar\u00e0 la parte sottostante della base a subire l'azione sismica, e si potr\u00e0 muovere con il terreno senza trasmettere alla parte superiore le sollecitazioni, in quanto completamente assorbite dal movimento delle sfere all'interno delle cavit\u00e0 ricavate nel marmo. Il movimento delle sfere rende il sistema di protezione poco rigido e con un attrito molto ridotto, caratteristiche che minimizzano o rendono quasi nulle le sollecitazioni. Il sistema \u00e8 particolarmente adatto per le statue sviluppate in verticale, come i Bronzi di Riace, o il David di Michelangelo, che hanno una base di appoggio molto ridotta e che quindi presentano nelle gambe il loro punto di maggiore vulnerabilit\u00e0 anche alle minime oscillazioni, che ne possono compromettere l'integrit\u00e0 strutturale e causare il ribaltamento. Le verifiche di funzionalit\u00e0 delle basi antisismiche sono state effettuate da ENEA (che ne ha curato anche progettazione e realizzazione) presso il centro ricerche \"Casaccia\", utilizzando le tavole vibranti del Centro e delle copie in scala reale dei bronzi.\nNel dicembre del 2013, i Bronzi sono finalmente tornati nel museo di Reggio Calabria, esposti in un'apposita stanza completamente asettica, alla quale possono accedere poche persone per volta dopo essere passate da una stanza con un filtro per i germi.\nIpotesi su datazione, provenienza e artefici.\nI due bronzi sono quasi certamente opere originali dell'arte greca del V secolo a.C., e dal momento del ritrovamento hanno stimolato gli studiosi alla ricerca dell'identit\u00e0 dei personaggi e degli scultori. Ancora oggi non \u00e8 stata raggiunta unanimit\u00e0 per quanto riguarda la datazione, la provenienza e tanto meno gli artefici delle due sculture.\nTra chi sostiene che si tratti di opere realizzate in tempi diversi qualcuno afferma che la parte superiore della statua A appare alquanto statica, ricordando alcuni modi dello Stile severo della prima met\u00e0 del V secolo a.C., mentre la statua B, con la sua esatta e naturale presenza nello spazio, sarebbe dimostrazione di quel superamento di rigidezza nella figura, che la scultura greca incominci\u00f2 a presentare solo nel corso della seconda parte del V secolo a.C.; ci\u00f2 ha portato a ipotizzare che la statua A potesse essere opera di Fidia o della sua cerchia, realizzata intorno al 460 a.C. e che la statua B fosse da collegare a Policleto, nella torsione del busto e nella posizione di riposo della gamba sinistra, realizzata perci\u00f2 alcuni decenni dopo, verso il 430 a.C. Nella ricerca degli scultori, sono stati fatti anche i nomi d'altri famosi bronzisti dell'antichit\u00e0, fra i quali Pitagora di Reggio, attivo dal 490 al 440 a.C., scultore di molte statue ricordate in Grecia e Magna Grecia, che fu capace per primo di rappresentare minutamente sia i capelli che altri particolari anatomici, come ad esempio le vene.\nInsieme alle congetture sui possibili scultori, si sono formulate ipotesi che riguardano da una parte l'identit\u00e0 dei due personaggi raffigurati, dall'altra le localit\u00e0 del mondo di cultura greca che aveva ospitato le opere. Per quanto concerne l'identit\u00e0 dei soggetti, certamente ci troviamo di fronte a raffigurazioni di divinit\u00e0 o eroi, perch\u00e9 la realizzazione di statue del genere era sempre dovuta alla committenza di una citt\u00e0 o di una comunit\u00e0 che intendeva celebrare i propri Dei o eroi, impegnando un artista, per oltre un anno di lavorazione per ogni statua, e in pi\u00f9, mettendogli a disposizione un materiale, il bronzo, molto costoso. Fino ad oggi, le ipotesi fatte sull'identit\u00e0 dei personaggi, citando divinit\u00e0 ed eroi dell'antica comunit\u00e0 greca, non essendo sostenute da indizi reali, non hanno potuto risolvere gli interrogativi posti dai due Bronzi.\nRiguardo alle localit\u00e0 che anticamente possono aver ospitato le statue (al di l\u00e0 dell'ipotizzata provenienza da Reggio stessa, Locri Epizefiri, Olimpia o Atene), si \u00e8 seguito l'indizio reale costituito dai tenoni ancora presenti, al momento del ritrovamento, sotto i piedi dei due Bronzi\u00a0\u2013 usati originariamente per ancorarli a basi di pietra. I calchi dei tenoni, seguendo una delle ipotesi pi\u00f9 affascinanti, sono stati trovati nei Donari del Santuario di Apollo a Delfi, dove per\u00f2 non hanno trovato collocazione giusta in nessuna base di monumento ancor oggi esistente, facendo restare non dimostrata anche l'ipotesi della provenienza di almeno una delle due statue dal complesso degli ex voto che, ai lati della Via Sacra del Santuario, comprendeva al tempo un centinaio di statue d'eroi della comunit\u00e0 greca.\nCome l'attribuzione dello scultore e l'identificazione delle due statue, \u00e8 ancora incerta la localit\u00e0 di partenza del viaggio di queste statue, perch\u00e9 la nave che li trasportava si trovava lungo una rotta marittima normalmente seguita tra Grecia, Magna Grecia e Italia tirrenica (e viceversa); naturalmente non si hanno poi indicazioni sulla destinazione del trasporto.\nQualcosa si pu\u00f2 dire in merito alla presenza delle due statue su una nave che fece naufragio, o che si liber\u00f2 del peso delle due statue per non affondare, in quel tratto della costa calabra. Infatti le due statue sono praticamente integre (non in pezzi com'erano invece quelle, avviate alla fusione, della nave della Testa del Filosofo), ed hanno ambedue i tenoni in piombo alla base dei piedi che indicano come fossero state in precedenza fissate su basamenti, quindi esposte in pubblico; prendendo in considerazione tutto questo si pu\u00f2 verosimilmente pensare che la nave facesse un trasporto per traffico antiquario di statue che non erano pi\u00f9 riconosciute come simboli ma considerate solo come opere d'arte. Come conseguenza di questa ipotesi del commercio antiquario, si pu\u00f2 anche ipotizzare l'arco di tempo nel quale avvenne il trasporto e l'affondamento delle due statue: tra il I secolo a.C. e il I secolo d.C., quindi durante il periodo in cui fu forte l'innamoramento romano per la cultura greca.\nDescrizione e stile.\nI \"Bronzi di Riace\" presentano una notevole elasticit\u00e0 muscolare essendo raffigurati nella posizione definita a chiasmo. In particolare il bronzo A appare pi\u00f9 nervoso e vitale, mentre il bronzo B sembra pi\u00f9 calmo e rilassato. Le statue trasmettono una notevole sensazione di potenza, dovuta soprattutto allo scatto delle braccia che si distanziano con vigore dal corpo. Il braccio piegato sicuramente sorreggeva uno scudo, l'altra mano certamente impugnava un'arma. Il bronzo B ha la testa modellata in modo strano, appare piccola perch\u00e9 consentiva la collocazione di un elmo corinzio. Il braccio destro e l'avambraccio sinistro della statua B hanno subito un'altra fusione, probabilmente per un intervento di restauro antico.\nLo studio dei materiali e della tecnica di fusione rivela comunque una certa differenza tra le due statue, che secondo alcuni potrebbero essere attribuite ad artisti differenti o realizzate in epoche distinte oppure da uno stesso artista in luoghi differenti.\nA seguito del restauro terminato il 14 Giugno 1995, il materiale interno ai Bronzi ha rivelato la tecnica usata per realizzare la forma delle due statue. Si \u00e8 appreso che, intorno al simulacro iniziale, il modello finale (prima del perfezionamento nei dettagli con la cera), fu realizzato sovrapponendo varie centinaia di strisce d'argilla, rese facili da manipolare perch\u00e9 vi erano stati mescolati peli d'animali. Era questo un modo di lavoro particolarmente difficile e lento, che per\u00f2 alla fine riusciva a far crescere nel modo voluto le masse del corpo e dei muscoli, come dimostrano le stratificazioni concentriche dell'argilla trovata nelle gambe e nel torace dei due Bronzi. Il materiale, argilla costituita da prodotti di disgregazione di rocce calcaree, recuperato dall'interno delle statue durante l'ultimo restauro (quasi 60\u00a0kg per statua), per la prima volta \u00e8 stato conservato per restare a futura disposizione per approfondimenti tecnici.\nPrime ipotesi (1979-1992).\nTra il 1979 e il 1982 W. Fuchs ipotizz\u00f2 che le due statue appartenessero al donario degli Ateniesi a Delfi, e che fossero opera di Fidia. Con questa opinione concordano Alberto Busignani, Antonio Giuliano e Maurizio Harari. Le opere sarebbero state realizzate verso la met\u00e0 del V secolo a.C.\nNel 1982 Carlo Odo Pavese lanci\u00f2 l'ipotesi che le statue ritraessero due oplitodromi, e che fossero opera di due distinti artisti attici. 470-460 a.C. per il bronzo A, 430 a.C. per il bronzo B.\nHans Peter Isler, nel 1983 e Paolo Enrico Arias nel 1984 pensarono a due eroi ateniesi, opera di Fidia il bronzo A, verso il 460-450 a.C. e della sua scuola il bronzo B, realizzato un trentennio dopo.\nIpotesi di Rolley.\nNello stesso 1983 Claude Rolley, professore emerito dell'Universit\u00e0 della Borgogna e tra i massimi studiosi di statue bronzee, sostiene che il bronzo A rappresenterebbe un eroe eponimo attico, scolpito da un artista ateniese verso il 460 a.C.; mentre il bronzo B sarebbe un altro eroe eponimo attico, scultura di provenienza della scuola fidiaca, con una datazione al 430 a.C. La ricostruzione offerta dal Rolley \u00e8 differente dalle precedenti, poich\u00e9 la statua A sarebbe stata realizzata senza l'elmo, data la presenza di un perno tagliato e ribattuto per sostenere forse una protezione della testa dagli escrementi degli uccelli, e la fascia all'altezza delle tempie avrebbe invece il significato iconografico di un diadema, simbolo di un re attico.\nMa l'ipotesi di un \"meniskos\" non sembra reggere alla prova dei fatti, essendo chiaro che un perno usato per sostenere l'elmo corinzio si sia rotto e sia stato sostituito da un altro pi\u00f9 robusto, rinvenuto in effetti al centro della testa. Riguardo al diadema poi, i segni sulla testa mostrano la presenza di un elmo che copriva quasi totalmente la fascia, negando dunque anche questa ipotesi. Inoltre le due fasce pendenti di cui sono dotati i diademi in tutte le loro rappresentazioni non sono presenti nella statua A, dove invece la fascia sembra essere la protezione tra la testa e l'elmo del personaggio.\nIpotesi di Paribeni.\nAffermando con chiarezza che il Bronzo A non sia di fattura attica, Enrico Paribeni indaga nella tanto celebrata scultura magnogreca, di cui per\u00f2 oggi non rimane molto. Considerando dunque con maggiore attenzione il luogo del rinvenimento (nella Locride reggina) e respingendo l'ipotesi di un possibile abbandono del carico da parte di una nave di passaggio, Paribeni ritiene che il Bronzo A rappresenti un eroe, forse Aiace Oileo, scolpito da un artista peloponnesiaco tra il 460 e il 450 a.C.; mentre il Bronzo B uno stratego, scolpito da un artista dell'ambito attico tra il 410 e il 400 a.C. La supposizione che la statua A raffiguri Aiace Oileo avrebbe come unica prova quella di essere \"eroe nazionale\" dei Locresi Ozoli della Grecia, i quali potrebbero essere tra i fondatori della Locri nella provincia reggina. Inoltre Paribeni si accosta ad altri che individuano tra le due statue un'ampia distanza cronologica, ritenendo il Bronzo A di stile severo ed il Bronzo B di stile classico maturo.\nMa se tale considerazione deriva dalla conoscenza che si ha della storia della scultura in ambito ateniese, non si pu\u00f2 dire lo stesso di quella occidentale, dato che opere di scuole artistiche differenti da quella attica (peloponnesiaca, magnogreca e siceliota) hanno avuto un'evoluzione abbastanza differente. Inoltre riguardo alla statua B Paribeni non ha un'ipotesi chiara, tant'\u00e8 che incorre in errore supponendo che essa possa aver impugnato una spada con la mano destra, contrariamente a quanto \u00e8 stato accertato, cio\u00e8 che la statua portava una lancia.\nIpotesi di Di Vita.\nL'archeologo italiano Antonino Di Vita avanza una originale ipotesi ritenendo che i due bronzi raffigurino degli atleti vincitori nella specialit\u00e0 della corsa oplitica (corsa con le armi); la statua A sarebbe opera di un artista attico, forse Mirone, datata al 460 a.C., mentre la statua B di un altro artista attico, eseguita intorno al 430 a.C. L'ipotesi di Di Vita \u00e8 legata alla ricostruzione di elementi mancanti nelle due statue, che lo studioso sostiene aver individuato nella presenza ipotetica del simbolo di una vittoria olimpica (ad es. un ramo d'ulivo o d'alloro) tenuto nelle mani destre dei bronzi, e nella presenza di un elmo calcidese sulla testa della statua A.\nMa i successivi studi hanno in effetti dimostrato che le statue reggevano delle lance, cosa che smentisce in maniera definitiva le ipotesi che vedono i bronzi come la raffigurazione di due atleti. Inoltre la ricostruzione presentata dallo studioso riguardo all'elmo della statua A \u00e8 incompatibile con i segni presenti sulla testa, che mostrano invece la presenza di un elmo corinzio.\nIpotesi di Dont\u00e1s.\nL'archeologo greco Ge\u00f3rgios Dont\u00e1s si accosta invece agli studiosi che - probabilmente per l'eredit\u00e0 culturale degli ultimi secoli intrisa di neoclassicismo - respingono la possibilit\u00e0 che si tratti di due opere realizzate nell'occidente greco, dando per scontato che si tratti di opere attiche, ed in particolare ateniesi. Secondo lo studioso il bronzo A rappresenterebbe un eroe eponimo ateniese, scolpito da Mirone e collocato nell'agor\u00e0 di Atene; mentre il bronzo B raffigurerebbe un altro degli eroi eponimi di Atene, opera dello scultore attico Alkamenes; le due opere sarebbero dunque state scolpite entrambe verso il 450 a.C.\nMa oltre ad una poco attenta visione ellenocentrica, che respinge la scultura magnogreca e siceliota con una semplice generica affermazione, i confronti proposti dall'archeologo con alcune copie romane di opere greche, quali la testa di Zeus (copia di un'opera di Mirone), la testa di Hermes Propylaios (copia di un'opera di Alkamenes), appaiono abbastanza lontani dai due Bronzi da Riace, la cui perfezione nella resa dei capelli e della barba risulta chiaramente opera di una scuola totalmente differente. Inoltre gli indizi riguardo a una possibile collocazione ateniese delle due statue si sono dimostrati del tutto inconsistenti, anche nel caso di ipotesi che vedevano una collocazione ad Olimpia nel donario degli Achei, o l'ipotesi - molto in voga alla fine degli anni ottanta - di un'attribuzione addirittura a Fidia per il donario degli Ateniesi a Delfi, che sono state progressivamente abbandonate dagli studiosi.\nIpotesi di Harrison, Bol e Deubner.\nPer quanto riguarda una possibile localizzazione in Grecia delle statue, si sono espressi anche altri studiosi. Ad esempio nel 1985 E. Harrison, ritiene che i due bronzi, opere di Onata eseguite tra il 470 ed il 460 a.C., appartengano al donario degli Achei ad Olimpia, cosa che esprimono l'anno seguente anche P.C. Bol e O. Deubner.\nIpotesi di Stucchi.\nSecondo l'ipotesi avanzata dall'archeologo Sandro Stucchi, i bronzi rappresenterebbero entrambi il pugile \"Euthymos\" da Locri Epizephiri, ritratto: nella statua A scolpito poco dopo il 470 a.C. da Pitagora di Reggio come \"vincitore a Temesa\"; mentre nella statua B scolpito da un artista magnogreco poco prima del 425 a.C. che lo avrebbe eroizzato dopo la morte presentandolo come un pugile. Il mito vuole infatti che Euthymos abbia prima sconfitto un demone che terrorizzava gli abitanti di Temesa, e poi vinto le olimpiadi nella specialit\u00e0 del pugilato. Ci\u00f2 ha portato lo Stucchi per primo a formulare un'ipotesi che consideri le due statue nell'insieme, affermando che una probabile cuffia da integrare sulla testa del Bronzo B (visibile sotto l'elmo corinzio anticamente presente sulla statua), sarebbe l'elemento caratterizzante dell'iconografia del pugile, quindi corrispondente al mito di Euthymos.\nMa osservando attentamente il copricapo dei pugili, ci si accorge che esso appare iconograficamente molto diverso, con due lembi laterali molto lunghi e senza il paranuca, elemento caratterizzante invece dell'elemento sul bronzo B.\nIpotesi di Holloway.\nL'archeologo americano R. Ross Holloway pubblica nel 1998 un'ipotesi secondo cui i bronzi sono la rappresentazione di due ecisti (fondatori) di citt\u00e0 della Sicilia (probabilmente Gela, Agrigento o Camarina). Inoltre egli ritiene che esse siano opere realizzate intorno alla met\u00e0 del V secolo a.C. da un bronzista siceliota.\nIpotesi di Ridgway.\nContrariamente a tutti gli altri studiosi, nel 1981 Brunilde Sismondo Ridgway ritiene che i Bronzi siano di epoca romana, e che raffigurino due guerrieri di un poema epico, prodotti di scuola eclettica e classicistica realizzati tra il I secolo a.C. ed il I secolo d.C., ma la statua B pi\u00f9 recente di circa venti anni.\nMa l'ipotesi non ha trovato reali prove, nata probabilmente dal fatto che nelle due statue mancano i caratteri attici, non ha infatti avuto l'adesione di alcun altro studioso. Inoltre lo spessore del bronzo delle statue \u00e8 cos\u00ec esiguo da non corrispondere alle opere d'epoca romana.\nNuove ipotesi (dopo il 1995).\nGli elementi forniti dal nuovo restauro sono stati oggi uniti agli studi sull'esegesi eseguiti da Stucchi riguardo agli attributi delle due statue andati perduti. Egli, attraverso articoli scientifici ha sgombrato il campo internazionale da alcune fantasiose ipotesi avanzate dagli archeologi, riconducendo dunque all'obiettivit\u00e0 scientifica gli elementi da ricostruire.\nCi\u00f2 ha portato ad un'analisi esclusivamente scientifica delle fonti storiche, dei materiali e degli stili, che ha permesso a Paolo Moreno e Daniele Castrizio di formulare due nuove ipotesi, probabilmente molto vicine alla realt\u00e0 dei fatti.\nTali ipotesi sono avvalorate da considerazioni tecnico-scientifiche, a differenza delle precedenti congetture scaturite dagli ottimi, ma pur sempre soggettivi, occhi degli esperti in materia.\nIl fatto che le statue appartengano al medesimo gruppo viene indicato dai risultati dell'ultimo intervento di restauro eseguito tra il 1992 e il 1995 dall'Istituto Centrale per il Restauro. In seguito alla rimozione della terra di fusione all'interno delle statue, per evitare che il metallo si corrodesse, i campioni di materiale hanno permesso di effettuare nuovi studi e dunque di formulare una nuova e pi\u00f9 accreditata ipotesi.\nIpotesi di Moreno.\nLa strada seguita da Paolo Moreno, che sembra essere riuscito a fissare dei punti fermi su un numero consistente di dati certi, riguarda lo studio delle terre di fusione e di probabili documenti storici.\nTenendo conto delle precedenti ipotesi di attribuzione, Moreno scarta l'ipotesi, per quanto riguarda la statua A, che si possa trattare di un eroe o un atleta, data la sua raffigurazione in atteggiamento \"ostile\"; mentre la forte carica emotiva nell'espressione facciale della statua B escluderebbe la raffigurazione di un personaggio storico. Piuttosto le statue sembrano essere le rappresentazioni di personaggi mitologici, appartenenti allo stesso gruppo statuario.\nEffettuando studi approfonditi sulla terra di fusione e sui documenti storici, Moreno ha formulato una buona ipotesi sulla provenienza e la datazione delle due statue. In particolare:\nEntrambi infatti parteciparono alla mitica spedizione della citt\u00e0 di Argo contro quella di Tebe (episodio noto come i Sette contro Tebe) che, come lo stesso Anfiarao aveva previsto, ebbe conclusione disastrosa.\nAnalizzando la terra estratta dai fori nei piedi, si scopr\u00ec che quella presente nel bronzo B proveniva dall'Atene del V secolo a.C., mentre quella presente nel bronzo A dalla pianura dell'antica citt\u00e0 di Argo risalente allo stesso periodo. Dallo stesso studio si evince che le statue furono fabbricate con la fusione diretta, un metodo poco usato che non consentiva errori quando si versava il bronzo fuso perch\u00e9 dopo, il modello originale andava per sempre perduto.\nDunque la provenienza della terra e l'analisi della tecnica usata inducono a pensare che:\nNon meno importante \u00e8 lo studio dei documenti storici di Pausania, che scrisse una sorta di guida turistica della Grecia tra il 160 e il 177. Pausania descrive un monumento ai Sette contro Tebe nell'agor\u00e0 di Argo, gli eroi che fallirono l'impresa, e gli Epigoni (i loro figli) che affrontarono nuovamente l'impresa con successo. Il monumento ad Argo comprendeva una quindicina di statue, delle quali facevano parte i due Bronzi di Riace, adornate di lance, elmi, spade e scudi (lo si evince sia dalla posizione delle braccia che dal ritrovamento successivo del bracciale di uno scudo in bronzo, sugli stessi fondali di Riace).\nIpotesi di Castrizio.\nDagli studi effettuati sui segni lasciati dagli attributi mancanti sulle statue e dallo studio dei documenti storici, l'archeologo Daniele Castrizio ha formulato una nuova ipotesi sull'identificazione delle statue e dell'artefice. Egli ritiene infatti che si possa trattare dell'originale del gruppo statuario di Eteocle e Polinice, opera di Pitagora di Reggio, scultore celebrato nell'antichit\u00e0 poich\u00e9: \nIn particolare secondo il Castrizio:\nI bronzi di Riace si presentano integri nella loro \"nudit\u00e0 eroica\", stando dunque ai segni presenti sulle due statue si deduce che gli elementi che sicuramente facevano parte dell'iconografia sono:\nDunque non raffigurati come atleti, re, filosofi o divinit\u00e0, ma essenzialmente come dei guerrieri eroizzati. Osservando le due statue inoltre, in base alle proporzioni e alla loro reciproca somiglianza, si deduce che esse appartengano chiaramente ad un unico gruppo statuario, concepite dall'artista volutamente ed estremamente somiglianti tra loro.\nAnalizzando con attenzione due elementi chiave sulla testa del bronzo A, appaiono chiari degli indizi di fondamentale importanza per dedurre quale fosse l'aspetto che la statua aveva in origine. La grossa fascia presente poco pi\u00f9 in alto delle tempie non pu\u00f2 essere infatti n\u00e9 un diadema n\u00e9 lo spazio per una corona d'alloro (come si era precedentemente ipotizzato), ma si tratta piuttosto di una fascia di lana che pi\u00f9 semplicemente serviva a proteggere la testa del guerriero dal contatto con l'elmo metallico permettendo di appoggiarlo agevolmente. La fascia infatti non \u00e8 liscia, ma presenta una sporgenza triangolare con la punta in alto: elemento che combacia perfettamente con l'angolo presente su ogni elmo corinzio tra il paranuca e le paragnatidi. Sulla nuca \u00e8 inoltre visibile una larga base di appoggio, ulteriore segno del paranuca dell'elmo. Riguardo al foro con il perno in bronzo presente sulla sommit\u00e0 della testa sono state formulate molte strane ipotesi (tra cui anche la ipotetica presenza di un ombrellino per proteggere la statua dagli escrementi degli uccelli), ma pi\u00f9 semplicemente Castrizio afferma che il perno serviva a fissare l'elmo corinzio, il quale avendo pochi punti d'appoggio non sarebbe cos\u00ec stato spostato da urti o eventi atmosferici. Dunque la statua A portava in origine un elmo corinzio, collocato in posizione rialzata sulla fronte (come era consuetudine fare nella rappresentazione di un guerriero eroizzato) affinch\u00e9 si vedesse il volto altrimenti coperto. L'effetto realistico dei capelli, fusi uno ad uno, che si intravedevano da sotto l'elmo doveva in effetti essere notevole.\nNel bronzo B l'artista non ha seguito gli stessi criteri adottati per l'altra statua, nella nuova scultura infatti la stabilit\u00e0 dell'elmo \"appoggiato\" sulla testa era garantita dalla forma innaturalmente allungata della calotta cranica, che per\u00f2 in tal modo manteneva saldo l'elmo sulla testa. D'altro canto questa maggiore sicurezza nel fissaggio dell'elmo avrebbe comportato la perdita del realismo che caratterizzava l'altra statua non potendovi scorgere i capelli sotto l'elmo. Ma proprio qui lo scultore sembra nuovamente stupire, poich\u00e9 l'elemento realistico che caratterizza la statua B \u00e8 dato da un altro particolare: non dai capelli ma da qualcosa che li ricopre. All'altezza dei fori per gli occhi dell'elmo corinzio la testa presenta un alloggiamento per un tassello rettangolare con delle ribattiture che lo rendono pieno di puntini, proprio sulla fronte poi si vede un triangolo che copre i capelli con le medesime ribattute che simulano il tipico aspetto della pelle animale conciata. Se ne deduce chiaramente che il bronzo B aveva tra la testa e l'elmo una specie di cuffia di cuoio. Questa sorta di caschetto in pelle \u00e8 testimoniato da altri segni nel bronzo, infatti le orecchie presentano il foro di un chiodo per fissare un elemento aggiunto a parte, e la barba \u00e8 profondamente segnata da un incavo che sembra segnalare un sottogola allacciato sotto il mento.Partendo da questi segni evidenti alcuni studiosi hanno in precedenza ipotizzato che la statua portasse un caschetto da pugile, concludendo che si trattasse di un atleta raffigurato come guerriero (e dunque si sarebbe trattato di Eutymos da Locri Epizefiri, pugilatore ed eroe, opera dello scultore Pitagora di Reggio); ma non tutto concorda perfettamente con tale ipotesi. Innanzitutto i caschetti di cuoio dei pugili (o dei pancraziasti) hanno una strana forma con lunghissimi paraorecchi e privi di lacci e paranuca \"a ricciolo\"; inoltre, anche volendo accettare tale interpretazione, i segni presenti sulla statua non troverebbero adeguata spiegazione, come i tre appoggi uno dei quali sotto la nuca, al di sotto dell'appoggio dell'elmo, gli altri due dietro le orecchie; dunque si tratta di segni molto evidenti che necessitano di un'analisi pi\u00f9 accurata.\nSulle monete in corso nel V e IV secolo a.C. al di sotto dell'elmo corinzio viene raffigurato un caschetto di cuoio (in greco \"kyn\u00ea\") con paraorecchie ed un particolare paranuca \"a ricciolo\". Dunque sembra essere questo l'elemento chiave che mancava all'analisi del casco di cuoio. L'esempio pi\u00f9 completo lo si trova su un vaso attico del \"Guglielmi painter\" che raffigura Ettore munito di elmo corinzio, con sotto la kyn\u00ea con paraorecchie, laccio e paranuca a ricciolo. L'elemento recuperato diventa cos\u00ec importantissimo ai fini della ricostruzione e dell'interpretazione delle statue, perch\u00e9 la kyn\u00ea \u00e8 il segno che contraddistingue lo stratego, il generale dell'esercito di una polis greca. Il nostro bronzo B allora \u00e8 stato caratterizzato per farlo riconoscere dai contemporanei come il comandante di un'armata.\nLa ricostruzione degli scudi (andati perduti come gli elmi) imbracciati dalle due statue si rivela pi\u00f9 semplice, infatti \u00e8 ancora presente sul braccio sinistro di ambedue le statue il \"porpax\" che serviva ad imbracciare lo scudo, e le maniglie che erano strette nelle mani per rendere pi\u00f9 salda la presa. Contrariamente a quanto sostenuto in precedenza, la dimensione degli scudi doveva essere abbastanza grande per permettere a chi guardava le statue di riconoscere l\"'hoplon\", pesante scudo tipico dell'oplita delle poleis del V secolo a.C.\nRiguardo alle armi che i due bronzi tenevano nelle mani, sono state moltissime le ipotesi formulate in precedenza dagli studiosi: si \u00e8 detto rami d'alloro, una spada, oppure un giavellotto di cui sarebbero stati riconosciuti nella mano i segni per il fissaggio di una corda che serviva ad aumentare la propulsione e la precisione dell'arma. Tale ipotesi per\u00f2 cade nel momento in cui dalle fonti emerge chiara la scarsa considerazione nella quale si tenevano le armi da lancio, che non permettevano di mostrare il proprio valore. Sarebbe infatti improbabile che lo scultore avesse voluto mostrare un personaggio sminuito nella sua dignit\u00e0, come un lanciatore di giavellotto, che non aveva una parte importante nell'ambito della battaglia oplitica. \u00c8 chiaro pensare dunque che l'arma tenuta in mano fosse una pesante lancia oplitica, della quale infatti rimangono anche i segni dell'appoggio sull'avambraccio. Si vede chiaramente che il bronzo A teneva la lancia tra l'indice e il medio, con un gesto che permetteva di non fare toccare terra la seconda punta dell'arma, per non rischiare di \"spuntarla\" (dunque un altro particolare di estremo realismo eseguito dallo scultore), in mancanza di appoggio i perni fissati nelle dita per sorreggere la lancia hanno fatto erroneamente pensare alle corregge del giavellotto. Il bronzo B invece teneva la lancia in un modo pi\u00f9 normale, mantenendola nel palmo della mano.\nSe nella tragedia attica dei Sette a Tebe di Eschilo i due fratelli Eteocle e Polinice si uccidono senza l'intervento della madre, e nell'Edipo re di Sofocle ella si suicida quando comprende di aver sposato il figlio, il mito magnogreco opera di Stesicoro riporta la tradizione secondo cui Giocasta non si suicida, ma tenta di dividere i figli nel momento in cui i due si affrontano.\nQuest'ultima versione del mito \u00e8 raffigurata con tutti i personaggi in una serie di sarcofagi attici. Al centro della scena, mentre i due si fronteggiano, la vecchia madre tenta di dividerli, scoprendo i propri seni per ricordare loro di aver succhiato lo stesso latte e di essere dunque fratelli.\nAlcuni studiosi ritengono che la scena rappresentata sui sarcofagi copi un celebre gruppo statuario dell'antichit\u00e0:\nChe tale opera sia tramandata attraverso i sarcofagi \u00e8 stato provato e confermato dagli studiosi, ma la cosa pi\u00f9 sorprendente \u00e8 il fatto che i due fratelli rappresentati sui sarcofagi siano estremamente simili nella composizione ai due \"Bronzi da Riace\", in una posa simmetrica che ricorda la loro comune origine; inoltre alcune di queste rappresentazioni, mostrano la smorfia di Polinice che digrigna i denti, perfettamente corrispondente a quella della statua A.\nIpotesi di Brinkmann e Koch-Brinkmann.\nRecenti indagini, misurazioni e il processo di ricostruzione sperimentale, realizzato dal Liebieghaus Polychromy Research Project con il sostegno di Salvatore Settis e del Ministero della cultura italiano, forniscono le basi per una nuova interpretazione delle figure.\nSulla parte superiore non finita della testa di Riace B ci sono tracce che possono essere servite per attaccare un berretto di pelle di volpe (greco: alopekis). Secondo le tracce sopravvissute, la mano destra teneva un'arma con un manico corto, cio\u00e8 un'ascia da battaglia. Se Riace B possedeva davvero un tale alopekis e un'ascia da battaglia, allora la conclusione \u00e8 che egli rappresenta un eroe tracio.\nL'unico eroe tracio nella mitologia greca che viene menzionato per la sua abilit\u00e0 nel combattimento \u00e8 Eumolpo, il figlio di Poseidone. Nella cosiddetta guerra eleusina minaccia Atene e le truppe di Eretteo, figlio di Atena.\nPausania (1.27.4) menziona un gruppo di statue di bronzo che si trovava sull'Acropoli ateniese e mostrava Eumolpos ed Eretteo poco prima del loro duello. Forse questo gruppo \u00e8 stato conservato come originale nei due guerrieri di Riace.\nTabelle riassuntive.\nSi scarta l'ipotesi che si possa trattare di atleti e di personaggi storici, mentre va consolidandosi l'ipotesi che si tratti di due figure mitologiche dei Sette contro Tebe."}
{"id": "1223266", "revid": "34971", "url": "https://it.wikipedia.org/wiki?curid=1223266", "title": "SnipSnap", "text": "SnipSnap \u00e8 un Bliki che integra tecnologie come wiki e blog in un unico software.\nInclude il suo server web, ma pu\u00f2 essere impacchettato come file war per l'uso in un altro servlet engine."}
{"id": "1223281", "revid": "729019", "url": "https://it.wikipedia.org/wiki?curid=1223281", "title": "Isola Rowett", "text": "L'isola Rowett (in inglese \"Rowett Island\") \u00e8 un'isola antartica minore localizzata ad una latitudine di 61\u00b0 17' sud e ad una longitudine di 55\u00b0 13' ovest, nelle immediate vicinanze di cape Lookout, isola Elephant. L'isola era conosciuta dai cacciatori di foche statunitensi e britannici gi\u00e0 dal 1822, ma venne intitolata soltanto durante la spedizioni antartica di Ernest Shackleton del 1921-1922 in onore di John Quiller Rowett, \"sponsor\" dell'impresa."}
{"id": "1223282", "revid": "339392", "url": "https://it.wikipedia.org/wiki?curid=1223282", "title": "Rowett Island (South Shetland Islands)", "text": ""}
{"id": "1223284", "revid": "339392", "url": "https://it.wikipedia.org/wiki?curid=1223284", "title": "Rowett Island", "text": ""}
{"id": "1223285", "revid": "339392", "url": "https://it.wikipedia.org/wiki?curid=1223285", "title": "Rowett island", "text": ""}
{"id": "1223290", "revid": "154639", "url": "https://it.wikipedia.org/wiki?curid=1223290", "title": "Storia di Susanna", "text": "La Storia di Susanna \u00e8 un racconto in greco composto verso la met\u00e0 del II secolo a.C. da un autore ebreo anonimo, forse basato su un proto-testo ebraico perduto.\nEssa non compare nel testo masoretico ebraico del Libro di Daniele, ma solo nelle versioni greche della Settanta e di Teodozione con lievi differenze; fu conservata poi nella Vulgata e nella tradizione cattolica. Nelle attuali bibbie cattoliche costituisce il capitolo 13 del libro di Daniele (). Nella versione di Teodozione (quella normalmente utilizzata e leggermente pi\u00f9 elaborata della Settanta) la storia di Susanna era collocata all'inizio del libro di Daniele, in accordo con la giovane et\u00e0 attribuita dal testo a Daniele e con la funzione di introduzione a tutto il libro.\nIl racconto \u00e8 considerato canonico dalla Chiesa cattolica e ortodossa, mentre per le chiese protestanti rappresenta un'aggiunta apocrifa.\nContenuto.\nIn Babilonia nel VI secolo a.C., due anziani considerati giudici saggi si innamorano della giovane e bella moglie di un certo \"Ioak\u00ecm\". Dopo averla seguita per un certo tempo, si rendono conto come la donna sia solita passeggiare nel giardino del marito ad una data ora. Susanna viene quindi sorpresa sola dai due che le propongono un patto: pu\u00f2 cedere a entrambi, oppure questi la denunceranno per adulterio dicendo di averla trovata con un amante, che non sono riusciti a catturare.\nAl momento del giudizio della donna, per\u00f2, il giovane Daniele si proclama innocente del suo sangue, accusando la gente di esecuzione sommaria ai danni di una donna innocente. La folla si ferma, colpita da quanto il ragazzo dice e insospettita che Susanna possa essersi dimostrata tanto diversa dall'apparenza.\nDaniele procede quindi ad interrogare i due anziani separatamente, dimostrando la loro colpevolezza grazie alle loro contraddizioni e accusandoli di avere pi\u00f9 volte abusato di vittime innocenti.\nI due vecchi vengono quindi giustiziati, mentre Susanna torna libera e salva da suo marito e dai suoi genitori.\nNella cultura di massa.\nRappresentazione iconografica.\nPer il suo carattere edificante e il lieto fine che lo caratterizza, l'episodio della casta Susanna divenne un tema iconografico ricorrente fin dalla primissima iconografia catacombale (a significare la salvezza e la resurrezione finali dei credenti) e poi nel Medioevo. La storia venne spesso rappresentata nella pittura del XVII secolo come \"Susanna e i vecchioni\", forse anche perch\u00e9, oltre all'esempio di virt\u00f9, permetteva di mostrare un nudo femminile. Alcuni pittori evidenziarono il dramma, altri il nudo. La versione ottocentesca di Francesco Hayez (National Gallery, Londra) elimina del tutto i vecchioni. Un altro tema diffuso \u00e8 quello del processo, a volte con soggetto centrale il profeta Daniele che salva Susanna."}
{"id": "1223300", "revid": "599013", "url": "https://it.wikipedia.org/wiki?curid=1223300", "title": "Chico Resch", "text": "Carriera.\nHa giocato, nella National Hockey League, per i New York Islanders, i Colorado Rockies, i New Jersey Devils e i Philadelphia Flyers, fra il 1973 ed il 1986. \u00c8 uno degli attuali commentatori sportivi dei New Jersey Devils."}
{"id": "1223302", "revid": "44297", "url": "https://it.wikipedia.org/wiki?curid=1223302", "title": "Glenn &quot;Chico&quot; Resch", "text": ""}
{"id": "1223303", "revid": "44297", "url": "https://it.wikipedia.org/wiki?curid=1223303", "title": "Glenn Resch", "text": ""}
{"id": "1223304", "revid": "1745361", "url": "https://it.wikipedia.org/wiki?curid=1223304", "title": "Licurgo (re di Tracia)", "text": "Secondo la mitologia greca Licurgo figlio di Driante fu re degli \u00c9doni nella Tracia e fiero nemico di Dioniso.\nIl mito.\nL'ostilit\u00e0 verso Dioniso.\nQuando Dioniso giunse in Tracia, infatti, fu accolto da Licurgo con un atteggiamento piuttosto ostile: il re gli imped\u00ec il passaggio, lo costrinse a trovare rifugio presso le divinit\u00e0 del mare, in particolare Teti, futura madre di Achille, inoltre cattur\u00f2 e imprigion\u00f2 le menadi e i satiri che facevano parte del suo seguito, e per finire ne neg\u00f2 la divinit\u00e0. Colpito dunque da pazzia come vendetta da parte di Dioniso, Licurgo scambi\u00f2 il proprio figlio Driante per un ceppo di vite e lo uccise colpendolo con un'accetta, rinsavendo poi un attimo dopo. Le sue terre, intanto, erano divenute sterili e l'oracolo sugger\u00ec che avrebbero ritrovato la fertilit\u00e0 solo se Licurgo fosse stato squartato. I suoi sudditi lo condussero allora sul monte Pangeo, dove lo legarono a quattro cavalli che, spinti in direzioni opposte, lo fecero a pezzi.\nLa versione di Diodoro.\nDiodoro Siculo offre un'interpretazione evemerista della vicenda. Secondo lui, Licurgo era un sovrano della parte meridionale della Tracia, ossia confinante con l'Ellesponto. Dioniso, intenzionato a spostarsi con il suo grande esercito dall'Asia all'Europa attraversando l'Ellesponto e parte della Tracia, si rivolse al re e con esso firm\u00f2 un patto di alleanza.Tuttavia quella notte, mentre le Menadi attraversavano lo stretto, giungendo fino in Tracia, Licurgo decise di non tenere pi\u00f9 fede al trattato stretto col dio e ordin\u00f2 ai suoi soldati di sterminare i seguaci di Dioniso. Un contadino del posto, un certo Carope, venuto a conoscenza del piano, avvis\u00f2 Dioniso del grave pericolo che correva. Il dio, colto dal timore, decise di lasciare il grosso delle sue truppe in Asia, mentre egli stesso avrebbe attraversato l'Ellesponto per raggiungere le Menadi in pericolo.Mentre il dio avanzava verso la Tracia, Licurgo attacc\u00f2 le Baccanti giunte sulle sue coste, le cattur\u00f2 e le massacr\u00f2 una dopo l'altra. Ma Dioniso giunse appena in tempo con le sue innumerevoli truppe asiatiche e vendic\u00f2 le loro morti, sconfiggendo Licurgo e tutti i suoi uomini.\nL'unico ad essere risparmiato dalla strage fu proprio Licurgo, di cui Dioniso si vendic\u00f2 con crudelt\u00e0, torturandolo in mille modi. Denudato completamente, venne legato con innumerevoli catene, dopodich\u00e9 il dio in persona gli cav\u00f2 gli occhi. Dopo altri orrendi supplizi, il tiranno venne inchiodato ad una croce e qui venne infine lasciato morire, tra altri tormenti.Diodoro precisa, al termine della vicenda, che tali avvenimenti non avvennero in Tracia, ma a Nisa, in Arabia."}
{"id": "1223305", "revid": "158286", "url": "https://it.wikipedia.org/wiki?curid=1223305", "title": "Philippa York", "text": ""}
{"id": "1223307", "revid": "120129292", "url": "https://it.wikipedia.org/wiki?curid=1223307", "title": "Unione nazionale universitaria rappresentativa italiana", "text": "L'Unione nazionale universitaria rappresentativa italiana, in acronimo UNURI (o anche Unuri), \u00e8 stato l'organo rappresentativo degli studenti universitari italiani dal 1948 (congresso di Perugia) al 1968.\nOrganizzazione.\nGli organismi rappresentativi delle singole universit\u00e0 mandavano i loro rappresentanti d'ateneo nell'organismo centrale dell'UNURI, attraverso il congresso nazionale che eleggeva un Consiglio nazionale e questi un presidente e una giunta esecutiva.\nIn questa sorta di parlamentino operavano le singole associazioni (rette in genere da congressi biennali), che si riconoscevano nei partiti politici presenti in parlamento:\nStoria.\nLa caduta del fascismo, e il ritorno delle libert\u00e0 democratiche, portarono, fra l'altro, l'abrogazione del Gruppo universitario fascista (GUF) e la rinascita delle libere associazioni goliardiche. Nel dicembre 1948 fu eletto il primo presidente: Agostino Greggi.\nNegli anni cinquanta gli studenti universitari si organizzano lungo linee ideologiche e partitiche, e interagiscono fra loro nelle istituzioni rappresentative con modalit\u00e0 di tipo parlamentare, rifiutando sia il principio cattolico di un associazionismo inteso come forma di rappresentanza sindacale sia quello goliardico di solidariet\u00e0 giovanile. Il desiderio goliardico di sovversione e trasgressione generazionale, tipico della tradizione universitaria pre-bellica, viene comunque recuperato e aggiornato: indipendenza, originalit\u00e0 e iconoclastia, ma dentro le regole del gioco democratico; richiesta di istituzioni aperte e di una cultura dinamica e progredita, ma senza contestare la legittimit\u00e0 delle une o dell'altra.\nA met\u00e0 anni Cinquanta Marco Pannella, con altri liberali di sinistra, si convince che questo progetto pu\u00f2 realizzarsi solo in funzione anti-cattolica e propugna l'ingresso degli studenti social-comunisti nell'UGI. Grazie anche alla crisi del PCI in seguito ai fatti d'Ungheria del 1956, l'operazione riesce, a prezzo dell'uscita dei liberali verso l'AGI. Tuttavia, quasi subito la nuova UGI e l'Intesa stipuleranno un centro-sinistra anticipatore di quello che si affermer\u00e0 nel governo nazionale e accordo precursore, a met\u00e0 anni Sessanta, del successivo compromesso storico del decennio successivo.\nTra la fine degli anni cinquanta e i primissimi anni sessanta rimangono intatti il carattere essenzialmente politico e l'ideologia autonomistica, ma la politica universitaria smette di essere un'arena politica autonoma generata dalla societ\u00e0 civile, per trasformarsi in uno dei sottosistemi di una societ\u00e0 politica ormai unificata: gli universitari stessi scelgono di adottare priorit\u00e0, obiettivi, prassi, norme che rispondono alla stessa logica che seguono gli adulti.\nNel corso degli anni Sessanta, in seguito alle prime occupazioni (1963-64), la denuncia della crisi dell'assetto tradizionale dello spazio pubblico studentesco si fa sempre pi\u00f9 esplicita e se ne tenta invano la riforma (marzo 1966), accelerando la delegittimazione di associazioni e organismi rappresentativi, che i loro stessi vertici riconoscono inadatti di fronte alle nuove esigenze della comunit\u00e0 studentesca, come ormai diviene evidente a tutti a partire dall'autunno, se non gi\u00e0 della primavera, 1967.\nNel febbraio 1968 l'Unuri ebbe come presidente Mario Napoli che assecond\u00f2 il passaggio da forme di democrazia rappresentativa a forme di democrazia diretta, incentrate sulle assemblee di tutti gli studenti di una facolt\u00e0 o di una intera universit\u00e0. In tal modo, l'Unuri aveva cessato il suo compito e si sciolse senza clamore, mentre la protesta studentesca del Sessantotto divenne un fatto rilevante della vita politica italiana.\nL'ultimo consiglio nazionale dell'Unuri si svolse a Roma il 7-8 dicembre 1968.\nFurono chiamati alla presidenza dell'Unuri tra gli altri Agostino Greggi, Armando Costa, Giovanni Losavio, Giancarlo Piombino, Ettore Morezzi, Amedeo Delladio, Nuccio Fava, Mario Napoli.\nPersonalit\u00e0.\nPer anni l'Unuri fu la palestra dalla quale emersero figure di futuri protagonisti della vita politica italiana:"}
{"id": "1223309", "revid": "1573940", "url": "https://it.wikipedia.org/wiki?curid=1223309", "title": "Limacia cockerelli", "text": "Limacia cockerelli () \u00e8 un mollusco nudibranchio della famiglia Polyceridae."}
{"id": "1223319", "revid": "1318658", "url": "https://it.wikipedia.org/wiki?curid=1223319", "title": "Kandalak\u0161a", "text": "Kandalak\u0161a \u00e8 una cittadina della Russia europea settentrionale, situata nella penisola di Kola all'imboccatura del \"golfo di Kandalak\u0161a\", capoluogo del Kandalak\u0161skij rajon, suddivisione amministrativa dell'oblast' di Murmansk.\nL'insediamento esiste fin dal secolo XI, anche se il suo sviluppo risale ai primi decenni del novecento con la costruzione di un porto e della stazione sulla linea ferroviaria fra Mosca e Murmansk.\nDi fronte alla citt\u00e0, nella baia Lup\u010de (\u0433\u0443\u0431\u0430 \u041b\u0443\u043f\u0447\u0435), si trovano le piccole isole Lup\u010di.\nSociet\u00e0.\nEvoluzione demografica.\n\"Fonte: mojgorod.ru\""}
{"id": "1223320", "revid": "80339", "url": "https://it.wikipedia.org/wiki?curid=1223320", "title": "Kandalaksha", "text": ""}
{"id": "1223330", "revid": "16758", "url": "https://it.wikipedia.org/wiki?curid=1223330", "title": "Joe Cirella", "text": "Carriera.\nGiocatore.\nCirella esord\u00ec nell'Ontario Hockey League con la maglia degli Oshawa Generals all'et\u00e0 di diciassette anni conquistando il titolo nella J. Ross Robertson Cup nella stagione 1982-1983. Nel 1981 fu selezionato in occasione del Draft NHL in quinta posizione assoluta dai Colorado Rockies.\nNella National Hockey League Cirella gioc\u00f2 per quattordici stagioni con le maglie dei Rockies, dal 1982 noti come New Jersey Devils, Quebec Nordiques, New York Rangers, Florida Panthers (franchigia da cui fu scelto nell'NHL Expansion Draft 1993 e gli Ottawa Senators. Nell'NHL All-Star Game del 1984 egli fu autore della rete decisiva, e fu l'ultimo giocatore a ritirarsi dalla NHL ad aver indossato i colori dei Colorado Rockies. Si ritir\u00f2 nel 1997 dopo aver giocato una stagione in Germania con i K\u00f6lner Haie, squadra della Deutsche Eishockey Liga.\nAllenatore.\nAl momento del ritiro, era l'ultimo giocatore in attivit\u00e0 ad aver vestito la maglia dei Colorado Rockies. In seguito ha intrapreso la carriera da allenatore, dapprima in NHL (fu per una stagione assistente allenatore dei Florida Panthers, poi nella Ontario Hockey League (fece parte del pool di allenatori di Oshawa Generals, Peterborough Pete e Soo Greyhounds). Dal 2018 \u00e8 assistente allenatore dei Stockton Heat in American Hockey League."}
{"id": "1223331", "revid": "110157", "url": "https://it.wikipedia.org/wiki?curid=1223331", "title": "Kamy\u0161in", "text": "Kamy\u0161in (traslitterata anche come \"Kamyshin\") \u00e8 una citt\u00e0 della Russia europea meridionale (Oblast' di Volgograd), situata sulla sponda destra del bacino artificiale di Volgograd nel punto in cui vi si getta il fiume \"Kamy\u0161inka\", circa 200\u00a0km a nordest del capoluogo Volgograd; \u00e8 il capoluogo amministrativo del distretto omonimo.\nFondata nel 1667 sulla riva sinistra del fiume \"Kamy\u0161inka\" come piccolo insediamento agricolo, battezzata con il nome del fiume su cui sorge; entro il 1710 tutti i suoi abitanti furono trasferiti in una fortezza, costruita nel 1697 sulla riva opposta della Kamy\u0161inka, in un neonato insediamento che prese il nome di \"Dmitrievsk\". Nel 1780, regnante Caterina II, la cittadina acquis\u00ec \"status\" di citt\u00e0 e fu ribattezzata con il nome attuale di Kamy\u0161in, per evitare confusioni con numerosi altri insediamenti omonimi o quasi.\nLa citt\u00e0 si svilupp\u00f2 nel XIX secolo soprattutto come centro commerciale, diventando uno dei pi\u00f9 importanti della regione del basso Volga; dall'epoca sovietica ha assunto tuttavia sempre maggiore importanza il comparto industriale (industrie tessili, meccaniche, alimentari, materiali da costruzione).\nLa citt\u00e0 \u00e8 un porto fluviale di discreta importanza.\nSociet\u00e0.\nEvoluzione demografica.\n\"Fonte: mojgorod.ru\""}
{"id": "1223340", "revid": "1452073", "url": "https://it.wikipedia.org/wiki?curid=1223340", "title": "Pangio kuhlii", "text": "Pangio kuhlii \u00e8 un pesce d'acqua dolce, appartenente alla famiglia Cobitidae.\nDistribuzione e habitat.\nQuesto pesce \u00e8 diffuso in Indonesia e nella penisola malese. Abita le acque basse, prevalentemente con corrente, e ricche di vegetazione (torrenti di collina, pianure e foreste allagate...)\nDescrizione.\nIl corpo \u00e8 lungo e sottile, anguilliforme. La bocca, munita di barbigli, \u00e8 rivolta verso il basso. Gli occhi sono piccoli. La pinna anale e quella dorsale sono molto arretrate, piccole e arrotondate. La coda \u00e8 a delta. La livrea, che appare sopra una distesa di minuscole scaglie, presenta un colore aranciato uniforme, pi\u00f9 chiaro sul ventre, con 6-1o bande nere verticali, non uniformi, che termina appena sotto il fianco, disegnando motivi diversi da individuo a individuo.\nComportamento.\n\"P. kuhlii\" \u00e8 un pesce pacifico, inoltre, perch\u00e9 si trovino a loro agio, \u00e8 necessario allevarli in piccoli gruppi di almeno 4 o 5 esemplari, in quanto sono pesci che amano vivere in gruppo, e si intimoriscono ed impauriscono se vengono allevati in singoli esemplari.\nRiproduzione.\nLa femmina gravida si riconosce per il ventre gonfio e sviluppato.\nL'accoppiamento vede la coppia nuotare parallela, con i fianchi attaccati: i corpi di entrambi cominciano a vibrare, emettendo uova e sperma. Le uova, piccole e verdi, vengono emesse al ritmo di 40 per deposizione, fino al raggiungimento di molte centinaia. Esse sono deposte su legni sommersi e vegetazione alta, vicino alla superficie. L'incubazione dura 24 ore, dopo le quali avverr\u00e0 la schiusa. Gli avannotti, molto piccoli, presentano delle branchie esterne ramificate, che vengono assorbite nel giro di una settimana.\nSottospecie.\nSecondo due biologi (Riehl e Baensch) la specie andrebbe divisa in due sottospecie: \nper differenti colorazioni della livrea. Oggi questa ipotesi non \u00e8 pi\u00f9 supportata. &lt;br&gt;\nTuttavia i biologi sono ancora dubbiosi se considerare tre specie di \"Pangio\" come variet\u00e0 o come sottospecie:\nPer oggi si tende a considerarle tre specie a s\u00e9 stanti. In futuro non sono esclusi cambiamenti.\nAcquariofilia.\nAmpiamente diffuso e conosciuto in tutto il mondo, allevato per le sue fattezze, la sua livrea e l'indole tranquilla, \u00e8 una specie prevalentemente notturna. Occupa tutti gli anfratti disponibili e spesso si insabbia anche per delle ore."}
{"id": "1223344", "revid": "729019", "url": "https://it.wikipedia.org/wiki?curid=1223344", "title": "Sergej F\u00ebdorov", "text": ""}
{"id": "1223345", "revid": "174925", "url": "https://it.wikipedia.org/wiki?curid=1223345", "title": "Criogenico", "text": ""}
{"id": "1223346", "revid": "1573940", "url": "https://it.wikipedia.org/wiki?curid=1223346", "title": "Discoglossus sardus", "text": "Il discoglosso sardo (Discoglossus sardus ) \u00e8 un anfibio anuro della famiglia Alytidae, presente in Sardegna, in Corsica, nell'Arcipelago Toscano e in alcune isole minori.\nDescrizione.\nIl discoglosso sardo \u00e8 un rospo ha un corpo snello, lungo 7-8 cm, pi\u00f9 piccolo del pi\u00f9 comune rospo smeraldino, con testa triangolare, larga e corta e poco distinta dal tronco. Gli occhi sono sporgenti e mostrano una pupilla cuoriforme. La pelle \u00e8 liscia e untuosa, disseminata di punteggiature e macchiettature circolari rade. Il maschio presenta espansioni carnose delle dita posteriori (calli nuziali) nel periodo della riproduzione ed \u00e8 privo di sacchi vocali.\nSi pu\u00f2 confondere con il rospo smeraldino (\"Bufotes viridis\"), dal quale si distingue per la pupilla cuoriforme (il rospo smeraldino ha la pupilla orizzontale) e per gli arti posteriori pi\u00f9 corti.\nBiologia.\nAllo stadio larvale ha una dieta onnivora, mentre da adulto \u00e8 un predatore di insetti e piccoli vertebrati. Ha abitudini notturne, \u00e8 piuttosto elusivo e a differenza della raganella sarda e del rospo smeraldino non si allontana troppo dall'acqua.\nLa riproduzione si verifica in due periodi dell'anno, in primavera e in autunno, con accoppiamenti che avvengono nell'acqua dietro il richiamo delle femmine da parte dei maschi. Una femmina pu\u00f2 deporre fino a un migliaio di uova, lasciate singolarmente nell'acqua sul fondo e fra la vegetazione sommersa.\nLe uova schiudono dopo pochi giorni e le larve completano lo sviluppo e la metamorfosi in 1-2 mesi. I giovani adulti hanno dimensioni del corpo di 2,5-3,5 cm.\nDistribuzione e habitat.\nIl discoglosso sardo \u00e8 una specie endemica dell'area insulare tirreno-ligure, presente in Sardegna, Corsica, Capraia, Montecristo, Argentario e nelle Isole di Hy\u00e8res.\nVive dal livello del mare fino ai 1200 metri d'altitudine presso masse d'acqua rappresentate da fiumi e torrenti, stagni, acquitrini, pozze d'acqua ed \u00e8 pi\u00f9 dipendente dalla presenza dell'acqua rispetto agli altri Anuri. Contrariamente ad altri Anuri, come ad esempio la raganella, \u00e8 disturbato dalla pressione antropica, tuttavia pu\u00f2 ritrovarsi anche in zone umide presso insediamenti urbani.\nFattori di minaccia.\nNon si hanno molte informazioni sullo stato di conservazione della specie, tuttavia \u00e8 opinione diffusa che la popolazione in Sardegna abbia avuto una sensibile diminuzione a causa della riduzione del suo habitat naturale.\nLo status di protezione \u00e8 definito dalla Legge n. 503 del 1981 Allegato II (che recepisce la Convenzione di Berna), dalla Direttiva dell'Unione Europea n. 43 del 1992 Allegati B e D e dalla Legge regionale n. 23 del 1998.\nIn natura \u00e8 predato da uccelli e rettili. Uova e larve sono predate da pesci."}
{"id": "1223347", "revid": "1573940", "url": "https://it.wikipedia.org/wiki?curid=1223347", "title": "Himatina trophina", "text": "Himatina trophina () \u00e8 un mollusco nudibranchio della famiglia Coryphellidae. \u00c8 l'unica specie nota del genere Himatina."}
{"id": "1223348", "revid": "29244", "url": "https://it.wikipedia.org/wiki?curid=1223348", "title": "Himatina", "text": ""}
{"id": "1223350", "revid": "1573940", "url": "https://it.wikipedia.org/wiki?curid=1223350", "title": "Babakina anadoni", "text": "Babakina anadoni () \u00e8 un mollusco nudibranchio della famiglia Babakinidae."}
{"id": "1223351", "revid": "486946", "url": "https://it.wikipedia.org/wiki?curid=1223351", "title": "Rioselleolis", "text": ""}
{"id": "1223355", "revid": "21880", "url": "https://it.wikipedia.org/wiki?curid=1223355", "title": "Himatella trophina", "text": ""}
{"id": "1223356", "revid": "339392", "url": "https://it.wikipedia.org/wiki?curid=1223356", "title": "Himatella", "text": ""}
{"id": "1223358", "revid": "124660609", "url": "https://it.wikipedia.org/wiki?curid=1223358", "title": "Luigi Covatta", "text": "Biografia.\nDa studente \u00e8 stato segretario nazionale dell'Intesa, l'organizzazione che riuniva gli studenti di ispirazione cattolica. Da cattolico di sinistra si impegn\u00f2 nelle elezioni politiche del 1972 nel Movimento Politico dei Lavoratori di Livio Labor. La lista non ottenne seggi e, con la maggior parte del partito, ader\u00ec al PSI.\nDal 1979 al 1994 \u00e8 stato Parlamentare per il partito socialista. Da luglio 1986 \u00e8 stato sottosegretario alla Pubblica istruzione nel Governo Craxi II, poi con lo stesso incarico nel governo Goria e nel governo De Mita, fino a luglio 1989. Ricopr\u00ec poi la carica di sottosegretario ai beni culturali nel governo Andreotti VI e nel governo Andreotti VII. Dal 1992 al 1994 \u00e8 stato vicepresidente della Commissione parlamentare per le riforme istituzionali. Dal 1993 al 1994 \u00e8 stato presidente della Commissione Lavoro del Senato.\nDopo la dissoluzione del PSI ha seguito Giuliano Amato e per le elezioni politiche del 1994 aderisce all'aggregazione di centro del Patto per l'Italia, per il quale \u00e8 stato candidato al Senato nel collegio di Pozzuoli, senza tuttavia risultare eletto.\nDal 2000 al 2002 \u00e8 presidente di Italia Lavoro. Successivamente \u00e8 vice-presidente dell'associazione Libert\u00e0Eguale.\nHa svolto anche un'intensa attivit\u00e0 giornalistica collaborando a \"La Repubblica\", \"Il Mattino\", \"L'Italia\", \"Avanti!\", \"Relazioni sociali\", \"Settegiorni\", \"Mondoperaio,\" \"Il Corriere della Sera\", \"Il Riformista\" e \"Le Ragioni del socialismo\". Attualmente collabora a Il Mattino.\nDal 2009 \u00e8 stato direttore politico del mensile \"Mondoperaio\", rivista fondata da Pietro Nenni.\nOpere.\nHa fino ad oggi pubblicato:"}
{"id": "1223362", "revid": "1573940", "url": "https://it.wikipedia.org/wiki?curid=1223362", "title": "Paracoryphella islandica", "text": "Paracoryphella islandica () \u00e8 un mollusco nudibranchio della famiglia Paracoryphellidae."}
{"id": "1223365", "revid": "124123", "url": "https://it.wikipedia.org/wiki?curid=1223365", "title": "Bill MacMillan", "text": "Carriera.\nHa giocato per i Toronto Maple Leafs, gli Atlanta Flames e i New York Islanders nella National Hockey League, dal 1970 al 1977. \u00c8 stato l'allenatore dei Colorado Rockies nella stagione 1980-81 ed ha allenato i New Jersey Devils dal 1981 al 1983. Ha vinto la Stanley Cup con i New York Islanders nel 1980 come assistente allenatore."}
{"id": "1223368", "revid": "287204", "url": "https://it.wikipedia.org/wiki?curid=1223368", "title": "Columbus Blue Jackets", "text": "I Columbus Blue Jackets sono una squadra professionistica di hockey su ghiaccio della citt\u00e0 di Columbus, Ohio, Stati Uniti d'America.\nSono membri della Eastern Conference della National Hockey League (NHL). Sono diventati parte della lega nel 2000, 22 anni dopo che l'ultima squadra dell'Ohio aveva preso parte ad un campionato di NHL (ovvero i Cleveland Barons). Si sono qualificati per la prima volta ai playoff nella stagione 2008-2009 grazie al settimo posto in Western Conference, frutto di 41 vittorie, 31 sconfitte e 10 sconfitte ai supplementari, ma furono eliminati al primo turno dai Detroit Red Wings per 4-0 in serie."}
{"id": "1223369", "revid": "830939", "url": "https://it.wikipedia.org/wiki?curid=1223369", "title": "Valentin Conrart", "text": "Biografia.\nDi famiglia calvinista, Valentin Conrart, avendo ricevuto un'istruzione idonea a intraprendere un'attivit\u00e0 commerciale, pot\u00e9 iniziare solo pi\u00f9 tardi gli studi letterari per imparare le lingue classiche e si applic\u00f2 anche allo studio dell'italiano, dello spagnolo e naturalmente all'approfondimento della lingua francese. Nel 1627 ottenne la carica di consigliere e segretario del Re e delle sue finanze, cominciando a invitare letterati nella sua casa.\nAmico di Jean Chapelain e di Jean-Luis Guez de Balzac, da lui s'incontravano gli uomini di lettere che formeranno il nucleo della futura Acad\u00e9mie fran\u00e7aise: Antoine Godeau, Jean Ogier de Gombauld, Philippe Habert, Claude Malleville, Fran\u00e7ois Le M\u00e9tel de Boisrobert, Jean Desmarets de Saint-Sorlin, Nicolas Faret, Paul Pellisson. Quelle riunioni ispirarono a Richelieu, le cui idee avevano sempre un carattere di grandiosit\u00e0, il progetto dell'Acad\u00e9mie. Conrart indirizza le lettere ufficiali e redige i regolamenti nel 1635. Ne \u00e8 il primo segretario e malgrado la sua appartenenza sincera alla religione protestante, il cardinale Richelieu lo mantenne nelle sue funzioni fino alla morte.\nEbbe un'influenza fondamentale sulla prima ondata delle grandi traduzioni in francese, realizzate da Giry, d'Ablancourt, Patru, che saranno poi chiamate \"le belle infedeli\"; collabor\u00f2 con Vaugelas alla definizione della traduzione di Quinte-Curce. Con Chapelain, ebbe un'importante funzione nei dibattiti dell'Acad\u00e9mie su \"Cid\".\nNon pubblic\u00f2 alcun scritto notevole, cosa che fece dire a Nicolas Boileau: \u00abIo imito di Conrart il prudente silenzio\u00bb."}
{"id": "1223374", "revid": "402993", "url": "https://it.wikipedia.org/wiki?curid=1223374", "title": "Legadue 2003-2004", "text": "Il campionato di Legadue di pallacanestro maschile 2003-2004 \u00e8 stato il terzo organizzato in Italia.\nLe quattordici squadre della seconda divisione si affrontano in un girone all'italiana con partite di andata e ritorno. Al termine del girone di ritorno vengono disputate altre sei giornate di seconda fase e i play-off per la promozione in Serie A. La prima \u00e8 promossa direttamente, mentre la seconda promozione \u00e8 decisa agli spareggi. Retrocede solo l'ultima classificata.\nLa Pallacanestro Reggiana torna nella massima serie a quattro anni di distanza dall'ultima partecipazione, mentre l'Aurora Basket Jesi sale per la prima volta nell'\u00e9lite del basket italiano. A fine stagione FuturVirtus cede ufficialmente il titolo alla Virtus Bologna."}
{"id": "1223383", "revid": "1793900", "url": "https://it.wikipedia.org/wiki?curid=1223383", "title": "Tom McVie", "text": "Carriera.\nGiocatore.\nMcVie ha avuto una lunga carriera da giocatore nelle serie minori nordamericane, ed in particolare in Western Hockey League (con Seattle Americans, Seattle Totems, Portland Buckaroos, Los Angeles Blades e Phoenix Roadrunners), in International Hockey League (Toledo Mercurys, Fort Wayne Komets e Dayton Gems), ed in Eastern Hockey League (Johnstown Jets).\nHa vinto per due volte la Western Hockey League, nel 1959 coi Seattle Totems e nel 1964 coi Portland Buckaroos.\nAllenatore.\nIn NHL e WHA.\nHa allenato i Washington Capitals dal 1975 a met\u00e0 della stagione 1978-79, quando si \u00e8 trasferito ai Winnipeg Jets, nella World Hockey Association, vincendola. Ha allenato quest'ultima squadra con Bill Sutherland anche nelle sue prime due stagioni in NHL (1979-80 e 1980-81).\nHa preso il posto di Bill MacMillan sulla panchina dei New Jersey Devils a met\u00e0 della stagione 1983-84, in cui la squadra \u00e8 finita in fondo alla classifica, con il punteggio peggiore nella sua storia. McVie \u00e8 tornato in panchina dei New Jersey Devils una seconda volta nella seconda parte della stagione 1990-1991 e nella successiva stagione 1991-92.\nIn NHL ha ricoperto poi anche il ruolo di \"assistant coach\" dei Boston Bruins dal 1992 al 1995.\nNelle altre leghe.\nLa sua carriera di allenatore \u00e8 iniziata quando ancora giocava: \u00e8 stato allenatore giocatore dei Fort Wayne Komets, dei Johnstown Jets e dei Dayton Gems, dove era anche general manager.\nIn Central Hockey League ha allenato gli Oklahoma City Stars nella loro ultima stagione, mentre in American Hockey League ha guidato Maine Mariners (1982-1987, con un'interruzione nel 1984, quando fu chiamato a guidare i NJ Devils), Utica Devils (1987-1992) e Providence Bruins (1997-1998). Il miglior risultato in AHL \u00e8 la finale raggiunta coi Maine Mariners, ma persa coi Rochester Americans, nel 1982-1983.\nHa inoltre guidato per una stagione una squadra di ECHL, i Wheeling Nailers (1996-1997).\nDirigente.\nAi Dayton Gems dove chiuse la carriera di giocatore, fu sia allenatore che general manager fino alla met\u00e0 della stagione 1975-1976, quando pass\u00f2 sulla panchina dei Washington Capitals.\nDal 1998 \u00e8 scout per i Boston Bruins."}
{"id": "1223385", "revid": "287204", "url": "https://it.wikipedia.org/wiki?curid=1223385", "title": "Madeleine de Scud\u00e9ry", "text": "Vita e opere.\n\u00abSaffo\u00bb fu il soprannome dato, secondo la moda del tempo, a questa donna di lettere, abituale frequentatrice dell'H\u00f4tel de Rambouillet prima di aprire, nel 1652, un proprio salotto letterario che diede a lungo il tono al Preziosismo, del quale fu una delle pi\u00f9 note esponenti. La maggior parte delle celebrit\u00e0 dell'epoca, Montausier, La Rochefoucauld, Madame de La Fayette, Madame de S\u00e9vign\u00e9, Conrart, Chapelain, Pomponne e Pellisson onorarono regolarmente le conversazioni erudite ed eleganti dei \u00absabati di M.lle de Scud\u00e9ry\u00bb.\nSotto il nome del fratello Georges de Scud\u00e9ry, che non esit\u00f2 mai a prendersi la paternit\u00e0 di un gran numero di scritti della sorella, Madeleine fu l'autrice di successo di lunghi romanzi galanti a chiave, spogliati di ogni verosimiglianza storica, nei quali facilmente si riconoscevano i ritratti di personaggi come il Cond\u00e9, M.me de Longueville, Catherine de Vivonne de Rambouillet ecc., trasposti nell'antichit\u00e0 insieme con la vita della societ\u00e0 mondana contemporanea: \"Ibrahim ou l'Illustre Bassa\" (4 volumi, 1642); \"Artam\u00e8ne ou le Grand Cyrus\" (1649-1653), il romanzo pi\u00f9 lungo di tutta la letteratura francese (10 volumi); \"Cl\u00e9lie, histoire romaine\" (10 volumi, 1654-1660), in cui traspose l'amore per Pellisson; \"Almahide ou l'esclave reine\" (8 volumi, 1660); \"Mathilde d'Aguilar, histoire espagnole\" (1667).\nDi particolare importanza fu la pubblicazione nel 1642 del romanzo \"Lettres de B\u00e9r\u00e9nice \u00e0 Titus\", nel quale l'autrice reinvent\u00f2 i personaggi di Tito e Berenice, rendendoli protagonisti di una struggente storia d'amore. Secondo Scud\u00e9ry, Tito e Berenice si erano sposati legalmente in Giudea e vivevano felici a Roma quando Vespasiano mor\u00ec e lasci\u00f2 il trono a suo figlio. A questo punto, l'odio nascosto del popolo romano per una regina straniera ebrea esplose con violenza. Comprendendo che Tito avrebbe dovuto scegliere tra il suo amore per lei e il suo futuro come imperatore di Roma, Berenice decise di uscire di sua volont\u00e0 dalla vita di Tito, preferendo sacrificare il suo amore piuttosto che il destino dell'uomo che amava. Lo straordinario successo dell'opera di Scud\u00e9ry apr\u00ec un intero filone di opere letterarie sul soggetto.\nLuogo di analisi raffinate della vita interiore dei personaggi, i cui ritratti hanno spesso un rilievo stupefacente, le opere di Scud\u00e9ry hanno dato vita a emozioni nuove, come la malinconia, la noia, l'inquietudine e certi sogni che prefigurano Rousseau. Pubblicati a parte nella \"Morale du monde ou Conversations\" (10 volumi, 1680-1682), le conversazioni piene di sentimento e di spirito dei suoi personaggi divennero una sorta di manuale della societ\u00e0 galante, dando luogo alla voga dei romanzi \"preziosi\" che proponevano una visione idealizzata dell'amore e una rappresentazione poetizzata della societ\u00e0 mondana. In \"Cl\u00e9lie, histoire romaine\" figura una famosa \"Carte de Tendre\" alla geografia della galanteria, rasentante l'affettazione, che distolse la corrente del preziosismo dal suo originale modernismo.\nMadeleine de Scud\u00e9ry attribu\u00ec al proprio alter ego, un personaggio dell\u2019\"Artam\u00e8ne ou le grand Cyrus\" che ha nome \"Saffo\", giudizi impietosi contro il matrimonio, definito un'istituzione tirannica. La Scud\u00e9ry, del resto, rimase sempre nubile. Questo romanzo \u00e8 anche considerato da alcuni critici letterari il primo romanzo moderno nella misura in cui, senza fare l'apologia della sedizione politica, lascia trasparire simpatie, pur senza illusioni, per i Frondisti. Il personaggio di Saffo attesta per la prima volta la presa di coscienza del fatto che, dopo la Fronda, le donne non avrebbero pi\u00f9 il diritto di applicare i loro talenti ai soggetti intellettuali, se non nella sfera privata. Dopo tutto, il ritiro di Saffo nel regno dei Sarmati \u2014 la leggendaria dimora delle Amazzoni \u2014 nel decimo volume di Artam\u00e8ne, coincide con il \u00abritiro\u00bb della duchessa de Montpensier. Con Pellisson, col quale intrattenne una relazione di grande fedelt\u00e0, ella ha influenzato La Fontaine e Moli\u00e8re che pure sembra averla messa in ridicolo sotto il nome di \u00abMagdelon\u00bb, diminutivo di Madeleine, nella sua pi\u00e8ce \"Le preziose ridicole\".\nMademoiselle de Scud\u00e9ry, che fece parte dell\u2019\"Accademia dei Ricovrati\" di Padova, fu la prima donna a ricevere il premio di eloquenza dall'Acad\u00e9mie fran\u00e7aise.\nNel 1819 Ernst Theodor Amadeus Hoffmann le dedic\u00f2 il celebre racconto \"La signorina di Scud\u00e9ry\"."}
{"id": "1223386", "revid": "123488943", "url": "https://it.wikipedia.org/wiki?curid=1223386", "title": "Porto di Amburgo", "text": "Il porto di Amburgo (in tedesco \"Hamburger Hafen\"), sul fiume Elba \u00e8 il principale porto della Germania e il terzo porto europeo (dopo Rotterdam e Anversa). \u00c8 tra i primi porti al mondo come traffico di container: nel 2006 ve ne sono transitati 8,86 milioni di pezzi, mentre nel 2007 e nel 2014 ne sono transitati 9,7 milioni.\nStoria.\nDurante la seconda guerra mondiale, il porto di Amburgo era il nodo di destinazione della \"Hamburg America Line\" che assicurava al regime nazista un collegamento agli Stati Uniti tramite navi \"container\" per l'approvvigionamento di petrolio e acciaio, e l'esportazione di manufatti dalla Germania. La linea \"Hamburg-Amerikanische Packetfahrt-Aktien-Gesellschaft\" (HAPAG) diede il nome a un omonimo vettore con sede ad Amburgo che gestiva il traffico merci lungo questa direttrice."}
{"id": "1223387", "revid": "1543377", "url": "https://it.wikipedia.org/wiki?curid=1223387", "title": "Akuliaruseq (citt\u00e0)", "text": "Akuliaruseq \u00e8 un villaggio della Groenlandia di 4 abitanti (gennaio 2005). Si trova a 60\u00b028'N 45\u00b030'O; appartiene al comune di Kujalleq."}
{"id": "1223390", "revid": "1873140", "url": "https://it.wikipedia.org/wiki?curid=1223390", "title": "Mimmo Calopresti", "text": "Biografia.\nDopo la militanza in giovent\u00f9 nell'organizzazione politica \"Lotta Continua\" e la produzione della fanzine antagonista \"Blood\", inizia la sua carriera all'Archivio audiovisivo del movimento operaio e democratico (AAMOD), per il quale realizza nel 1985 il video \"A proposito di sbavature\" che vince il primo premio al Festival Cinema Giovani di Torino. In seguito realizza diversi documentari e cortometraggi - fra cui \"Fratelli minori\" (1987), \"Ripresi\" (1987) e \"Alla Fiat era cos\u00ec\" (1990).\nAll'inizio degli anni novanta inizia la sua collaborazione con la Rai, per la quale realizza \"Paolo ha un lavoro\" (1991) e \"Paco e Francesca\" (1992). Sempre per l'AAMOD realizza \"1943 - La scelta\" e \"Pane, Pace, libert\u00e0 1943-1945\". L'esordio cinematografico avviene nel il 1995, quando realizza \"La seconda volta\", con Valeria Bruni Tedeschi (che sar\u00e0 poi una delle sue \"attrici feticcio\"), Marina Confalone e Nanni Moretti. La sceneggiatura si aggiudica il Premio Solinas e la pellicola, che racconta dell'incontro fra una vittima delle Brigate Rosse e un'ex brigatista, viene presentato nella Sezione Ufficiale del Festival di Cannes.\nNel 1998 realizza \"La parola amore esiste\", sempre con Valeria Bruni Tedeschi e Marina Confalone, affiancate da Fabrizio Bentivoglio, Massimo Bonetti e G\u00e9rard Depardieu. Il film vince il Nastro d'argento come \"Miglior Soggetto Originale\". Nel 1999 firma il documentario per la TV \"Tutto era Fiat\", seguito da \"Preferisco il rumore del mare\" (2000).\nNel 2001 \u00e8 chiamato a far parte della giuria del Festival di Cannes; nello stesso anno partecipa al documentario Pier Paolo Pasolini e la ragione di un sogno di Laura Betti. Negli anni successivi si cimenta anche come attore in tre film: \"Le parole di mio padre\" (2002) di Francesca Comencini, tratto dal romanzo di Italo Svevo \"La coscienza di Zeno\", \"La felicit\u00e0 non costa niente\" (2003) accanto a Vincent P\u00e9rez, Valeria Bruni Tedeschi, Francesca Neri e Laura Betti, e nell'opera prima da regista di Valeria Bruni Tedeschi, \"\u00c8 pi\u00f9 facile per un cammello...\".\nMembro della giuria al Festival di Venezia nel 2004, nel 2006 firma il documentario \"Volevo solo vivere\" che affronta il tema dell'Olocausto. Nel 2007 dirige \"L'abbuffata\", di cui cura anche il soggetto, interpretato da G\u00e9rard Depardieu, Diego Abatantuono, Valeria Bruni Tedeschi, Donatella Finocchiaro, Nino Frassica e Paolo Briguglia. Nel 2007 si \u00e8 candidato alle primarie del Partito Democratico in una lista di Palmi a sostegno di Walter Veltroni.\nNel luglio del 2008 la sua citt\u00e0 natale, Polistena, ha intitolato l'annuale Festival del Cinema \"Preferisco il rumore del mare\", consegnandogli per il secondo anno consecutivo il Premio Cultura Cinematografica Citt\u00e0 di Polistena. Lo stesso anno alla Mostra del Cinema di Venezia, ha presentato il documentario \"La fabbrica dei tedeschi\", sull'incidente di Torino alla fabbrica ThyssenKrupp.\nNel 2009 presenta il documentario \"La maglietta rossa\", dedicato alla finale di Coppa Davis del 1976, e all'acceso clima di polemiche, che stava per spingere la squadra italiana a boicottare la partita a Santiago del Cile; e a come, proprio per la finale, il tennista Adriano Panatta improvvis\u00f2 una curiosa forma di protesta contro la dittatura di Pinochet. Dal 2003 al 2010 \u00e8 stato presidente della Fondazione archivio audiovisivo del movimento operaio e democratico.\nNel 2010 collabora alla sceneggiatura del nuovo film di Mario Monicelli, \"La nuova armata Brancaleone\". Nel 2013 la Alien Films di Mimmo Calopresti ed Eileen Tasca produce il film \"Mirafiori Lunapark\" per la regia di Stefano Di Polito con Alessandro Haber, Giorgio Colangeli e Antonio Catania, storia di tre pensionati della Fiat hanno un piccolo grande sogno: trasformare una fabbrica dismessa in un lunapark.\nNel 2015 realizza il film, \"Uno per tutti\", adattamento piuttosto libero dal romanzo omonimo di Gaetano Savatteri, interpretato da Isabella Ferrari, Fabrizio Ferracane, Giorgio Panariello e Thomas Trabacchi e girato interamente a Trieste. Nel 2016 gira \"La fabbrica fantasma\", un documentario inserito nell'ambito di \u201cA mano disarmata\u201d, forum multimediale di informazione contro le mafie nate da un'idea di Paolo Butturini e sostenuto dalla Federazione Nazionale Stampa Italiana, in cui racconta il mondo delle contraffazioni da Napoli a Budapest, fino al fiume Tisza, al confine tra l'Ungheria e l'Ucraina, accesso privilegiato dei traffici clandestini per l'Europa.\nNel 2017 gira \"Immondezza - La bellezza salver\u00e0 il mondo\", un docufilm, omaggio a Pier Paolo Pasolini, prodotto da Magda Film e AICA, che racconta una corsa contro i rifiuti dal Vesuvio all'Etna che ha avuto Roberto Cavallo come protagonista; il docufilm ha vinto l'Awareness Film Festival di Los Angeles, \u00e8 stato in concorso al terzo Festival internazionale del documentario \u201cVisioni dal Mondo \u2013 Immagini dalla Realt\u00e0\u201d a Milano, al Kuala Lumpur Eco Film Festival (Kleff), al Festival internazionale ambientale di cinema (Ficma) di Barcellona, nella sezione dei documentari internazionali corti, e al Foggia Film Festival."}
{"id": "1223391", "revid": "1543377", "url": "https://it.wikipedia.org/wiki?curid=1223391", "title": "Alluitsoq", "text": "Alluitsoq (Agluitsoq prima della riforma ortografica del 1973, o Lichtenau) \u00e8 un villaggio della Groenlandia di 5 abitanti (gennaio 2005). Si trova a 60\u00b033'N 45\u00b028'O; appartiene al comune di Kujalleq. Fu fondata nel 1774."}
{"id": "1223392", "revid": "1543377", "url": "https://it.wikipedia.org/wiki?curid=1223392", "title": "Nalasut", "text": "Nalasut (o Nalassut) \u00e8 un villaggio della Groenlandia di 7 abitanti (gennaio 2005). Si trova a 60\u00b011'N 44\u00b046'O; appartiene al comune di Kujalleq."}
{"id": "1223394", "revid": "1543377", "url": "https://it.wikipedia.org/wiki?curid=1223394", "title": "Nuugaarsuk", "text": "Nuugaarsuk (o N\u00fbg\u00e2rssuk) \u00e8 un villaggio della Groenlandia di 5 abitanti (gennaio 2005). Si trova a 60\u00b015'N 44\u00b043'O; appartiene al comune di Kujalleq."}
{"id": "1223395", "revid": "1543377", "url": "https://it.wikipedia.org/wiki?curid=1223395", "title": "Qallimiut", "text": "Qallimiut (o Qagdlumiut) \u00e8 un villaggio della Groenlandia di 14 abitanti (gennaio 2005). Si trova a 60\u00b042'N 45\u00b022'O; appartiene al comune di Kujalleq."}
{"id": "1223396", "revid": "110157", "url": "https://it.wikipedia.org/wiki?curid=1223396", "title": "Qorlortorsuaq", "text": "Qorlortorsuaq (o Qordlortorssuaq) \u00e8 un villaggio della Groenlandia di 8 abitanti (gennaio 2005). Si trova a 60\u00b046'N 45\u00b013'O; appartiene al comune di Kujalleq."}
{"id": "1223397", "revid": "793215", "url": "https://it.wikipedia.org/wiki?curid=1223397", "title": "Aristides de Sousa Mendes", "text": "Rifiutandosi di eseguire gli ordini del suo governo (il regime di Salazar) e concedendo visti a rifugiati di tutte le nazionalit\u00e0 che dovevano fuggire dalla Francia nel 1940, anno dell'invasione della Francia da parte della Germania nazista nella Seconda guerra mondiale, Aristides salv\u00f2 decine di migliaia di persone dall'Olocausto.\nVita prima del 1940.\nFu battezzato \"Aristides de Sousa Mendes do Amaral e Abranches\" nel piccolo villaggio della circoscrizione di Carregal do Sal, nel distretto meridionale di Viseu. Aristides apparteneva a una famiglia aristocratica con terreni, cattolica, conservatrice e monarchica. Il padre era membro del supremo tribunal. Aristides si trasfer\u00ec a Lisbona nel 1907 dopo la laurea in giurisprudenza all'universit\u00e0 di Coimbra, cos\u00ec come suo fratello gemello. Ambedue abbracceranno la carriera diplomatica; Aristides si occuper\u00e0 di diverse delegazioni consolari portoghesi presenti nel mondo: Zanzibar, Brasile, Stati Uniti d'America.\nNel 1929 viene nominato console generale di Anversa, carica che occuper\u00e0 fino al 1938. Il suo impegno nella promozione della immagine del Portogallo non passa inosservato. Viene decorato per due volte da Leopoldo III dei Belgi, venendo nominato ufficiale dell'Ordine di Leopoldo e commendatore dell'Ordine della Corona, la pi\u00f9 alta onorificenza belga. Dopo quasi dieci anni di servizio in Belgio, Salazar, Presidente del Consiglio dei ministri e ministro degli affari esteri, nomina Sousa Mendes console di Bordeaux, Francia. Nel 1940, a 55 anni, si avvicina alla fine della sua carriera ed \u00e8 padre di quattordici figli. Politicamente non si fa notare.\nLa seconda guerra mondiale.\nAristides de Sousa Mendes era ancora console di Bordeaux quando ebbe inizio la Seconda guerra mondiale e le truppe di Adolf Hitler avanzarono rapidamente in Francia. Salazar mantenne il Portogallo neutrale. Con la Circular 14, Salazar ordinava ai consoli portoghesi presenti nel mondo di ricusare la consegna del visto alle seguenti categorie di persone: \"stranieri di nazionalit\u00e0 indefinita, contestata o disputata; apolidi; ebrei che sono stati espulsi dal paese di origine o dallo stato di cui hanno la cittadinanza\".\nNel 1940 il governo francese si rifugia temporaneamente nella citt\u00e0 di Bordeaux, fuggendo da Parigi prima che sia occupata dalla truppe tedesche. Decine di migliaia di rifugiati in fuga dall'avanzata nazista si dirigono anch'essi sulla citt\u00e0. Molti si presentano al consolato portoghese chiedendo un visto di entrata per il Portogallo o per gli Stati Uniti: Sousa Mendes, il console, se seguisse le istruzioni del suo governo, dovrebbe distribuire i visti con molta parsimonia.\nAlla fine del 1939, Sousa Mendes ha gi\u00e0 disobbedito alle istruzioni del suo governo e rilasciato alcuni visti. Tra le persone che decide di aiutare si trova il rabbino di Anversa Jacob Kruger, che gli fa comprendere che bisogna salvare i profughi ebrei. Il 16 giugno del 1940, Aristides decide di dare un visto a tutti i rifugiati che lo richiedano: \u201cA partire da ora, daremo visti a tutte le persone, senza riguardo a nazionalit\u00e0, razza o religione\u201d. Aiutato dai suoi figli e nipoti e dal rabbino Kruger, timbra passaporti, assegna visti, usando tutti i fogli di carta disponibili.\nDi fronte ai primi richiami di Lisbona, tirer\u00e0 diritto: \u201cSe devo disobbedire, preferisco che sia agli ordini degli uomini piuttosto che agli ordini di Dio\u201d. Quando Salazar prender\u00e0 dei provvedimenti contro il console, Aristides continuer\u00e0 la sua attivit\u00e0 dal 20 al 23 giugno a Bayonne (Francia), nell'ufficio di un viceconsole stupefatto e alla presenza di altri due funzionari di Salazar. Il 22 giugno 1940 la Francia chiede un armistizio alla Germania nazista. Durante il viaggio a Hendaye, Aristides continua a emettere visti per i profughi che percorrono con lui la strada per la frontiera, anche se il 23 giugno Salazar lo licenzia dalle sue funzioni di console.\nMalgrado siano stati inviati dei funzionari con il compito di \u201cprelevare\u201d Aristides, lui guider\u00e0 con la sua auto una colonna di veicoli di rifugiati in direzione della frontiera, sapendo che dal lato spagnolo non esistono telefoni. Per questo motivo le guardie di frontiera non sono state ancora avvisate della decisione di Madrid di chiudere le frontiere con la Francia. Sousa Mendes impressiona le guardie doganali, che acconsentono a lasciar passare tutti i profughi, che con i suoi visti potranno continuare il viaggio verso il Portogallo.\nLa punizione nel Portogallo di Salazar.\nL'8 luglio 1940 Aristides rientr\u00f2 in Portogallo. Sar\u00e0 punito dal governo di Salazar: Sousa Mendes, padre di una famiglia numerosa, venne privato del suo impiego diplomatico per un anno, il suo stipendio viene dimezzato prima di venir messo in pensione. Oltre a ci\u00f2 Sousa Mendes perse il diritto di esercitare come avvocato. La sua patente di guida, rilasciata all'estero, venne ritirata. Il console licenziato e la sua famiglia sopravvissero grazie alla solidariet\u00e0 della comunit\u00e0 ebraica di Lisbona, che facilit\u00f2 ad alcuni dei suoi figli gli studi negli Stati Uniti. Due dei suoi figli parteciperanno allo sbarco in Normandia.\nFrequent\u00f2, insieme ai famigliari, la sede dell'assistenza ebraica internazionale, dove caus\u00f2 sconcerto per i suoi buoni vestiti e la sua presenza. Alcuni giorni dopo dichiar\u00f2: \u201cAnche noi siamo dei profughi\u201d. Nel 1945 Salazar manifest\u00f2 la sua soddisfazione per il fatto che il Portogallo avesse aiutato i profughi, rifiutando nello stesso tempo di reintegrare Sousa Mendes nel corpo diplomatico. La sua miseria fu anche maggiore con la vendita dei beni, la morte della moglie nel 1948, l'emigrazione di tutti i suoi figli con una sola eccezione. Aristides de Sousa Mendes mor\u00ec in povert\u00e0 il 3 aprile 1954 nell'ospedale dei francescani di Lisbona. Non possedendo un vestito proprio, fu seppellito con una tunica dei francescani.\nLe persone salvate da Aristides.\nCirca trentamila visti furono rilasciati dal console Sousa Mendes, dei quali diecimila a profughi di religione ebraica.&lt;br&gt;Tra coloro che ottennero un visto dal console portoghese ci furono:\nRiconoscimenti.\nNel 1966 il memoriale di Yad Vashem (memoriale dell'Olocausto con sede a Gerusalemme, in Israele) gli prest\u00f2 omaggio attribuendogli il titolo di \u201cGiusto tra le nazioni\u201d. Le condizioni indispensabili per riconoscere un \u00abgiusto\u00bb sono tre: aver salvato ebrei, averli salvati sotto la minaccia di un grave pericolo per la propria vita, non aver mai percepito alcun compenso. Nello stesso anno furono piantati venti alberi in sua memoria nei terreni del Museo Yad Vashem.\nNel 1987, diciassette anni dopo la morte di Salazar, la Repubblica Portoghese inizi\u00f2 il processo di riabilitazione di Sousa Mendes, insignendolo dell'Ordine della Libert\u00e0 e porgendo alla sua famiglia scuse pubbliche. Nel 1994 il presidente portoghese M\u00e1rio Soares scopr\u00ec un busto in omaggio a Aristides de Sousa Mendes, cos\u00ec come una targa commemorativa nella Rue Louis-XVIII 14, l'indirizzo del consolato del Portogallo a Bordeaux nel 1940. Nel 1995 l'Associa\u00e7\u00e3o Sindical dos Diplomatas Portugueses (ASDP) istitu\u00ec un premio annuale a lui intitolato.\nNel 1996 un gruppo di scout di Esgueira (Aveiro) l'onor\u00f2 creando il \"CL\u00c3 25 ASM\" (Aristides de Sousa Mendes). Nel 1998 lo stato portoghese, nel corso del processo di riabilitazione ufficiale delle memoria di Aristides de Sousa Mendes, lo insign\u00ec a titolo postumo con la Croce al Merito per le sue azioni a Bordeaux. Nel 2006 fu realizzata l'azione di sensibilizzazione \u201cReconstruir a Casa do C\u00f4nsul Aristides de Sousa Mendes\u201d (\"Ricostruire la casa del console Aristides de Sousa Mendes\"), riguardo alla sua antica casa a Cabanas de Viriato, Carregal do Sal e nella Quinta de Crestelo, Seia - S\u00e3o Rom\u00e3o.\nNel 2007 fu votato come uno dei dieci maggiori portoghesi, tramite il programma Os Grandes Portugueses. Nella prosecuzione delle votazioni del programma Grandes Portugueses, sempre nel 2007, Aristides de Sousa Mendes si classific\u00f2 al terzo posto; il primo ed il secondo andarono rispettivamente a Salazar e a \u00c1lvaro Cunhal. \nAristides de Sousa Mendes non fu l'unico funzionario al quale il suo paese non perdon\u00f2 la disobbedienza fatta per compiere atti di giustizia e umanit\u00e0 nella Seconda guerra mondiale. Tra le altre figure conosciute che si distinsero per coraggio ed umanit\u00e0 ci sono il console giapponese a Kaunas (Lituania) Chiune Sugihara e Paul Gr\u00fcninger, capo della polizia del cantone svizzero di San Gallo."}
{"id": "1223398", "revid": "1543377", "url": "https://it.wikipedia.org/wiki?curid=1223398", "title": "Saputit", "text": "Saputit \u00e8 un villaggio della Groenlandia di 2 abitanti (gennaio 2005). Si trova a 60\u00b013'N 44\u00b047'O; appartiene al comune di Kujalleq."}
{"id": "1223399", "revid": "21880", "url": "https://it.wikipedia.org/wiki?curid=1223399", "title": "Nossidae", "text": ""}
{"id": "1223401", "revid": "196390", "url": "https://it.wikipedia.org/wiki?curid=1223401", "title": "Festival Cinema Giovani", "text": ""}
{"id": "1223403", "revid": "105998359", "url": "https://it.wikipedia.org/wiki?curid=1223403", "title": "Selezione della citt\u00e0 organizzatrice dei XX Giochi olimpici invernali", "text": "La decisione riguardo alla citt\u00e0 organizzatrice dei XX Giochi olimpici invernali venne presa dai delegati del CIO il 19 giugno 1999, durante il 109\u00ba congresso svoltosi a Seul.\nLa procedura di selezione era stata decisa durante il 108\u00ba congresso straordinario del marzo 1999, resosi necessario dopo gli scandali olimpici riguardanti l'elezione di Salt Lake City per i XIX Giochi olimpici invernali. Le nuove regole imposero ai delegati del CIO di non visitare le citt\u00e0 candidate.\nUna speciale commissione dovette scegliere fra le sei candidate quali sottoporre al voto dei membri del Comitato Olimpico. Le citt\u00e0 candidate erano:\nSolamente Torino e Sion raggiunsero la votazione. Al primo turno, la citt\u00e0 italiana fu eletta per 53 voti a 36."}
{"id": "1223407", "revid": "1573940", "url": "https://it.wikipedia.org/wiki?curid=1223407", "title": "Coryphellina", "text": "Coryphellina \u00e8 un genere di molluschi nudibranchi della famiglia Flabellinidae.\nTassonomia.\nComprende le seguenti specie:"}
{"id": "1223409", "revid": "21880", "url": "https://it.wikipedia.org/wiki?curid=1223409", "title": "Nossis", "text": ""}
{"id": "1223415", "revid": "1573940", "url": "https://it.wikipedia.org/wiki?curid=1223415", "title": "Carronella pellucida", "text": "Carronella pellucida () \u00e8 un mollusco nudibranchio della famiglia Flabellinidae."}
{"id": "1223416", "revid": "486946", "url": "https://it.wikipedia.org/wiki?curid=1223416", "title": "Hespereolis", "text": ""}
{"id": "1223417", "revid": "1005847", "url": "https://it.wikipedia.org/wiki?curid=1223417", "title": "Giovanni Cuomo", "text": "Biografia.\nFiglio di Carmine Cuomo e Angiolina De Fendis frequent\u00f2 il liceo ginnasio \"Tasso\" di Salerno. Si laure\u00f2 in lettere presso l'Universit\u00e0 di Napoli dedicandosi successivamente all'insegnamento. Fu tra i sostenitori della creazione di un istituto commerciale in Salerno di cui in seguito divenne direttore. Conseguita la laurea in legge sempre a Napoli il 29 luglio 1905, si dedic\u00f2 all'attivit\u00e0 professionale, dopo essere ricorso contro le disposizioni di divieto in materia di libera professione per coloro che esercitavano l'insegnamento. Il 16 settembre 1898 fu eletto consigliere comunale a Salerno e nel 1902 entr\u00f2 nella giunta presieduta da Andrea De Leo nella quale assunse la delega agli assessorati alle finanze e della pubblica istruzione. Dalla fine della prima guerra mondiale svolse un'intensa attivit\u00e0 politica impegnandosi sia localmente per la creazione di una organizzazione liberaldemocratica di ispirazione nittiana, sia candidandosi alla Camera nella lista democratico-liberale alla quale aderirono anche Giovanni Amendola e Andrea Torre.\nFu eletto deputato per la prima volta il 16 novembre 1919 nella XXV legislatura del Regno d'Italia e fu membro della Commissione permanente per la Pubblica Istruzione. Rieletto nella XXVI Legislatura fu fedele alla linea liberale di Amendola e si impegn\u00f2 soprattutto a favore di Salerno, spendendosi in numerose occasioni in Parlamento per ottenere l'assegnazione di fondi per la citt\u00e0. All'avvento del fascismo, decise di ritirarsi dalla vita politica attiva per dedicarsi all'esercizio della professione forense e all'insegnamento. Fu un antifascista moderato, evitando di prendere posizioni esplicite contro il regime.\nAlla caduta del fascismo, nel luglio 1943 fu nominato Commissario prefettizio del Comune di Salerno, mantenendo la carica fino all'11 gennaio 1944. Nel primo governo Badoglio fu nominato sottosegretario all'educazione nazionale, ma dall'8 settembre di fatto resse il dicastero essendo il ministro Severi rimasto bloccato a Roma. Divenne nel febbraio 1944 ministro, nel periodo di Salerno Capitale, del dicastero che nel maggio 1944 avrebbe riassunto la dizione di Ministero della Pubblica Istruzione. \u00c8 in veste di ministro che il 9 marzo 1944 Cuomo firma il decreto istitutivo dell'Istituto Superiore di Magistero Pareggiato, da lui fortemente voluto nonostante la contrariet\u00e0 dell'ambiente accademico napoletano. L'Istituto di Magistero, di cui Cuomo fu presidente del consiglio di amministrazione fino al 1947, si trasform\u00f2 in Universit\u00e0 degli studi di Salerno nel dicembre 1968 a seguito della creazione della facolt\u00e0 di Lettere e Filosofia.\nEletto deputato all'assemblea Costituente nel collegio elettorale di Salerno con 12\u00a0297 voti preferenziali, ader\u00ec al gruppo parlamentare Unione Democratica Nazionale. Nominato senatore di diritto nel dicembre 1947, non pot\u00e9 prendere possesso della carica per il sopraggiungere della morte.\nUn suo busto di dimensioni colossali era nel suo palazzo di famiglia e poi salvato dalla distruzione dalla Provincia di Salerno.\nBiblioteca personale.\nLa sua biblioteca personale \u00e8 conservata presso la Biblioteca centrale Eduardo Renato Caianiello, dell'Universit\u00e0 di Salerno. Devoluta inizialmente dagli eredi al Comune di Salerno, nell'ottobre del 1976 la Giunta Comunale ne dispose il trasferimento all'universit\u00e0. In seguito ai sopralluoghi effettuati dal rettore Nicola Cilento e dal professor Massimo Panebianco a Palazzo Santoro, venne organizzato il trasferimento presso la biblioteca della facolt\u00e0 di economia e commercio e giurisprudenza, all'epoca in Via Prudente a Salerno. Nel 1997 il fondo librario conflu\u00ec insieme alle raccolte provenienti dalle biblioteche di facolt\u00e0 nella biblioteca centrale dove, attualmente, \u00e8 sistemato al secondo piano della struttura.\nPer la parte monografica, il fondo \u00e8 costituito da circa novemila volumi di cui pi\u00f9 di un terzo \u00e8 di natura letteraria. Fra i titoli classici greci e latini, emerge per numero Cicerone, al quale Cuomo dedic\u00f2 un saggio nel 1899. Oltre la met\u00e0 di questa sezione \u00e8 rappresentata dai maggiori autori della fine dell'Ottocento e del primo novecento italiani spesso in edizioni coeve, fra i quali Carducci, Pascoli e D'Annunzio i pi\u00f9 presenti, quest'ultimo con trentotto titoli. Notevole presenza inoltre di critica letteraria, principalmente dantesca, ambito nel quale lo stesso Cuomo si ciment\u00f2. Per le letterature straniere prevalgono le opere dei romanzieri maggiori francesi, inglesi e russi dell'ottocento, frequentemente nelle popolari traduzioni pubblicate da Treves e Corbaccio.\nOpere.\nParte delle opere di Giovanni Cuomo sono presenti in \"Salernum. Biblioteca digitale salernitana\", progetto nato nel 2012 e curato dal Centro Bibliotecario di Ateneo dell'Universit\u00e0 di Salerno nell'ambito dell'archivio istituzionale ad accesso aperto."}
{"id": "1223419", "revid": "729019", "url": "https://it.wikipedia.org/wiki?curid=1223419", "title": "Zimmer Inc.", "text": "La Zimmer Inc. , fondata nel 1927 con sede a Warsaw nello stato dell'Indiana, \u00e8 una multinazionale statunitense leader mondiale nello sviluppo, produzione e commercializzazione di dispositivi per l'ortopedia (protesica ricostruttiva per l'anca, il ginocchio, la spalla ed il gomito) e sistemi di osteosintesi per la colonna e la traumatologia.\n\u00c8 quotata a New York e a Zurigo, con 4,6 miliardi di dollari di fatturato nel 2013 .\nNell'aprile del 2014 Zimmer ha reso pubblico di aver consentito all'acquisto della concorrente Biomet Inc. per 13.35 miliardi di dollari ."}
{"id": "1223425", "revid": "154893", "url": "https://it.wikipedia.org/wiki?curid=1223425", "title": "Volvo S40", "text": "La Volvo S40 \u00e8 un'autovettura di classe media prodotta dalla casa automobilistica svedese Volvo. Ci sono state due serie di questa vettura, la prima delle quali \u00e8 stata lanciata nel 1995, mentre la seconda \u00e8 datata 2004. Dal 2012 la \"S40\" non viene pi\u00f9 prodotta.\nPrima serie (1995\u20132004).\nLe prime S40 (berlina) e V40 (station wagon) venivano costruite nei Paesi Bassi nello stabilimento NedCar (ex DAF), in base a una joint venture tra Mitsubishi Motors Corporation e Volvo, prima che quest'ultima venisse acquistata da Ford. Era infatti basata sulla stessa piattaforma della Mitsubishi Carisma. Nonostante la piattaforma condivisa, la S40/V40 e la Carisma si differenziavano notevolmente, dato che dei circa 5 000 componenti della vettura, 4 000 risultavano differenti per le due vetture. Dei rimanenti, circa 650 venivano prodotti da Volvo e 350 da Mitsubishi.\nLa prima ad essere stata presentata fu la S40 al Salone di Francoforte nel Settembre 1995 mentre la versione station V40 fu lanciata al Motorshow di Bologna nel dicembre dello stesso anno. Poco dopo fu anche eletta in Italia \"station pi\u00f9 bella del Mondo\".\nFurono auto innovative per l'epoca perch\u00e9 per la prima volta la Volvo offriva di serie gli airbag laterali su una sua vettura. Rispetto alla precedente 460 la S40 abbandonava le linee squadrate della sua progenitrice e adottava linee arrotondate e eleganti e sportive allo stesso tempo; la V40 fu la prima station wagon compatta di casa Volvo.\nNel 2000 S40 e V40 ricevettero un restyling (\"Fase II\") in cui vennero introdotte numerose migliorie, tra cui l'iniezione diretta sui motori Diesel, nuove geometrie delle sospensioni, miglioramento dello sterzo e un leggero ridisegnamento del frontale, dei gruppi ottici posteriori e di alcuni particolari esterni e interni.\nLe S40 e V40 erano equipaggiate con motori tutti 4 cilindri nelle configurazioni turbo-diesel 1.9 (di origine Renault) e benzina 1.6, 1.8, 2.0. Questi ultimi anche sovralimentati mediante turbocompressore (2.0T e T4). Versione con motore 1.8 era prodotta anche come BiFuel, con impianto GPL direttamente dalla casa madre. Con tasto LPG sulla plancia centrale, strumento con lancetta per visualizzazione livello gas al posto di termometro, e la spia verde LPG nel quadro strumenti. A causa del serbatoio in forma di ciambella ubicato nel baule, veniva fornita senza ruota di scorta. Per quanto riguarda la versione 1.8i, trattasi di un motore sviluppato da Mitsubishi con iniezione diretta di benzina che equipaggi\u00f2 le Volvo S/V40 in virt\u00f9 degli accordi commerciali tra la casa svedese e quella giapponese.\nLa prima versione di quest'auto \u00e8 stata sottoposta nel 1997 al crash test dell'Euro NCAP ottenendo 4 stelle di valutazione.\nLe due vetture ebbero molto successo (soprattutto la V40), grazie a un'elevata qualit\u00e0 unita a un prezzo piuttosto concorrenziale.\nSeconda serie (2004\u20132012).\nIntrodotta nel 2004, la seconda generazione della S40 \u00e8 basata su piattaforma Ford C1 (sulla quale sono basate anche, ad esempio Ford Focus e Mazda 3) e viene costruita nello stabilimento di Gand in Belgio. La versione familiare assunse il nome di Volvo V50. Sebbene il telaio e la maggioranza delle componenti della vettura siano stati sviluppati da Volvo, le sospensioni sono state sviluppate da Ford, i motori Diesel da Ford-PSA (Peugeot) e i cambi da Mazda. Nel 2004 era disponibile con il propulsore da 2.400 cc cinque cilindri di origine Volvo erogante 140 CV e 220 nm di coppia a 3.500 giri minuto e nel 2006 \u00e8 stata introdotta la motorizzazione cinque cilindri Diesel di origine Volvo. Nel giugno 2007 il modello ha subito un leggero restyling che ha interessato i gruppi ottici anteriori e posteriori e i fascioni paracolpi di entrambe le versioni, berlina e station wagon. La V50 \u00e8 proposta sul mercato con tre allestimenti: kinetic, momentum e summum. Per quanto riguarda la sicurezza automobilistica, anche la seconda serie della S40 \u00e8 stata sottoposta ai test dell'Euro NCAP nel 2004 raggiungendo la valutazione globale di 5 stelle.\nNel 2012 la vettura \u00e8 stata sostituita dalla Volvo V40, nuova berlina 2 volumi."}
{"id": "1223427", "revid": "1522738", "url": "https://it.wikipedia.org/wiki?curid=1223427", "title": "Wellington Koo", "text": "Fu prima uno dei partecipanti alla Conferenza di pace di Parigi del 1919 e in seguito per due volte primo ministro, presidente e ambasciatore negli Stati Uniti dal 1946 al 1956. Nel 1919 fu tra i delegati cinesi alla fondazione della Societ\u00e0 delle Nazioni e di nuovo nel 1945 alla fondazione dell'ONU.\nFu inoltre il primo cinese ad adottare un nome occidentale e, la sua morte a 98 anni, lo rende il pi\u00f9 anziano capo di stato ad aver mai guidato la Cina.\nBiografia.\nAnd\u00f2 negli Stati Uniti e studi\u00f2 la cultura occidentale per aiutare la Cina con i problemi dell'imperialismo. Parlava un inglese perfetto e corrente e si interess\u00f2 alla posizione della Cina nella societ\u00e0 internazionale.\nKoo frequent\u00f2 la Saint John's University di Shanghai, e successivamente il Columbia College, dove fu membro della Philolexian Society, un club di letteratura e dibattiti. Nel 1912 Koo consegu\u00ec il dottorato in Legge e Diplomazia Internazionale della Columbia University. Immediatamente torn\u00f2 in Cina per servire la neonata repubblica come segretario di lingua inglese del presidente. Nel 1915 Koo fu nominato ambasciatore cinese negli Stati Uniti.\nNel 1919 fu uno dei delegati cinesi alla Conferenza di pace di Parigi, motivo per il quale divenne famoso. Davanti alle potenze occidentali e al Giappone, chiese che il Giappone restituisse lo Shandong alla Cina. Si distinse anche per la richiesta ai Paesi occidentali di abbandonare tutte le istituzioni imperialiste come il principio di extraterritorialit\u00e0, i controlli tariffari, le guardie alle ambasciate e alle concessioni. Le potenze occidentali rifiutarono le sue richieste e, di conseguenza, la delegazione cinese alla Conferenza di pace di Parigi fu l'unica a non ratificare il Trattato di Versailles non partecipando alla cerimonia di firma.\nKoo fu anche coinvolto nella formazione della Societ\u00e0 delle Nazioni come primo rappresentante della Cina in tale consesso. Assunse l'incarico di presidente della Cina negli anni 1926-1927 durante un periodo caotico a Pechino. Prest\u00f2 servizio in seguito come ministro degli Esteri per Zhang Zuolin e rappresent\u00f2 la Cina alla Societ\u00e0 delle Nazioni nella protesta contro l'invasione giapponese della Manciuria. Lavor\u00f2 come ambasciatore cinese in Francia dal 1936 al 1940, finch\u00e9 la Francia non fu occupata dalla Germania, dopodich\u00e9 fu ambasciatore cinese nel Regno Unito fino al 1946. Nel 1945 Koo fu uno dei membri fondatori dell'Organizzazione delle Nazioni Unite. In seguito fu ambasciatore negli Stati Uniti cercando di mantenere l'alleanza fra la Repubblica di Cina e gli Stati Uniti, mentre il Kuomintang cominciava a perdere la guerra contro il Partito Comunista Cinese e doveva ritirarsi a Taiwan.\nKoo lasci\u00f2 il corpo diplomatico cinese nel 1956 dopo 44 anni e due guerre mondiali; era il pi\u00f9 esperto e rispettato diplomatico cinese. Nel 1956 Koo assunse la carica di giudice nella Corte internazionale di giustizia a L'Aia e serv\u00ec come vicepresidente della stessa negli ultimi tre anni del suo mandato. Nel 1967 si ritir\u00f2 a vita privata trasferendosi a New York, dove pass\u00f2 il resto della propria vita con la famiglia e gli amici fino alla morte, avvenuta nel 1985 all'et\u00e0 di 98 anni.\nVita privata.\nKoo spos\u00f2 nel 1908 Chang Jun-e, da cui divorzi\u00f2 nel 1912.\nLa seconda moglie di Koo fu Tang Pao-yu, la figlia pi\u00f9 giovane dell'ex primo ministro cinese Tang Shaoyi e cugina della pittrice ed attrice Mai-mai Sze. Da lei ebbe due figli, Wellington Koo Jr. (nato nel 1921) e Freeman Koo (1923).\nWellington Koo spos\u00f2, in terze nozze, Oei Hui-lan (1899-1992), la quale era gi\u00e0 stata sposata con il conte Hoey Stoker ed il diplomatico Clarence Huangson Young. Ella era uno dei 45 figli riconosciuti dal magnate dello zucchero Oei Tiong-ham, cinese con base a Giava. I coniugi Koo ebbero due figli, un maschio, Teh-chang Koo, ed una femmina, Patricia Koo.\nKoo e la sua seconda moglie si separarono negli anni Cinquanta. Al tempo egli viveva con un'altra donna che presentava in societ\u00e0 come sua moglie. Tuttavia, lui e Hui-lan non divorziarono mai. Spos\u00f2 nel 1959 la sua quarta moglie, Yen Yu-ying (1905-2017), detta Juliana, che aveva gi\u00e0 tre figlie, Genevieve (che spos\u00f2 il fotografo, romanziere e compositore afroamericano Gordon Parks), Shirley e Frances Loretta Young."}
{"id": "1223432", "revid": "1543377", "url": "https://it.wikipedia.org/wiki?curid=1223432", "title": "Yui Makino", "text": "\u00c8 conosciuta soprattutto per aver recitato nel ruolo di Sakura nell'anime Tsubasa Chronicle e per alcune canzoni della serie animata Aria. Attualmente lavora per l'etichetta Amuse.\nBiografia.\nMakino Yui inizi\u00f2 a studiare pianoforte all'et\u00e0 di quattro anni. All'et\u00e0 di sette anni, il suo talento fu notato dal regista Shunji Iwai, che le chiese di eseguire dei pezzi per tre suoi film: \"Love Letter\", \"All About Lily Chou-Chou\" e \"Hana and Alice\". Si \u00e8 diplomata al Tokyo College of Music in pianoforte nel 2008.\nHa debuttato come cantante nel 2005 con \"Ogna Magni\", prodotto da Y\u014dko Kanno, usato come canzone di chiusura dell'anime \"Sousei no Aquarion\". Nell'aprile dello stesso anno ha anche debuttato come doppiatrice nel ruolo di Sakura in \"Tsubasa Chronicle\", registrandone anche numerose canzoni della colonna sonora.\nTra il 2005 e il 2006 ha pubblicato i singoli \"Amrita\", \"Undine\" ed \"Euforia\", per poi pubblicare il suo primo album \"Tenky\u016b no Ongaku\" (2006). Nello stesso periodo ha lavorato a varie canzoni per Aria, e ha dato la voce a Misaki Nakahara in Welcome to the N.H.K...\nNel 2007 si \u00e8 esibita per la prima volta all'estero, in Cina, come rappresentante del Giappone in uno scambio culturale Cina-Giappone.\nAl momento ha all'attivo sei album: \"Tenky\u016b no Ongaku\" (2006), \"Makino Yui\" (2008), \"Holography\" (2011), \"Tabi*note\" (2015), \"Will\" (mini album; 2018) e \"UP!!!!\" (selection album; 2019).\nDiscografia.\nAltro.\nPer \"Aquarion\":\nPer \"Tsubasa Chronicle\"\nPer \"NHK Ni Y\u014dkoso!\":\nPer \"Zegapain\":\nPer \"Hoshi no Umi no Amuri\":"}
{"id": "1223441", "revid": "729019", "url": "https://it.wikipedia.org/wiki?curid=1223441", "title": "Doug Carpenter", "text": "Ha allenato nella National Hockey League (New Jersey Devils e Toronto Maple Leafs), nella Quebec Major Junior Hockey League, e nella American Hockey League. Ha avuto un passato da giocatore, ma non ha mai giocato in NHL."}
{"id": "1223460", "revid": "198277", "url": "https://it.wikipedia.org/wiki?curid=1223460", "title": "Serie A1 2000-2001 (pallacanestro maschile)", "text": "La Serie A1 FIP 2000-2001 \u00e8 stata la settantanovesima edizione del massimo campionato italiano di pallacanestro maschile.\nIl campionato \u00e8 composto da 18 squadre che si incontrano in un girone all'italiana, con partite di andata e ritorno. La vittoria vale 2 punti, la sconfitta 0. Le prime 8 squadre in classifica accedono ai play-off, che si giocano al meglio delle 5 partite.\nAd inizio stagione venne stabilito il provvedimento secondo il quale era possibile tesserare 12 giocatori provenienti da paesi associati all'Unione europea.\nPer ragioni di sponsorizzazione la Serie A1 2000-2001 venne denominata \"Foxy Cup\"."}
{"id": "1223461", "revid": "86599", "url": "https://it.wikipedia.org/wiki?curid=1223461", "title": "Cratere Egede", "text": "Egede \u00e8 un cratere lunare di 34,18 km situato nella parte nord-orientale della faccia visibile della Luna, sul confine meridionale del Mare Frigoris, a ovest del cratere Aristoteles. A sudovest \u00e8 presente un arco formato da basse montagne che si curva tra il bordo del cratere Aristotele e il cratere Eudoxus.\nIl letto del cratere Egede \u00e8 piatto, sommerso dalla lava e praticamente senza formazioni, tranne qualche piccolo cratere. Del bordo rimane una circonferenza approssimativamente poligonale che si erge poco sopra il mare lunare. Il bordo restante ha un'altezza massima di 0,4\u00a0km sopra la superficie.\nIl cratere \u00e8 dedicato al naturalista danese Hans Egede.\nCrateri correlati.\nAlcuni crateri minori situati in prossimit\u00e0 di Egede sono convenzionalmente identificati, sulle mappe lunari, attraverso una lettera associata al nome."}
{"id": "1223467", "revid": "339392", "url": "https://it.wikipedia.org/wiki?curid=1223467", "title": "Gradi dell'aggettivo qualificativo", "text": ""}
{"id": "1223468", "revid": "124952635", "url": "https://it.wikipedia.org/wiki?curid=1223468", "title": "San Cristoforo", "text": "San Cristoforo (... \u2013 Licia, 250 circa), \u00e8 un santo venerato dalla Chiesa cattolica e dalla Chiesa ortodossa. Secondo la tradizione della Chiesa occidentale sub\u00ec il martirio in Licia sotto Decio nel 250.\nBiografia.\nIl pi\u00f9 antico testo degli \"Atti\" di san Cristoforo, in lingua latina, risale al VII secolo; ma \u00e8 con la narrazione della \"Legenda Aurea\" di Jacopo da Varagine che la storia di san Cristoforo divenne famosa durante il Medioevo.\nSecondo la leggenda agiografica orientale, Cristoforo, un omone dall'aspetto animalesco, entrato nell'esercito imperiale, si convert\u00ec al cristianesimo e annunci\u00f2 la sua fede ai commilitoni. Scoperto, venne sottoposto a numerose torture. Due donne, Niceta e Aquilina, che avrebbero dovuto corromperlo, furono invece da lui convertite. Alla fine Cristoforo venne decapitato.\nIn Occidente prevalse invece un altro aspetto, quello legato al significato etimologico del suo nome: \"Cristoforo\" infatti significa, in greco, \"(colui che) porta Cristo\". \nCos\u00ec la leggenda parla di un cananeo, per alcuni un gigante, che faceva il traghettatore su un fiume. Era un uomo burbero e viveva da solo in un bosco, di cui era padrone. Secondo alcune storie il fiume era in Licia. Una notte gli si present\u00f2 un fanciullo per farsi portare al di l\u00e0 del fiume; \"Reprobus\" (questo era il nome dell'uomo prima del battesimo, secondo alcune versioni), anche se grande e robusto, si sarebbe piegato sotto il peso di quell'esile creatura, che sembrava pesare sempre di pi\u00f9 ad ogni passo. In alcune versioni sarebbe cresciuta anche la corrente del fiume, che si faceva pi\u00f9 vorticosa. Il gigante sembrava essere sopraffatto, ma alla fine, stremato, riusc\u00ec a raggiungere l'altra riva. Al meravigliato traghettatore il bambino avrebbe rivelato di essere il Cristo, confessandogli inoltre che aveva portato sulle sue spalle non solo il peso del corpicino del bambino, ma il peso del mondo intero. Dopo aver ricevuto il battesimo, Cristoforo si rec\u00f2 in Licia a predicare e qui sub\u00ec il martirio.\nQuesto aspetto di Cristoforo suggerisce che con l'avvento di Cristo l'uomo non \u00e8 pi\u00f9 responsabile del proprio piccolo mondo, ma di tutto il creato. Trasportare un giovane maschio dall'altra parte del bosco poteva essere, anticamente, una qualche forma di iniziazione ai misteri della natura, della foresta, dell'acqua, o iniziarlo alla vita adulta. Da quando per\u00f2 Cristo irrompe nel mondo, tutto cambia profondamente: un bimbo cristiano porta su di s\u00e9 la responsabilit\u00e0 del mondo intero, anche quello al di l\u00e0 del bosco. \"Hai portato il peso del mondo sulle tue spalle\": questa la differenza tra l'uomo del prima e l'uomo del dopo Cristo.\nIn alcuni paesi, tra i quali quelli anglosassoni, esiste la storia di \"Iron John\", o di \"Eisenhans\", come raccontano i fratelli Grimm. Il protagonista della fiaba \u00e8 un uomo selvatico che viene ripescato nel fondo di uno stagno, dove si trovava chiss\u00e0 da quanto tempo.\nCristoforo cinocefalo.\nIl santo cristiano San Cristoforo viene raffigurato in moltissime icone e affreschi bizantini con le fattezze di Cinocefalo. Nella \"Passio sancti Christophori martyris\", un testo presente in varie opere di patristica e che ebbe molta diffusione in epoca medioevale, viene narrata la leggenda del santo, che sarebbe proprio un Cinocefalo convertitosi al Cristianesimo. San Cristoforo Cinocefalo presenta caratteri comuni sia al dio egizio Anubi (san Cristoforo traghetta Ges\u00f9 Bambino, cos\u00ec come Anubi \"traghetta\" le anime fra il regno dei vivi a quello dei morti), sia ai molteplici racconti di Cinocefali (talvolta san Cristoforo viene rappresentato come un gigante, attributo condiviso da diverse popolazioni di uomini-cane).\nLa figura di san Cristoforo, sebbene acquisisca alcuni tratti del mito dei Cinocefali (il gigantismo, l'abbrutimento prima della conversione) ne ribalta completamente lo status morale nella sua santit\u00e0. Un autore altomedievale (IX secolo d.C.), il monaco benedettino Ratramno di Corbie (\"Ratramnus\") nella \"Epistola de Cynocephalis\" afferma che i Cinocefali debbano essere considerati come esseri umani. Questo documento esprime un duplice e pi\u00f9 complesso atteggiamento verso i \"popoli mostruosi\" che si sviluppa nel tempo, che vede al di l\u00e0 dell'ostilit\u00e0 prevalente, anche l'accettazione come parte della creazione di Dio.\nLa figura di san Cristoforo sarebbe, anche, un retaggio di culti pagani legati al moto astronomico di Sirio, stella appartenente alla costellazione del Cane Maggiore. La festa del santo cade il 25 luglio e il riferimento astronomico riguarderebbe il periodo della \"canicola\", quello in cui il sorgere e tramontare di Sirio coincidono con quelli del Sole. In quel periodo cadeva anche la festa di un \"santo\" cane, san Guinefort di Lione.\nCulto.\nDal Martirologio Romano: \"In Licia nell'odierna Turchia, san Cristoforo, martire.\"\nGi\u00e0 nel 452 esisteva una chiesa dedicata al suo culto in Bitinia (oggi Turchia), e un secolo dopo un monastero a Taormina portava il suo nome. Nel Medioevo il culto di san Cristoforo era largamente diffuso prima in Oriente e poi in Occidente.\nLa ricorrenza di questo popolare santo si celebra in occidente il 25 luglio, anche se nel 1969 la celebrazione \u00e8 stata rimossa dal calendario dei santi. (mentre rimane allo stato di mera \" commemoratio\" nella messa tridentina).\nLa festa del santo cadeva durante la canicola, quando Sirio stella della costellazione del Cane Maggiore aveva la sua levata eliaca, e il culto per il cinocefalo e il periodo \"del cane\" si fusero nelle tradizioni popolari medievali.\nLa sua figura \u00e8 presente anche nei culti afroamericani: nel vudu \u00e8 infatti identificato con Legba, Simbi D'lo e Gran Bois, mentre nella santeria \u00e8 Agayu, e Loma Yaya nel palo monte.\nPatronati.\nSan Cristoforo \u00e8 uno dei quattordici Santi ausiliatori (\"che recano aiuto\") particolarmente invocati in occasione di gravi calamit\u00e0 naturali o per la protezione da disgrazie o pericoli specifici. Il patrocinio di san Cristoforo era particolarmente invocato durante le epidemie di peste.\nSan Cristoforo \u00e8 stato sempre venerato come il patrono di quelli che hanno a che fare con il trasporto, come barcaioli, pellegrini, pendolari, viandanti, viaggiatori, facchini, ferrovieri, autieri. \nNei tempi moderni il suo culto \u00e8 stato rilanciato su scala mondiale perch\u00e9 \u00e8 stato proclamato protettore degli automobilisti. \nNel 1933 a Parigi fu eretta una chiesa dedicata al santo nel quartiere Javel ove si trovano grandi fabbriche di automobili. Diffusissime sono le immagini di san Cristoforo su autoadesivi e portachiavi.\nSan Cristoforo viene sempre rappresentato, fin dal medioevo, sull'esterno delle chiese in proporzioni colossali. La leggenda narra che chi dovesse vedere la sua immagine quel giorno non morir\u00e0.\nArchitetture religiose.\nLocalit\u00e0.\nSan Cristoforo \u00e8 il santo patrono di numerose localit\u00e0; in particolare \u00e8 il patrono dei seguenti comuni italiani:"}
{"id": "1223476", "revid": "155634", "url": "https://it.wikipedia.org/wiki?curid=1223476", "title": "Serie A1 1999-2000 (pallacanestro maschile)", "text": "Il campionato di Serie A1 di pallacanestro maschile 1999-2000 \u00e8 stato il settantottettesimo organizzato in Italia.\nVi partecipano 16 squadre che si incontrano in partite di andata e ritorno. La vittoria vale 2 punti, la sconfitta 0. Al termine della stagione regolare sono previsti i play-off. Le prime 2 squadre della classifica accedono direttamente ai quarti di finale, mentre le squadre classificate tra il 3\u00ba ed il 14\u00ba posto si incontrano agli ottavi di finale. Gli ottavi di finale sono previsti al meglio delle 3 partite. Quarti, semifinali e finale invece al meglio delle 5.\nLa squadra classificata al 15\u00ba posto rimane in Serie A1; l'ultima (16\u00ba posto) retrocede in Serie A2."}
{"id": "1223478", "revid": "86599", "url": "https://it.wikipedia.org/wiki?curid=1223478", "title": "Cratere Ehrlich", "text": "Ehrlich \u00e8 un cratere lunare di 33,58 km situato nella parte nord-orientale della faccia nascosta della Luna, a met\u00e0 via tra il cratere Parsons a sud e il cratere Guillaume a nord. \nGiace all'interno di una regione accidentata che ha subito bombardamenti da impatti che hanno consumato il cratere rendendone le formazioni pi\u00f9 morbide e arrotondate. Il letto interno e le pareti interne sono praticamente senza caratteristiche rilevanti e non sono presenti impatti rilevanti sul bordo, se si eccettua una coppia di piccoli crateri sul bordo esterno meridionale.\nIl cratere \u00e8 dedicato al medico tedesco Paul Ehrlich.\nCrateri correlati.\nAlcuni crateri minori situati in prossimit\u00e0 di Ehrlich sono convenzionalmente identificati, sulle mappe lunari, attraverso una lettera associata al nome."}
{"id": "1223480", "revid": "767487", "url": "https://it.wikipedia.org/wiki?curid=1223480", "title": "Davey Havok", "text": "Biografia.\nAll'et\u00e0 di tre anni rimase orfano di padre; sua madre si rispos\u00f2 e Davey prese il cognome del patrigno, \"Marchand\". La sua famiglia si trasfer\u00ec da Rochester a Ukiah, in California, quando lui aveva cinque anni. L\u00ec Davey frequent\u00f2 la scuola cattolica fino alle medie. Durante il liceo, insieme agli amici Markus Stopholese e Vic Chalker, decise di formare una band, che successivamente divenne nota col nome AFI (A Fire Inside). Si un\u00ec a loro Adam Carson. Subito dopo il liceo la band si sciolse, e Davey si trasfer\u00ec a Berkeley per frequentare l'universit\u00e0 studiando inglese e psicologia. Nonostante i pressanti impegni universitari, Davey continu\u00f2 a scrivere canzoni, che vennero poi inserite negli album: \"Answer That and Stay Fashionable\" e \"Very Proud of Ya\". I ragazzi suonarono davanti a diverse centinaia di persone al Phoenix Theatre. La band decise quindi di riunirsi nel 1995 e di incidere il primo album \"Answer That and Stay Fashionable\", che usc\u00ec nel 1995 per la Wingnut Records. Nel 1996, il secondo album \"Very proud of ya \"usc\u00ec per la Nitro Records, seguito un anno dopo da \"Shut your mouth and open your eyes\". Nel 1999, la band pubblic\u00f2 \"Black sails in the sunset\", il loro quarto album e nel 2000 \"The art of drowning\". Pi\u00f9 avanti, Davey Havok si un\u00ec a Steve Zing, London May e Todd Youth dei Samhain e, formata la band Son Of Sam, registr\u00f2 con loro l'album \"Songs from Earth\". Gli fu successivamente chiesto di entrare a far parte dei Misfits come leader, ma lui rifiut\u00f2. Nel 2003 venne pubblicato \"Sing the sorrow\" e tre anni dopo, il 6 giugno, usc\u00ec \"Decemberunderground \"per la Interscope Records. Altri due album, \"Crash love \"(2009) e \"Burials \"(2013) vennero pubblicati. Parallelamente al progetto AFI, nel 2007 Davey cominci\u00f2 un progetto elettronico insieme al chitarrista Jade Puget, che prese il nome di Blaqk Audio; nello stesso anno, pubblicarono il primo album dal titolo \"CexCells\". Il secondo album, \"Bright black heaven\", venne pubblicato nel settembre 2012.\nNel 2007, lui e Jeffree Starr fecero da modelli per la linea di gioielli \"Tokyo hardcore\" di Tarina Tarantino. Due anni dopo, nel 2009, Davey prese parte al film \"Godkiller \"di Lance Heriksen, in cui doppia l'antagonista Dragos. Nel marzo 2011 si un\u00ec al cast del musical \"American Idiot \"interpretando St.Jimmy. Il 21 febbraio 2013 annunci\u00f2 di aver scritto il suo primo libro, \"Pop kids\", pubblicato per la casa editrice Black Candy Publishing; \u00e8 uscito nelle librerie nell'aprile 2013."}
{"id": "1223482", "revid": "155634", "url": "https://it.wikipedia.org/wiki?curid=1223482", "title": "Serie A1 1998-1999 (pallacanestro maschile)", "text": "Il campionato di Serie A1 di pallacanestro maschile 1998-1999 \u00e8 stato il settantasettesimo organizzato in Italia.\nA questa edizione prendono parte 14 squadre, che si incontrano in un girone all'italiana con partite di andata e ritorno. La vittoria vale 2 punti, la sconfitta 0. Al termine della stagione regolare le prime 12 squadre si qualificano per i play-off. Le prime 4 accedono direttamente ai quarti di finale, mentre le altre 8 si giocano la partecipazione in un turno preliminare al meglio delle 3 partite. Quarti, semifinali e finale si giocano al meglio delle 5 partite.\nL'ultima classificata retrocede in serie A2."}
{"id": "1223483", "revid": "1573940", "url": "https://it.wikipedia.org/wiki?curid=1223483", "title": "Coryphella verrucosa", "text": "Coryphella verrucosa () \u00e8 un mollusco nudibranchio della famiglia Coryphellidae.\nDescrizione.\nIl corpo \u00e8 di colore bianco-rosato, leggermente traslucido, con cerata rosso acceso con parte terminale bianca."}
{"id": "1223486", "revid": "86599", "url": "https://it.wikipedia.org/wiki?curid=1223486", "title": "Cratere Eichstadt", "text": "Eichstadt \u00e8 un cratere lunare di 49,57 km situato nella parte sud-occidentale della faccia visibile della Luna nella regione orientale dei Montes Cordillera. A qualche centinaio di chilometri a est di Eichstadt \u00e8 presente il cratere Darwin.\nTrovandosi in prossimit\u00e0 del bordo del disco, appare, per effetto prospettico, oblungo quando osservato dalla Terra.\nIl bordo \u00e8 ben definito e forma una circonferenza frastagliata. Sono presenti delle leggere protuberanze esterne nel perimetro a sud-sudest, sudovest e a nord. Lungo la parere interna sono presenti delle zone pianeggianti e il bordo superiore \u00e8 curvato. La parte centrale del letto interno contiene molte creste irregolari e basse.\nIl cratere \u00e8 dedicato all'astronomo tedesco Lorentz Eichstadt. \nCrateri correlati.\nAlcuni crateri minori situati in prossimit\u00e0 di Eichstadt sono convenzionalmente identificati, sulle mappe lunari, attraverso una lettera associata al nome."}
{"id": "1223489", "revid": "155634", "url": "https://it.wikipedia.org/wiki?curid=1223489", "title": "Serie A1 1997-1998 (pallacanestro maschile)", "text": "Il campionato di Serie A1 di pallacanestro maschile 1997-1998 \u00e8 stato il settantaseiesimo organizzato in Italia."}
{"id": "1223492", "revid": "767487", "url": "https://it.wikipedia.org/wiki?curid=1223492", "title": "Piazza del Popolo (Todi)", "text": "Piazza del Popolo rappresenta il centro laico e vescovile di Todi, in provincia di Perugia, ed ospita uno dei pi\u00f9 interessanti complessi medievali d'Italia. Attorno vi sorgono i principali monumenti cittadini a testimonianza dei poteri cittadini dell'epoca dei Liberi Comuni. Da un lato il Duomo dell'Annunziata, simbolo del potere ecclesiastico; e dagli altri i palazzi pubblici, sede dei poteri civici: il Palazzo dei Priori, il Palazzo del Capitano e il Palazzo del Popolo.\nStoria e descrizione.\nLa piazza attuale ha forma quadrangolare, in passato presentava dimensioni molto maggiori alle attuali, dove la cattedrale si trovava proprio al centro fino al XV sec..\nNel 1438 risulta che gli Atti costruirono un proprio palazzo riducendo cos\u00ec il volume della piazza, poi ampliato dal vescovo Angelo Cesi verso la prima met\u00e0 del '500.\nNel 1487 venne circondata da mura con quattro porte, con al centro una fontana antecedente, poi demolita nel 1479.\nQuando nel 1262 venne deciso di lastricare il terreno della piazza, furono trovate delle cisterne romane d'immagazzinamento di cereali, poi, in seguito alla scoperta, utilizzate per l'immagazzinamento dell'acqua (fino al 1572).\nOltre la cattedrale vi si trovano il Palazzo del Capitano, il Palazzo dei Priori ed il Palazzo del Popolo. Il palazzo del Capitano ed il Palazzo del Popolo sono uniti da un'unica scalinata d'accesso a due rampe, quasi a formare un unico palazzo. I due palazzi sono poggianti su di un loggiato, chiamato localmente (a Todi) \"I Voltoni\", sede dismessa dei balestrieri del comune.\nAttualmente la piazza, animata da bar (di cui uno al pianterreno del Palazzo dei Priori) e sede di un ufficio d'informazioni turistiche (ex-pro loco) (quest'ultimo sito nel loggiato del Palazzo del Capitano e del Palazzo del Popolo) \u00e8 il punto di incontro maggiore per la popolazione di Todi."}
{"id": "1223493", "revid": "155634", "url": "https://it.wikipedia.org/wiki?curid=1223493", "title": "Serie A2 1996-1997 (pallacanestro maschile)", "text": "Il campionato di serie A2 1996-1997 rappresenta la seconda categoria della pallacanestro italiana. La stagione prevede una prima fase dove le 12 societ\u00e0 iscritte si incontrano in un girone all'italiana con partite di andata e ritorno (la vittoria vale 2 punti, la sconfitta 0).\nA seguire c'\u00e8 una seconda fase, detta ad orologio, dove ogni squadra incontra in casa le 5 squadre che la seguono in classifica, fuori casa le 5 squadre che la precedono.\nLe prime 10 squadre della classifica finale partecipano ai play-off divise in 2 gruppi, le cui rispettive vincenti vengono promosse in serie A1.\nL'ultima classificata retrocede in serie B1.\nStagione regolare.\nRisultati 1\u00aa fase.\nLega Basket Serie A2 Tabellone Gare"}
{"id": "1223494", "revid": "155634", "url": "https://it.wikipedia.org/wiki?curid=1223494", "title": "Serie A2 1995-1996 (pallacanestro maschile)", "text": "Il campionato di Serie A2 di pallacanestro maschile 1995-1996 rappresenta la seconda categoria della pallacanestro italiana.\nLa stagione prevede una prima fase dove le 14 societ\u00e0 iscritte si incontrano in un girone all'italiana con partite di andata e ritorno (la vittoria vale 2 punti, la sconfitta 0). A seguire c'\u00e8 una seconda fase, detta ad orologio, dove ogni squadra incontra in casa le 3 squadre che la seguono in classifica, fuori casa le 3 squadre che la precedono. Le prime 10 squadre della classifica finale partecipano ai play-off divise in 2 gruppi, le cui rispettive vincenti vengono promosse in Serie A1. Le ultime 2 classificate retrocedono in Serie B1.\nLa Pallacanestro Cant\u00f9 e la Reyer Venezia conquistano la promozione nella massima serie al vincendo le finali play-off rispettivamente contro Reggio Emilia e Rimini. In seguito, il Venezia \u00e8 fallito e non \u00e8 stato ammesso alla massima serie.\nStagione regolare.\nRisultati.\nLega Basket Tabellone gare\nPlay-off.\nI play-off sono organizzati su due gironi, A e B. Il primo turno \u00e8 giocato al meglio delle tre gare, semifinali e finali al meglio delle cinque. Le due vincenti sono promosse in Serie A1."}
{"id": "1223497", "revid": "1776051", "url": "https://it.wikipedia.org/wiki?curid=1223497", "title": "Don't Take No for an Answer", "text": "Don't Take No for an Answer \u00e8 un EP degli Odin, uscito nel 1985 per l'Etichetta discografica Greenworld/Half-Wet Records."}
{"id": "1223501", "revid": "1782831", "url": "https://it.wikipedia.org/wiki?curid=1223501", "title": "Serie A1 1976-1977 (pallacanestro maschile)", "text": "Il campionato di Serie A1 di pallacanestro maschile 1976-1977 \u00e8 stato il cinquantacinquesimo organizzato in Italia.\nLa formula del Campionato viene modificata con l'istituzione dei play-off. Le prime sei classificate della stagione regolare di Serie A1 e le prime due di Serie A2 si affrontano in due gironi all'italiana: in \"Fascia A\" con le prime due della Serie maggiore e le qualificate dalla Seconda serie, in \"Fascia B\" con le altre classificate di A1. Le prime due di ogni girone si sfidano infine nei play off a eliminazione diretta per l'aggiudicazione del titolo."}
{"id": "1223503", "revid": "1318658", "url": "https://it.wikipedia.org/wiki?curid=1223503", "title": "Atleta di Fano", "text": "LAtleta di Fano, Atleta vittorioso, Atleta che si incorona o Lisippo di Fano, conosciuto negli Stati Uniti anche come Victorious Youth (Giovane vittorioso), \u00e8 una scultura bronzea, datata tra il IV e il II secolo a.C., attribuita, su base esclusivamente stilistica, allo scultore greco Lisippo o a un suo allievo.\nStoria.\nIl bronzo fu ripescato casualmente al largo di Fano, il 14 agosto 1964, da un peschereccio italiano e fu acquistato dal Getty Museum di Malib\u00f9 nel 1977. La storia critica ebbe inizio nel 1978 con la pubblicazione di Jiri Frel che attribu\u00ec l'opera a Lisippo, attribuzione contestata a partire dal 1983 da Fr\u00e9d\u00e9ric Louis Bastet e nel 1993 da Luigi Todisco i quali preferirono assegnare il bronzo ad ambito lisippeo piuttosto che al maestro stesso.\nDescrizione e stile.\nLe dimensioni della statua sono in altezza (misurata dal capo al polpaccio, visto che i piedi non sono presenti) 151,5\u00a0cm, in larghezza 70,0\u00a0cm e in profondit\u00e0 28,0\u00a0cm. Quindi le dimensioni erano proporzionate al vero.\nIl giovane atleta \u00e8 rappresentato in nudit\u00e0 eroica. La statua si presenta con la base mancante sino all'altezza delle caviglie, forse i piedi si sono staccati nel momento in cui la statua si \u00e8 impigliata nella rete del peschereccio che ne ha effettuato il recupero, ma non \u00e8 escluso che la rottura sia da ricondurre in et\u00e0 antica al momento del naufragio della nave che trasportava l'opera verso occidente. Gli occhi, mancanti, furono probabilmente realizzati separatamente in pietra colorata o pasta vitrea e inseriti a fusione ultimata, mentre i capezzoli sono in rame.\nAnche se la parte inferiore ai polpacci \u00e8 mancante dalla postura della statua si deduce che il piede ponderale, quello su cui la statua scarica il peso, \u00e8 il destro. Mentre la gamba destra \u00e8 diritta, la gamba sinistra \u00e8 leggermente piegata in avanti e sembra che il piede sinistro poggiasse in punta. L'asse del tronco ha una conformazione a S, il collo ripiega verso destra con la testa che, in opposizione, ricade verso sinistra, ossia verso il lato a riposo, come \u00e8 tipico nella costruzione \"antitetica\" delle figure lisippee. Lo sguardo, con espressione fiera ma composta, sembra rivolgersi diritto avanti a s\u00e9 ad altezza d'uomo.\nMentre il braccio sinistro si distende lungo il fianco, il braccio destro \u00e8 alzato, con il gomito all'altezza della spalla e la mano all'altezza della fronte. Questo gesto \u00e8 stato interpretato come l'atto, appena compiuto, di incoronarsi con la corona del vincitore, apparentemente quella in olivo selvatico usata per i vincitori a Olimpia. Indice e medio sono infatti appena scostati e in opposizione del pollice, mentre anulare e mignolo sono ripiegati su s\u00e9 stessi. I capelli corti sono raggruppati in ciocche fluenti e ondulate che si dipartono uniformemente verso destra e sinistra a partire dall'altezza dell'occhio sinistro.\nLa struttura rigorosamente geometrica dell'opera, riscontrabile nell'anatomia del corpo e del viso, rimanda ad ambiente peloponnesiaco e sicionio in particolare. L'impostazione \"antitetica\" delle due met\u00e0 del corpo conduce a Lisippo e alla sua scuola. Si rileva, da parte degli studiosi che attribuiscono l'opera ad un allievo, la non corrispondenza delle proporzioni dell'atleta con le pi\u00f9 frequenti proporzioni riscontrabili nelle opere di Lisippo. Gli studiosi che datano invece la statua ad una fase di elaborazione nella carriera di Lisippo, intorno al 340 a.C., immediatamente precedente l'Agias, ritengono di poter desumere l'attribuzione, con una qualche certezza, dal pentimento in corso d'opera visibile all'altezza del collo, che ne ha allungato la misura, segno del lavoro di un maestro, tendente a modificare e rinnovare canoni preesistenti, e non di un discepolo.\nLa scultura avrebbe potuto far parte di un gruppo scultoreo-celebrativo di alcuni atleti vittoriosi posto in un santuario greco-panellenico come a Delfi o Olimpia. ; .\nL'ipotesi dell'appartenenza della statua ad un gruppo \u00e8 stata avanzata anche da Antonietta Viacava che evidenziando la minore elaborazione del lato sinistro della statua ha immaginato la presenza di una seconda figura, un giudice che avrebbe incoronato il giovane, secondo un'iconografia diffusa, mentre quest'ultimo con la mano destra avrebbe potuto semplicemente indicare la corona o accingersi a sistemarla. Riproposizioni pi\u00f9 tarde del tipo, (su monete del II secolo a.C. e soprattutto nella \"Stele di Plauzio\", proveniente dal Pireo e ora al Mus\u00e9e arch\u00e9ologique de Nice-Cimiez) mostrano anche la presenza del ramo di palma quale attributo nella mano sinistra dell'atleta, attributo del quale resta traccia dell'aderenza all'incavo interno del braccio. Ancora a Viacava si deve l'ipotesi dell'identificazione del giovane con Seleuco Nicatore, ipotesi che concorda con una datazione al 340 a.C. e con la forte caratterizzazione del volto.\nTecnica.\nLa statua \u00e8 stata realizzata con la tecnica della fusione a cera persa, cio\u00e8 con un modello positivo cavo in cera a perdere, su cui veniva appoggiata la terra da fonderia che creava il negativo, all'atto della colata la cera evapora per l'alta temperatura del metallo e lascia spazio a questo. Questa tecnica permetteva un'ottima modellabilit\u00e0 e la possibilit\u00e0 di rifinire minuziosamente i particolari, oltre che di ottenere superfici accuratamente levigate. Con questa tecnica non si poteva ottenere la statua in un'unica colata ma le varie parti, come tronco, testa, braccia e gambe, venivano realizzate separatamente e solo successivamente unite per saldatura.\nLa lega metallica utilizzata \u00e8 un bronzo con la seguente composizione: rame 89%, stagno 10,7% e piccole percentuali di piombo, arsenico e cobalto.\nTracce della terra da fonderia a volte permangono all'interno del fuso e le analisi chimiche permettono di conoscere la composizione della terra e quindi ipotizzare con buona approssimazione il luogo in cui la statua \u00e8 stata formata e colata. A volte, nella terra da fonderia rimangono incluse anche piccole parti organiche come ossi o, come successo in questo caso, gusci di nocciole e noccioli di olive, che hanno permesso l'analisi e la datazione con il metodo del carbonio-14. Allo stato attuale delle conoscenze \u00e8 comunemente accettata la datazione tra la fine del IV secolo a.C. e il II secolo a.C. ricavata con questo metodo. Non si pu\u00f2 restringere ulteriormente questo intervallo temporale a causa dell'incertezza di misura intrinseca del metodo.\nQuesto elemento cronologico e soprattutto considerazioni di tipo stilistico hanno portato la statua ad essere forse attribuibile allo scultore greco Lisippo. Gi\u00e0 nella sua prima ispezione Bernard Ashmole e altri studiosi l'attribuirono a Lisippo, grande nome della storia dell'arte greca. Il metodo attuale considera meno importante l'attribuzione tradizionale dell'opera rispetto al contesto sociale in cui \u00e8 stata concepita: il luogo dove \u00e8 stata modellata, per quale scopo e chi doveva rappresentare.\nAspetti diplomatici e giudiziari.\nRitrovamento ed esportazione.\nL'ipotesi pi\u00f9 accreditata \u00e8 che in antichit\u00e0 la statua sia naufragata nel medio Adriatico insieme alla nave che la stava trasportando dalla Grecia verso la penisola italiana, probabilmente puntava al porto di Ancona. Essa fu rinvenuta nell'estate del 1964 nel mare Adriatico al largo di Fano catturata dalle reti del peschereccio italiano \"Ferruccio Ferri\".\nIl luogo del ritrovamento del bronzo, a sentire le testimonianze dei pescatori \u00e8 una zona del mar Adriatico chiamata \"Scogli di Pedaso\" ma questo non \u00e8 stato noto con sicurezza per molti anni, e in particolare si \u00e8 molto discusso se l'oggetto fosse stato ritrovato in acque italiane o internazionali.\nComunque sia l'esportazione \u00e8 stata illegale secondo le leggi dell'epoca, in particolare la legge 1089/39, che stabilisce che i beni archeologici ritrovati sono di propriet\u00e0 dello Stato italiano. Infatti nel primo caso il reperto apparterrebbe allo Stato italiano, nel secondo caso essendo l'Atleta issato su un'imbarcazione battente bandiera italiana e successivamente sbarcato a Fano, in Italia, sarebbe dovuto ricadere sotto la legislazione italiana che impedisce l'esportazione di opere archeologiche e avrebbe dovuto essere soggetto all'obbligo di notifica al ministero competente (in questo caso il Ministero dei beni e delle attivit\u00e0 culturali e del turismo).\nSul motopesca italiano si trovavano il capobarca Romeo Pirani, i tre marinai Derno Ferri (motorista), Athos Rosato (murea) e Durante Romagnoli (mar\u00f2) e inoltre Valentino Caprara, Nello Ragaini e Benito Burasca. L'armatrice era la signora Valentina Magi.\nAthos Rosato ha confermato quanto sempre sostenuto dal capobarca Pirani, cio\u00e8 che la statua \u00e8 stata ritrovata a \u00ab\"circa 43 miglia a levante del monte Conero e circa 27 miglia dalla costa croata, un punto di mare chiamato \"Scogli di Pedaso\" \"(Coordinate).\" In quel tratto, secondo il mozzo, la profondit\u00e0 del mare era circa di 43-44 braccia.\"\u00bb, cio\u00e8 a circa 75 metri di profondit\u00e0.\nLa rete si \u00e8 impigliata nelle braccia della statua che \u00e8 stata sollevata dal fondo del mare, probabilmente i piedi, verosimilmente incastrati o insabbiati, si sono staccati in quest'occasione per lo strattone ricevuto.\nSuccessivamente la statua \u00e8 stata trasportata su un carretto e riposta in un sottoscala nella casa della proprietaria della barca Valentina Magi, nei giorni successivi molte persone poterono vederla, cos\u00ec i pescatori preoccupati che la voce si spargesse e di un'eventuale ispezione della Guardia di Finanza, chiesero e ottennero di nascondere la statua, sotterrandola in un campo coltivato a cavoli di propriet\u00e0 di Dario Felici, un loro amico.\nLo stesso Berardi racconta che al momento del dissotterramento delle statua dal campo di cavoli si stacc\u00f2 una concrezione che fu regalata a Elio Celesti, professionista e politico fanese, il quale, su segnalazione di Berardi, la consegn\u00f2 al procuratore della Repubblica di Pesaro, Savoldelli Pedrocchi. Le analisi di questa concrezione hanno dimostrato che \u00e8 stata a contatto con una lega metallica di stagno e rame, cio\u00e8 bronzo.\nLa notizia del ritrovamento di un'antica statua arriv\u00f2 a Pietro Barbetti, un industriale di Gubbio, che l'acquist\u00f2 per 3.500.000 lire. In seguito la statua fu portata da Pietro Barbetti e da Fabio Barbetti nella canonica di don Giovanni Nargni e qui custodita per diverso tempo. Questa circostanza, confermata poi anche dal sacerdote stesso, \u00e8 stata notata dalla perpetua di don Nargni che denunci\u00f2 anonimamente il fatto ai Carabinieri, che intervennero e si arriv\u00f2 ad un processo con l'accusa di acquisto e occultamento di un'antica opera d'arte in danno dello Stato italiano. Accusati furono Pietro Barbetti con i parenti Fabio e Giacomo Barbetti e il prete Giovanni Nargni. In primo grado furono assolti per insufficienza di prove, in secondo grado la Corte di Appello condann\u00f2 i Barbetti a 4 mesi di reclusione e don Nargni a 2 mesi. Poi la Cassazione rimise i 4 nuovamente al giudizio della Corte d'Appello che li assolse con formula piena.\nLa statua nel frattempo era gi\u00e0 stata venduta da Giacomo Barbetti, cugino di Pietro, ad un antiquario milanese di cui non si conosce il nome. Secondo altre ipotesi, da confermare, la statua fu invece esportata in una cassa di medicinali verso una missione religiosa in Brasile in cui operava un conoscente dei Barbetti.\nLa statua nel 1971 viene acquisita da Heinz Herzer, un commerciante di Monaco di Baviera aderente all'Artemis Group, e viene sottoposta alle prime analisi e restauri. Nel 1974 l'esame del radiocarbonio data la statua approssimativamente al IV secolo a.C. e viene attribuita per la prima volta a Lisippo.\nDopo alcune trattative e tentativi di offerta al mercato nero e una forte competizione contro il Metropolitan Museum of Art, fu acquistata nel 1977 dal Getty Museum per 3,98 milioni di dollari.\nLa statua \u00e8 attualmente esposta alla Getty Villa di Malib\u00f9, California.\nContesa tra Stato italiano e Getty Museum.\nIl luogo preciso del ritrovamento che ha preservato l'oggetto per pi\u00f9 di due millenni non \u00e8 mai stato stabilito con certezza, ma sembra che la nave degli antichi romani che la trasportava fosse sulla traversata dalla Grecia verso l'Italia quando per cause ignote affond\u00f2 con il suo prezioso carico.\nVari governi italiani anche assieme alla regione Marche, specie negli ultimi anni hanno reclamato il ritorno della statua in Italia, ma il museo ha sempre replicato negativamente e ritenuto infondate le richieste a causa dell'impossibilit\u00e0 di stabilire con precisione il luogo del recupero.\nNel novembre 2005, a Roma, l'ex conservatrice del Getty Museum, Marion True \u00e8 stata accusata di associazione per delinquere e di traffico illegale internazionale di opere d'arte. Secondo l'accusa la True avrebbe acquisito opere d'arte illegali provenienti dal deposito di Giacomo Medici, condannato nel marzo del 2005 a dieci anni di prigione e a 10 milioni di euro di risarcimento danni allo Stato Italiano per traffico di opere trafugate da cinquanta tombe etrusche e implicato nel processo con il gallerista di Ginevra Robert Emmanuel Hecht dal quale la stessa True avrebbe acquistato alcune opere per conto del Getty Museum.\nSecondo Stefano Alessandrini, fanese e consulente di parte civile per \"Italia Nostra\" al processo romano contro Robert Hecht e Marion True, il J. Paul Getty Museum di Malib\u00f9 era a conoscenza della provenienza illecita della statua poich\u00e9 esisterebbe una copia di un'intervista del 1979 realizzata dall'ABC all'ex direttore del Metropolitan Museum of Art, Thomas Hoving, nella quale dichiarava di aver rinunciato all'acquisto della statua perch\u00e9 di provenienza incerta, ma che nonostante altri musei avessero evitato di comprarlo, il Getty accett\u00f2 ugualmente pagando pur di aver l\"Atleta che si incorona\". Lo stesso Thomas Hoving, in un suo articolo sul Los Angeles Times del 27 settembre 2005, conferma la suddetta versione&lt;ref name=\"http://articles.latimes.com/2005/sep/27/opinion/oe-hoving27\"&gt;Fonte: http://articles.latimes.com/2005/sep/27/opinion/oe-hoving27&lt;/ref&gt;\nDa parte sua comunque Michael Brand, nuovo direttore del museo americano e subentrato a Marion True, in una lettera a Rutelli scrisse: \"\u00abrigettiamo ogni ipotesi che il Getty fosse stato a conoscenza, al momento dell'acquisto, che gli oggetti che dovevano esservi trasferiti fossero provenienti da scavi illegali in Italia.\u00bb\"\nIn una lettera al J. Paul Getty Trust datata 18 dicembre 2006, la True dichiarava di sentire su di s\u00e9 tutto il \"peso delle colpe\" delle pratiche che erano conosciute, approvate, e giustificate dal \"Getty Board of Directors\". Marion True \u00e8 inoltre attualmente sotto indagine delle autorit\u00e0 greche per l'acquisizione di una corona funeraria di 2500 anni fa.\nIl 20 novembre 2006, il direttore del museo Michael Brand, ha annunciato l'intenzione di restituire all'Italia solo 26 opere delle 52 richieste, ma non l'Atleta di Fano, pezzo sul quale pende ancora una causa giudiziaria. Il 14 dicembre dello stesso anno il Ministro dei beni e delle attivit\u00e0 culturali Francesco Rutelli, rispondeva sul Corriere della Sera che se le trattative non si fossero concluse con un ritorno in Italia di tutte e 52 le opere richieste il museo sarebbe stato posto sotto l'embargo culturale italiano.\nIl 1\u00ba agosto 2007 viene annunciato l'accordo in cui il museo restituisce 40 opere all'Italia, tra queste \u00e8 presente la Venere di Morgantina, che verr\u00e0 riconsegnata nel 2010, ma non figura l'Atleta di Fano, per cui l'accordo prevede che ogni decisione sia rimandata alla fine del procedimento giudiziario in corso presso la procura di Pesaro. Nello stesso giorno la procura di Pesaro ha chiesto la confisca della statua per i reati di contrabbando ed esportazione clandestina, richiesta respinta dal giudice.\nSuccessivamente, l'11 febbraio 2010, il GIP dispone il sequestro della statua \u00abattualmente al Getty Museum o ovunque essa si trovi\u00bb. L'impugnazione del decreto ha dato luogo a una sentenza della Corte costituzionale.\nL'8 giugno 2018 il giudice dell'esecuzione del Tribunale di Pesaro rigetta l'opposizione dei legali del Getty Museum contro la confisca della statua. \nIl 30 novembre 2018 i giudici della terza sezione penale della Corte di Cassazione hanno respinto il ricorso presentato dal Getty Museum contro l\u2019ordinanza del Tribunale di Pesaro.\nIl 3 dicembre 2018 con un comunicato stampa il Getty Museum dichiara che \"qualsiasi ordine di confisca \u00e8 contrario al diritto americano e internazionale.\""}
{"id": "1223505", "revid": "119991631", "url": "https://it.wikipedia.org/wiki?curid=1223505", "title": "Judith Kerr", "text": "Biografia.\nNacque in Germania, ma all'et\u00e0 di undici anni si trasfer\u00ec con la sua famiglia, tutti rifugiati ebrei, nel Regno Unito. Lasci\u00f2 la Germania con i suoi genitori e il fratello Michael Kerr, nel 1933, dopo l'affermazione del nazismo: furono obbligati a partire poich\u00e9 il padre, il noto critico teatrale Alfred Kerr, era ricercato dalle autorit\u00e0. La famiglia viaggi\u00f2 prima in Svizzera, poi in Francia, e infine si stabil\u00ec appunto nel Regno Unito nel 1935. La futura scrittrice divent\u00f2 cittadina britannica tre anni dopo. \nDivenne nota per i suoi libri per bambini, da lei anche illustrati, come la serie del gatto \"Mog\" o \"La tigre che venne per il t\u00e8\", e romanzi autobiografici come \"Quando Hitler rub\u00f2 il coniglio rosa\" o \"La stagione delle bombe\", che narrano la storia dell'ascesa al potere del nazismo nella Germania degli anni trenta dal punto di vista di una bambina.\nDurante la Seconda guerra mondiale, la Kerr oper\u00f2 per la Croce Rossa, e in seguito divenne sceneggiatrice per la televisione. Fu durante quest'ultima attivit\u00e0 che incontr\u00f2 suo marito Nigel Kneale, anch'egli sceneggiatore: il matrimonio dur\u00f2 dal 1954 fino alla morte di lui nel 2006. Misero al mondo due figli: un maschio, Matthew Kneale, insigne scrittore che ha vinto il premio \u201cLibro dell'Anno\u201d ai prestigiosi Whitbread Book Awards nel 2000 per il romanzo \"English Passengers\", e una fermmina, Tracy Kneale, che lavora nel cinema occupandosi di effetti speciali (la si menziona soprattutto per i famosi film di \"Harry Potter\"). \nLa Kerr \u00e8 morta nella sua casa a Barnes il 22 maggio 2019."}
{"id": "1223506", "revid": "124786698", "url": "https://it.wikipedia.org/wiki?curid=1223506", "title": "Serie A1 1977-1978 (pallacanestro maschile)", "text": "Il campionato di Serie A1 di pallacanestro maschile 1977-1978 \u00e8 stato il 56\u00ba organizzato in Italia.\nStagione regolare.\nClassifica.\nLe ultime sei della regular season, disputano i gironi di classificazione con le classificate dal 3 al 12\u00ba posto della A2."}
{"id": "1223507", "revid": "1573940", "url": "https://it.wikipedia.org/wiki?curid=1223507", "title": "Calmella", "text": "Calmella \u00e8 un genere di molluschi nudibranchi della famiglia Flabellinidae.\nTassonomia.\nComprende le seguenti specie:"}
{"id": "1223508", "revid": "21880", "url": "https://it.wikipedia.org/wiki?curid=1223508", "title": "Costaea", "text": ""}
{"id": "1223518", "revid": "1573940", "url": "https://it.wikipedia.org/wiki?curid=1223518", "title": "Samla", "text": "Samla \u00e8 un genere di molluschi nudibranchi della famiglia Samlidae.\nTassonomia.\nComprende le seguenti specie:"}
{"id": "1223519", "revid": "767487", "url": "https://it.wikipedia.org/wiki?curid=1223519", "title": "Caution (Odin)", "text": "Caution \u00e8 un EP degli Odin, uscito nel 1983 per l'etichetta discografica Duff Records."}
{"id": "1223521", "revid": "1573940", "url": "https://it.wikipedia.org/wiki?curid=1223521", "title": "Tularia bractea", "text": "Tularia bractea () \u00e8 un mollusco nudibranchio della famiglia Apataidae. \u00c8 l'unica specie nota del genere Tularia."}
{"id": "1223522", "revid": "29244", "url": "https://it.wikipedia.org/wiki?curid=1223522", "title": "Tularia", "text": ""}
{"id": "1223524", "revid": "36426", "url": "https://it.wikipedia.org/wiki?curid=1223524", "title": "Statua colossale di Costantino", "text": ""}
{"id": "1223525", "revid": "320578", "url": "https://it.wikipedia.org/wiki?curid=1223525", "title": "Italo western", "text": ""}
{"id": "1223527", "revid": "320578", "url": "https://it.wikipedia.org/wiki?curid=1223527", "title": "Italo-western", "text": ""}
{"id": "1223532", "revid": "1825453", "url": "https://it.wikipedia.org/wiki?curid=1223532", "title": "Seconda Divisione 1924-1925", "text": "La Seconda Divisione 1924-1925 fu la terza edizione del torneo cadetto del campionato italiano di calcio organizzata a livello interregionale dalla Lega Nord.\nLega Nord.\nFormula.\nAl campionato avrebbero dovuto partecipare 40 squadre suddivise in quattro gironi da dieci, salvo poi ridurre l'organico a 39 societ\u00e0, di cui 38 effettive, per le conseguenze dello scandalo degli arbitraggi bolognesi truccati. Le vincenti di ogni raggruppamento si qualificano al girone finale che mette in palio due posti per la promozione in Prima Divisione. Le ultime classificate di ogni girone retrocedono in Terza Divisione, mentre le penultime spareggiano fra loro per la conquista di un posto salvezza.\nAvvenimenti.\nIl primo grande scandalo del calcio italiano, esploso nell'estate del 1924, lasci\u00f2 zoppo il torneo cadetto originariamente concepito a 40 squadre: da una parte il Mantova fu ammesso in sovrannumero in Prima Divisione, dall'altra la fu radiata per corruzione rea confessa.\nI quattro gironi eliminatori furono vinti dalla Novese, dal , dal e dall' che si qualificarono al girone finale. Delle quattro squadre qualificate alla fase finale del campionato quella che fatic\u00f2 di pi\u00f9 fu l' che concluse il girone D al primo posto a pari merito con e Olympia di Fiume e per qualificarsi dovette affrontare negli spareggi queste due squadre. Alla fine degli spareggi la Lega Nord, terminata l'inchiesta partita su reclamo dell', annull\u00f2 i risultati conseguiti sul campo durante gli spareggi togliendo al Vicenza tutti i punti conseguiti nelle partite in cui aveva utilizzato due giocatori ungheresi in posizione irregolare di tesseramento (Moln\u00e1r e Horv\u00e1th) inserendo l'Udinese nel girone di finale al posto del Vicenza.\nIl girone finale fu vinto da e che ottennero la promozione in Prima Divisione.\nProfili.\nGirone C.\nGirone C\nGirone A.\nClassifica.\nLegenda:\nNote:\nVerdetti\nCalendario.\nNote\nGirone B.\nClassifica.\nLegenda:\nNote:\nVerdetti\nSpareggi retrocessione.\nL'ultimo incontro Canottieri Lecco-Atalanta, in programma a Milano il 7 giugno 1925, non fu fatto disputare dalla Lega Nord perch\u00e9 ininfluente, essendo la Trevigliese gi\u00e0 matematicamente ultima fra le tre compagini.\nCalendario.\nNote\nGirone C.\nClassifica.\nLegenda:\nNote:\nVerdetti\nCalendario.\nNote\nGirone D.\nClassifiche.\nL'Udinese alla prima giornata d'andata incontra il Vicenza ed invia reclamo alla Lega Nord per i giocatori ungheresi Horv\u00e1th e Moln\u00e1r in posizione irregolare di tesseramento in quanto risultanti giocatori professionisti in Ungheria.\nClassifica finale prima delle sentenze della Lega Nord\nSpareggi di qualificazione.\nClassifica finale definitiva\nLegenda:\nNote:\nVerdetti\nCalendario.\nNote\nGirone finale.\nVerdetti\nRisultati.\nSpareggio per il titolo\nGirone salvezza.\nRipescaggi\nSud.\nIl Sud aveva anch'esso dei tornei chiamati di Seconda Divisione, ma non avevano nulla a che fare con il campionato sopra esposto. Era infatti suddiviso in campionati separati, gestiti dai Comitati Regionali, nei quali le prime classificate avevano la possibilit\u00e0 di essere promosse in Prima Divisione, anche se l'ascesa era subordinata, oltre che al piazzamento, alla soddisfazione di requisiti economici e infrastrutturali, non esistendo ancora qui neppure il titolo sportivo.\nIn questa stagione vennero promosse in Prima Divisione Lega Sud le seguenti squadre: S.C. Stabia, U.S. Bagnolese (ex Pro Bagnoli), U.S. Puteolana, F.B.C. Roma e S.C. Foggia.\nGirone Marchigiano.\nVerdetti\nGirone Laziale.\nVerdetti\nIl F.B.C. Roma, perso lo spareggio-promozione, venne ammesso in Prima Divisione alla compilazione dei quadri 1925-26.\nGirone Pugliese.\nIl Comitato Regionale Pugliese iscrisse Lecce e Foggia in Seconda Divisione, la cui vincente avrebbe dovuto disputare lo spareggio di qualificazione con la quarta classificata della Prima Divisione Pugliese. Il Foggia vinse 4-0 all'andata, il Lecce 2-1 al ritorno, ma infine il campionato pugliese venne vinto dal Foggia che sconfisse nello spareggio il Lecce grazie a una doppietta di Peppino Comei.\nLo S.C. Foggia fu cos\u00ec ammessa allo spareggio promozione/retrocessione con l'U.S. Ideale di Bari che non fu disputato per rinuncia del Foggia. Il Foggia, alla compilazione dei quadri stagionali 1925-26, fu ammesso a disputare la Prima Divisione Pugliese.\nGirone Campano.\nVerdetti\nCampionato Siciliano.\nFurono disputati 4 gironi le cui notizie, pubblicate dalla Gazzetta dello Sport edizione centro-sud (stampata a Roma), sono molto frammentarie e meriterebbero di essere controllate presso l'emeroteca della Biblioteca di Palermo guardando tutte le pagine contenenti informazioni sportive. Dei gironi C e D non si conosce l'esatta consistenza e denominazione delle squadre partecipanti. Secondo quanto deciso per normalizzare la situazione, dal 1925 si sarebbe creato anche in Sicilia un girone regionale di Seconda, aperto alle vincitrici dei gironcini di questa edizione, mentre le escluse avrebbero attivato la locale Terza Divisione.\nGirone A.\nLegenda:\nNote:\nCalendario.\nLa gara tra Juventus Catania e Catanese non venne disputata perch\u00e9 il campo di gioco non era stato tracciato. Non venne recuperata perch\u00e9 ininfluente per la classifica.\nGirone B.\nClassifica finale.\nLegenda:\nNote:\nGirone C.\nGirone D.\nVince il Reggio.\nFase finale.\nFurono disputate semifinali e finale con la Peloro proclamata campione Siciliano di Seconda Divisione 1924-25. La squadra prender\u00e0 poi per\u00f2 un anno sabbatico.\nNote e collegamenti esterni.\nA parit\u00e0 di punti in classifica non esisteva alcuna discriminante (non esisteva la differenza reti): pari merito. Il quoziente reti fu introdotto quale norma transitoria la stagione successiva (1925-1926)."}
{"id": "1223535", "revid": "599013", "url": "https://it.wikipedia.org/wiki?curid=1223535", "title": "John Alvb\u00e5ge", "text": "Carriera.\nClub.\nTorslanda e V\u00e4stra Fr\u00f6lunda.\nAlvb\u00e5ge ha cominciato la carriera con la maglia del Torslanda IK in Division 2, campionato che all'epoca rappresentava il terzo livello della piramide del calcio svedese. Nel 2000 \u00e8 stato tesserato dal V\u00e4stra Fr\u00f6lunda, all'epoca militante in Allsvenskan. Ha disputato 12 partite nel corso di quel campionato 2000, culminato con la retrocessione della sua squadra. Rimasto in squadra per altre due stagioni, ha totalizzato 60 presenze in Superettan.\n\u00d6rebro e IFK G\u00f6teborg.\nNel 2003, Alvb\u00e5ge \u00e8 passato all'\u00d6rebro, tornando cos\u00ec a calcare i campi dell'Allsvenskan. \u00c8 rimasto in squadra per un biennio, totalizzando 51 presenze in campionato e subendo 77 reti. In vista del campionato 2005 \u00e8 stato ingaggiato dall'IFK G\u00f6teborg, dove \u00e8 rimasto fino al luglio di quello stesso anno.\nL'approdo al Viborg ed il ritorno in Svezia.\nA luglio 2005, Alvb\u00e5ge \u00e8 stato ingaggiato dai danesi del Viborg, militanti in Superligaen. Ha disputato tre stagioni nella massima divisione locale, totalizzando 87 presenze e subendo 154 reti. Con il Viborg ha partecipato anche all'Intertoto 2005.\nA luglio 2008 \u00e8 rientrato in Svezia, per giocare ancora nell'\u00d6rebro. \u00c8 tornato a calcare i campi dell'Allsvenskan il 6 luglio, schierato titolare nel successo per 0-1 sul campo del Ljungskile. \u00c8 rimasto in squadra fino alla fine del campionato 2011.\nNuovamente all'IFK G\u00f6teborg.\nNel 2012 \u00e8 ritornato a giocare nell'IFK G\u00f6teborg. Il 1\u00ba aprile 2012 ha giocato la prima partita di campionato in squadra dal suo ritorno, schierato titolare nella sconfitta per 2-1 maturata sul campo dell'Syrianska. Al termine della stagione 2015 \u00e8 stato nominato miglior portiere dell'Allsvenskan del campionato appena concluso. Il 2 novembre 2015 ha prolungato l'accordo che lo legava al club fino al 31 dicembre 2018.\nMinnesota United.\nDopo i cinque anni consecutivi all'IFK G\u00f6teborg, \u00e8 stato girato in America al Minnesota United in data 27 gennaio 2017, con un prestito valido fino al successivo 15 luglio, ma prorogabile di 18 mesi. Il 3 marzo successivo ha effettuato il proprio esordio nella Major League Soccer, schierato titolare nella sconfitta per 5-1 patita sul campo dei Portland Timbers. Il 26 luglio 2017, la franchigia statunitense ha reso nota la volont\u00e0 di non avvalersi dell'opzione per il rinnovo del prestito di Alvb\u00e5ge, che ha fatto cos\u00ec ritorno all'IFK G\u00f6teborg.\nStab\u00e6k.\nIl 16 agosto 2017, i norvegesi dello Stab\u00e6k hanno reso noto l'ingaggio di Alvb\u00e5ge, che si \u00e8 trasferito nel nuovo club con la formula del prestito fino al termine della stagione.\nOmonia e Nea Salamis.\nIl 15 gennaio 2018, Alvb\u00e5ge ha firmato ufficialmente un contratto con i ciprioti dell'Omonia, valido fino al 30 giugno 2019. Il 7 febbraio, nella partita del suo esordio ufficiale con la nuova maglia, si \u00e8 seriamente infortunato alla spalla sbattendo contro il palo. Operato a G\u00f6teborg, i tempi di recupero erano stati stimati fra i 3 e i 6 mesi. Nell'agosto dello stesso anno \u00e8 stato girato in prestito al Nea Salamis, altra squadra cipriota con cui Alvb\u00e5ge \u00e8 riuscito ad essere schierato solo in un'occasione in quanto riserva dello slovacco R\u00f3bert Veselovsk\u00fd.\nNuovo rientro in Svezia.\nAlvb\u00e5ge \u00e8 tornato a far parte di una squadra svedese nel marzo 2019, quando \u00e8 stato ingaggiato dal Sirius nonostante il portiere designato per iniziare la stagione fosse Lukas Jonsson, il quale ha poi effettivamente giocato gran parte delle partite stagionali. Alvb\u00e5ge in quel campionato ha ha giocato 7 partite.\nScaduto il contratto con il Sirius, Alvb\u00e5ge \u00e8 sceso nella terza serie nazionale con l'ingaggio annuale da parte del Lindome GIF.\nTrentottenne, nell'aprile del 2021 ha firmato fino al 31 luglio seguente un contratto con l'Akropolis, squadra del campionato di Superettan con sede nella periferia stoccolmese. Ha giocato 13 partite di campionato oltre alla gara di andata contro lo Sk\u00f6vde AIK valida per gli spareggi salvezza, i quali hanno per\u00f2 visto i biancoblu retrocedere.\nNazionale.\nHa debuttato in nazionale svedese il 23 gennaio 2006 nella partita contro la Giordania. Ha partecipato alla Coppa del Mondo FIFA 2006 come terzo portiere della Svezia, senza mai scendere in campo nel corso della competizione.\nStatistiche.\nPresenze e reti nei club.\n\"Statistiche aggiornate al 9 luglio 2018.\""}
