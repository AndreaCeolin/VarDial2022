{"id": "1164969", "revid": "125627387", "url": "https://it.wikipedia.org/wiki?curid=1164969", "title": "CGD (casa discografica)", "text": "La CGD (sigla di Compagnia Generale del Disco) \u00e8 stata una casa discografica italiana attiva tra il 1948 e il 1988 e utilizzata come marchio fino al 2004. Dai primi anni novanta il marchio \u00e8 cambiato in CGD East West. \u00c8 attualmente un marchio inutilizzato di Warner Music Italy.\nStoria.\nLa nascita.\nLa CGD fu fondata nel 1948 dal cantante Teddy Reno: grazie ad un aiuto finanziario da parte del padre, egli diede vita ad una casa discografica che, oltre alla diffusione dei suoi dischi, si dedic\u00f2 alla scoperta e al lancio di nuovi artisti italiani.\nEcco come Teddy Reno ha raccontato la nascita della sigla: \u00abAvevo chiamato la mia societ\u00e0 \"Compagnia Generale del Disco\". Presi un foglio di carta e scrissi il nome da attaccare sulla porta. Lo scrissi in stampatello dando molto risalto alle lettere iniziali CGD, e fu cos\u00ec che nacque questo marchio, poi diventato famoso in tutto il mondo\u00bb.\nLa sede della CGD fu stabilita a Milano, in via Passarella 4; come direttore artistico Teddy Reno chiam\u00f2 il suo concittadino Lelio Luttazzi, che si occup\u00f2 anche degli arrangiamenti insieme al Maestro Gianni Ferrio, e come responsabile della produzione internazionale chiam\u00f2 invece Davide Matalon, che nel 1956 abbandon\u00f2 la CGD per fondare l'Italdisc.\nLegandosi con alcune case editrici, come la Suvini-Zerboni e le Messaggerie Musicali, la CGD riusc\u00ec a mettere sotto contratto artisti quali Jula de Palma, Giorgio Consolini, Betty Curtis e Johnny Dorelli.\nGli anni sessanta.\nAll'inizio del 1958 Teddy Reno decise di vendere la CGD: l'acquirente fu Ladislao Sugar, editore musicale di origine ungherese di grandi capacit\u00e0 imprenditoriali e futuro \"patron\" del Gruppo Sugar, che aveva fondato con Carlo Alberto Rossi la Casa Editrice Ariston, poi abbandonata per comprare le Messaggerie Musicali, e che aveva gi\u00e0 comprato, nel 1955, una piccola quota azionaria della casa discografica.\nSugar fece un'operazione di rilancio della casa discografica: da un lato strinse nel 1966 un accordo con l'americana CBS per la distribuzione del suo catalogo in Italia (accordo seguito dal consigliere d'amministrazione della CGD Giuseppe Giannini e che port\u00f2 alla nascita della \"CBS Sugar\" nel 1970); dall'altro, per intercettare il gusto dei giovani, nomin\u00f2 direttore artistico il giovane Franco Crepax, che mise sotto contratto molti giovani talenti, come Bruno Lauzi (che debutta con il nome d'arte di \"Miguel e i Caravana\") Gigliola Cinquetti (che vinse nel 1964 il Festival di Sanremo), Riccardo Del Turco, Massimo Ranieri, Mario Tessuto e Caterina Caselli. In seguito la direzione artistica venne affidata al figlio di Sugar, Piero, che sposer\u00e0 la Caselli nel 1970.\nNel 1961 Sugar trasfer\u00ec l'azienda in Galleria del Corso, sede di molte altre case discografiche e di edizioni musicali; tra le etichette straniere che la CGD distribu\u00ec in Italia vi fu anche la Palette, etichetta belga.\nNel 1968 Ladislao lascia completamente l'azienda nelle mani del figlio. Con l'esperienza avuta come direttore artistico, Piero continuer\u00e0 a guidare l'azienda per tutti gli anni settanta con successo.\nGli anni settanta.\nNel 1973 ci fu un nuovo trasloco, in via Quintiliano 40. La sede fu costruita ex-novo su idea di Sugar, ispirandosi a realt\u00e0 gi\u00e0 consolidate come quelle della RCA Italiana, come un complesso unico e polivalente, comprendente sale di prova, incisione - il tutto con tecnologie all'avanguardia (per l'epoca) - uffici e anfiteatro per la presentazione di nuovi artisti e dischi. Solo la stampa veniva esternalizzata.\nNell'ottobre 1976 viene lanciata una nuova sottoetichetta, la Record Bazaar che verr\u00e0 distribuita a prezzo economico.\nQuando nel 1977 la CBS decise di aprire una propria sede autonoma in Italia, questo determin\u00f2 una crisi alla CGD, in quanto tutto il catalogo estero veniva meno. Tutti gli artisti italiani che incidevano per la CBS, come i Pooh, vennero per\u00f2 inglobati e i loro dischi vennero ristampati dalla nuova casa discografica. Nello stesso 1977 Caterina Caselli, moglie di Sugar nel frattempo diventata vicepresidente dell'azienda, decide di fondare una casa discografica satellite, l'Ascolto, per dedicarsi ad artisti pi\u00f9 di nicchia, come Pierangelo Bertoli e Franco Fanigliulo.\nUn'altra piccola etichetta che venne distribuita dalla CGD fu la Derby Club.\nGli anni ottanta e la chiusura.\nNella seconda met\u00e0 degli anni ottanta la CGD, come molte altre case discografiche, affront\u00f2 un periodo di crisi. Per tagliare i costi, la CGD decise di esternalizzare l'intero processo produttivo, iniziando quell'opera di abbandono progressiva e irreversibile della propria sede, culminata nella chiusura della stessa. Nel frattempo, alcune sale d'incisione vennero affittate a terzi (\u00e8 il caso dello studio al primo piano, ceduto nel 1985 ai Fratelli La Bionda che vi crearono i Logic Studios) mentre i propri vecchi studi di registrazione principali ed i loro spazi furono venduti nel 1986, divenendo per alcuni anni i Morning Studios.\nNel 1988 l'etichetta venne acquistata dall'americana Warner Music Group, che cambi\u00f2 la ragione sociale in \"CGD East West\". La CGD viene progressivamente spogliata di una propria identit\u00e0 come etichetta indipendente, sopravvivendo come divisione artistica e marketing dell'inglobante statunitense. Progressivamente, la gestione dell'ex CGD viene suddivisa fra gli uffici della Warner, e la Compagnia Generale del Disco rimane solamente un marchio sia per il catalogo storico che per gli artisti gi\u00e0 sotto contratto ed in attivit\u00e0. Nel settembre del 2004, la Warner decide di cancellare anche il logo; l'intero database CGD e le nuove incisioni degli artisti della scuderia vengono impresse sotto il nome dell\"'Atlantic Records\".\nAl momento della vendita a Warner, se le attivit\u00e0 di progetto e produttive erano gi\u00e0 finite (da tempo le incisioni e le stampe dei dischi venivano designate rispettivamente a sale di registrazione, missaggio, ed a stamperie esterne, avendo la CGD - come peraltro tutte le altre etichette - smantellato tutti gli apparati in-house fin dall'inizio degli anni ottanta), una sede come quella di via Quintiliano - pensata come centro unico - che era rimasta aperta solo per pochi uffici, dedicati alle attivit\u00e0 manageriali, di promozione e commerciali, diveniva sproporzionata e superflua. Cos\u00ec, all'inizio degli anni novanta - nel momento in cui il palazzo, oramai semivuoto, avrebbe richiesto lavori onerosi di ripristino in sicurezza - venne deciso di lasciarlo. Le attivit\u00e0 rimaste si trasferirono, e la sede della CGD venne quindi svuotata dei materiali. Con l'abbandono anche da parte degli ultimi affittuari esterni, alla scadenza dei contratti, nel 1998 (i Morning Studios cessarono ogni attivit\u00e0 ed i Logic Studios si trasferirono), l'intera struttura fu definitivamente dismessa, e rimase abbandonata per anni, utilizzata in parte come rifugio da senzatetto e vandalizzata.\nLa Warner ha ereditato l'intero catalogo CGD e il nome CGD, che risulta tuttora registrato anche se inutilizzato."}
{"id": "1164970", "revid": "486946", "url": "https://it.wikipedia.org/wiki?curid=1164970", "title": "CGD - Compagnia Generale del Disco", "text": ""}
{"id": "1164974", "revid": "842111", "url": "https://it.wikipedia.org/wiki?curid=1164974", "title": "Spagna di Franco", "text": ""}
{"id": "1164977", "revid": "767487", "url": "https://it.wikipedia.org/wiki?curid=1164977", "title": "Pico-ITX", "text": "Pico-ITX \u00e8 un formato per schede madri a basso consumo di 10 x 7,2\u00a0cm annunciato da VIA nel gennaio 2007 e immesso sul mercato da maggio 2007.\nLa prima scheda madre prodotta utilizza processori x86 VIA C7 e Eden, con un chipset VX700. Questa scheda \u00e8 in grado di far funzionare Windows Vista e Windows XP, Linux, BSD e altri."}
{"id": "1164978", "revid": "119982", "url": "https://it.wikipedia.org/wiki?curid=1164978", "title": "Hearst Castle", "text": ""}
{"id": "1164979", "revid": "287204", "url": "https://it.wikipedia.org/wiki?curid=1164979", "title": "Primera Divisi\u00f3n 1991-1992 (Spagna)", "text": "La Primera Divisi\u00f3n 1991-1992 \u00e8 stata la 61\u00aa edizione della massima serie del campionato spagnolo di calcio, disputato tra il 31 agosto 1991 e il 7 giugno 1992 e concluso con la vittoria del , al suo dodicesimo titolo, il secondo consecutivo.\nCapocannoniere del torneo \u00e8 stato Manolo () con 27 reti.\nStagione.\nil , gi\u00e0 laureatosi Campione d'Europa a maggio, centr\u00f2 il \"double\" battendo la concorrenza del che, attraversando una fase calante verso la fine della stagione (perse alcuni punti in maniera inattesa), venne sconfitto clamorosamente all'ultima giornata in casa del per 3-2, quando si era portato sul 2-0, a causa di due gravi errori difensivi.\nClassifica finale.\nLegenda:\nRegolamento:"}
{"id": "1164980", "revid": "547034", "url": "https://it.wikipedia.org/wiki?curid=1164980", "title": "Primera Divisi\u00f3n 1992-1993 (Spagna)", "text": "La Primera Divisi\u00f3n 1992-1993 \u00e8 stata la 62\u00aa edizione della massima serie del campionato spagnolo di calcio, disputato tra il 5 settembre 1992 e il 20 giugno 1993 e concluso con la vittoria del , al suo tredicesimo titolo, il terzo consecutivo.\nCapocannoniere del torneo \u00e8 stato Bebeto () con 29 reti.\nClassifica finale.\nLegenda:\nRegolamento:"}
{"id": "1164984", "revid": "287204", "url": "https://it.wikipedia.org/wiki?curid=1164984", "title": "Primera Divisi\u00f3n 1993-1994 (Spagna)", "text": "La Primera Divisi\u00f3n 1993-1994 \u00e8 stata la 63\u00aa edizione della massima serie del campionato spagnolo di calcio, disputato tra il 4 settembre 1993 e il 15 maggio 1994 e concluso con la vittoria del , al suo quattordicesimo titolo, il quarto consecutivo. Il titolo fu assegnato al Bar\u00e7a grazie alla differenza reti favorevole negli scontri diretti con il , terminato a pari punti.\nCapocannoniere del torneo \u00e8 stato Rom\u00e1rio (Barcellona) con 30 reti.\nStagione.\nNovit\u00e0.\nLa UEFA decise di rivedere i criteri per l'ammissione in Coppa UEFA liquidando la dotazione delle non pi\u00f9 esistenti federazioni della Jugoslavia e della Germania Est, distribuendo i posti lasciati liberi alle nuove federazioni emergenti. Nel valzer delle assegnazioni la Spagna perse un posto disponibile, riducendo a tre le squadre qualificate per la prossima edizione.\nClassifica finale.\nLegenda:\nRegolamento:\nSpareggi.\nSpareggi interdivisionali.\nLo spareggio tra Rayo Vallecano e Compostela si concluse con due pareggi. Fu quindi necessario disputare un terzo match in campo neutro."}
{"id": "1164985", "revid": "125596115", "url": "https://it.wikipedia.org/wiki?curid=1164985", "title": "Primera Divisi\u00f3n 1994-1995 (Spagna)", "text": "La Primera Divisi\u00f3n 1994-1995 \u00e8 stata la 64\u00aa edizione della massima serie del campionato spagnolo di calcio, disputato tra il 3 settembre 1994 e il 18 giugno 1995 e concluso con la vittoria del , al suo ventiseiesimo titolo.\nCapocannoniere del torneo \u00e8 stato Iv\u00e1n Zamorano (Real Madrid) con 28 reti.\nClassifica finale.\nLegenda:\nRegolamento:\nNote:"}
{"id": "1164986", "revid": "1543377", "url": "https://it.wikipedia.org/wiki?curid=1164986", "title": "Caspar Schoppe", "text": "\u00c8 noto anche come Gaspare Sci\u00f2ppio (italianizzazione del cognome, attraverso il latino \"Scioppius\", secondo l'uso degli umanisti di dar veste latina ai loro nomi). Si ritrova presso i maggiori cultori di Giordano Bruno anche il nome di Caspar Schopp\nBiografia.\nNacque a Neumarkt nell'Alto Palatinato il 27 maggio 1576, da una famiglia luterana di umili origini. Studi\u00f2 all'Universit\u00e0 di Heidelberg e a quella di Altdorf, dove ebbe per maestri Nicolaus Taurellus e il filologo Conradus Rittershusius. Segnalatosi per l'intensa attivit\u00e0 intellettuale, sfociata nella composizione di numerose opere filologiche ed edizioni di testi classici, si convert\u00ec al cattolicesimo a Praga nel 1598, dopo aver letto gli \"Annales Ecclesiastici\" di Baronio e ottenne il favore di papa Clemente VIII con le sue critiche alle confessioni protestanti.\nA causa della sua conversione, perse tutti gli ammiratori d'oltralpe, tra cui Kaspar von Barth, Daniel Heinsius e Giuseppe Giusto Scaligero, con il quale inizi\u00f2 una lunga polemica. Per incarico dei suoi protettori romani, Schoppe divenne un eloquente polemista al servizio della Controriforma. Con lo zelo del neofita si scagli\u00f2 contro calvinisti e luterani; neanche i re Enrico IV di Francia e Giacomo I d'Inghilterra furono al sicuro dai suoi attacchi mordaci. L\"Ecclesiasticus auctoritati Jacobi regis oppositus\" (1611), duro attacco al re inglese Giacomo I sollev\u00f2 un vespaio di polemiche, spingendo l'ambasciatore inglese a Venezia Henry Wotton e il celebre filologo Isaac Casaubon a replicare ufficialmente all'opera. Giacomo I ne fu talmente irritato che fece giustiziare Schoppe in effigie.\nDal 1607 fu al servizio dell'arciduca Ferdinando, poi imperatore col nome di Ferdinando II, per conto del quale svolse diversi incarichi diplomatici. Ferdinando lo invi\u00f2 a Roma nel 1609 per ottenere il consenso del Papa al progetto della Lega Cattolica. Tra il 1613 e il 1615 fu in Spagna per chiedere a Filippo III sostegno finanziario alla Lega. Dopo un lungo soggiorno a Ingolstadt e Augusta, nel 1616 si trasfer\u00ec a Milano, dove nel 1619 pubblic\u00f2 il bellicoso \"Classicum belli sacri\" (\"La tromba della guerra santa\"), in cui chiedeva una guerra totale contro i protestanti. L'opera suscit\u00f2 innumerevoli repliche da parte protestante, come la \"tuba pacis\" (\"La tromba della pace\") del filologo tedesco Matthias Bernegger. A Milano Schoppe prese contatti con il duca di Mantova Federico II Gonzaga che gli confer\u00ec una lauta pensione. Fu solo nel 1621, dopo l'elezione di Gregorio XV, che Schoppe torn\u00f2 a Roma per tentare di influenzare la politica papale in Germania. Tra il 1618 e il 1623 dedic\u00f2 un corpo di scritti alla difesa di Niccol\u00f2 Machiavelli, culminati nella \"Paedia Politices\" (1623), che ebbe vasta risonanza in Europa e fu ristampata nel 1663 da Hermann Conring (1606-1681) con un commento dell'erudito francese Gabriel Naud\u00e9. Alla fine del 1626 Schoppe lasci\u00f2 Roma; da Milano cerc\u00f2 di impedire l'inizio della guerra di successione di Mantova. Nello stesso periodo pubblic\u00f2 diversi volumi pedagogici sull'insegnamento delle lingue, in aperta polemica con i Gesuiti e i loro metodi didattici. \u00abNelle sue \"Consultationes de scholarum et studiorum ratione\" [propose] un curriculo di studi latini in soli quattro anni, in cui era drasticamente ridotto e sfrondato l\u2019apprendimento di regole ed eccezioni grammaticali. \u00c8 nota ... la grande influenza che gli scritti di Schoppe ebbero sulla Congregazione delle Scuole Pie e sull\u2019ordinamento scolastico dei loro collegi. Gli Scolopi adottarono infatti la \"Grammatica philosophica\" del filologo tedesco, e alle sue opere si richiam\u00f2 apertamente anche Giovanni Francesco Apa, lo scolopio autore di alcuni manuali in uso nelle scuole dell\u2019Ordine.\u00bb\nNel 1636 Schoppe si ritir\u00f2 definitivamente a Padova, dove mor\u00ec il 19 novembre del 1649. Fu sepolto nella chiesa di San Tommaso Apostolo.\nL'opera.\nLo Schoppe, celebre ai suoi tempi come latinista, si occup\u00f2 anche di grammatica e di filosofia: il suo capolavoro \u00e8 forse la \"Grammatica philosophica\", pubblicata a Milano nel 1628. Tra le opere filologiche sono particolarmente importanti i \"Verisimilium\" \"libri quatuor\" (1596) e i \"Suspectarum lectionum libri quinque\" (1597), e un manuale di filologia, il \"De arte critica\" (1597), tutti stampati a Norimberga. La fama che gli procurarono questi scritti gli permise di entrare in contatto con i pi\u00f9 grandi filologi del tempo, da Giusto Lipsio a Giuseppe Giusto Scaligero.\nLo \"Stemma Gonzagicum\", studio della genealogia della famiglia Gonzaga, di Mantova gli frutt\u00f2 dal duca Ferdinando la donazione di estesi poderi nell'area di Goito. Su invito dei Gonzaga redasse anche le \"Origines Gonzagicae\" (rimaste inedite).\nMolti sono gli inediti dello Schoppe, per lo pi\u00f9 di argomento filologico e polemico."}
{"id": "1164987", "revid": "537465", "url": "https://it.wikipedia.org/wiki?curid=1164987", "title": "Comunit\u00e0 montana dei Cimini", "text": "La Comunit\u00e0 montana dei Cimini (zona II del Lazio) \u00e8 una delle comunit\u00e0 montane della provincia di Viterbo.\nSi sviluppa interamente nei comuni del territorio dei Monti Cimini e comprende anche la Riserva naturale Lago di Vico con l'annesso Lago di Vico e il Monte Cimino.\nComuni.\nLa comunit\u00e0 \u00e8 composta dai seguenti comuni:"}
{"id": "1164989", "revid": "287204", "url": "https://it.wikipedia.org/wiki?curid=1164989", "title": "Primera Divisi\u00f3n 1995-1996 (Spagna)", "text": "La Primera Divisi\u00f3n 1995-1996 \u00e8 stata la 65\u00aa edizione della massima serie del campionato spagnolo di calcio, disputato tra il 2 settembre 1995 e il 25 maggio 1996 e concluso con la vittoria dell' al suo nono titolo.\nCapocannoniere del torneo \u00e8 stato Juan Antonio Pizzi () con 31 reti.\nStagione.\nAggiornamenti.\nLa sessantacinquesima edizione della Primera Divisi\u00f3n spagnola fu caratterizzata dall'introduzione di numerose novit\u00e0 a livello regolamentare: in seguito alla controversa vicenda che coinvolse e : inizialmente furono escluse dalla Primera Divisi\u00f3n per problemi finanziari, al loro posto furono ripesvate e . In seguito furono riammesse e si decise di ampliare quindi il lotto delle squadre partecipanti a 22 in maniera tale da includere anche Albacete e Real Valladolid. Ulteriori novit\u00e0 regolamentari riguardarono il sistema di assegnazione dei punti che ora prevedeva tre punti per la squadra vincitrice di un incontro e non pi\u00f9 due, la possibilit\u00e0 di tesserare un massimo di cinque giocatori stranieri a squadra (fermo restando il limite di tre nella lista da consegnare all'arbitro il giorno della partita), nonch\u00e9 l'aumento a tre del numero di sostituzioni. Fu inoltre mandata in pensione la vecchia numerazione dall'1 all'11 per i giocatori, che ora ottenevano un numero fisso e la comparsa del nome sulla maglia.\nAvvenimenti.\nAll'avvio del torneo il si fece subito notare rifilando cinque reti al , ma piomb\u00f2 ben presto nelle retrovie lasciando il via libera all' e all', entrambe capaci di rimanere a punteggio pieno fino alla quarta giornata. Il 1\u00ba ottobre, sconfiggendo di misura il , i \"Periquitos\" allungarono la striscia positiva proiettandosi al comando solitario della classifica: dopo quattro giorni fu di scena al Vicente Calder\u00f3n il primo big-match della stagione, che vide i \"Colchoneros\" interrompere la striscia positiva degli avversari, sopravanzandoli al primo posto. Tallonato da entrambe le squadre di Barcellona, l'Atl\u00e9tico Madrid effettu\u00f2 un iniziale tentativo di fuga ma, la prima sconfitta stagionale rimediata nel derby del 18 novembre permise a \"Periquitos\" e \"Blaugrana\" di agguantare la vetta. Gi\u00e0 una settimana dopo i \"Colchoneros\" ripresero il comando solitario della classifica e, dopo aver prevalso nello scontro diretto del 9 dicembre contro il , effettuarono nel periodo natalizio un allungo che permise loro di arrivare al giro di boa con sette punti di vantaggio sul sorprendente e otto sull'Espanyol terzo.\nCon l'inizio del girone di ritorno l'Atl\u00e9tico Madrid allung\u00f2 ulteriormente il distacco sulle inseguitrici totalizzando, dopo tre giornate, un vantaggio di 11 punti sulle due squadre di Barcellona. Sconfitto l'Espanyol nello scontro diretto del 18 febbraio, i \"Colchoneros\" gestirono il distacco nei confronti del Barcellona (unica avversaria rimasta in gara) fin quando, in seguito alla sconfitta nel derby del 30 marzo, persero terreno ottenendo due pareggi nelle successive due partite e arrivando alla vigilia dello scontro diretto (in programma al Camp Nou il 25 aprile) con soli tre punti di vantaggio sui \"Blaugrana\". Una vittoria per 3-1 proiett\u00f2 l'Atl\u00e9tico Madrid verso la vittoria del titolo: bench\u00e9 sconfitti dopo due giorni da un che subentrer\u00e0 al Barcellona in seconda posizione, i \"Colchoneros\" non persero pi\u00f9 una gara ratificando, infine, il loro nono titolo il 25 maggio con una vittoria casalinga sull'Albacete.\nIn \"zona UEFA\", l'esito della gi\u00e0 disputata finale di Coppa del Re lasci\u00f2 libero un posto valido per la qualificazione alla terza competizione europea: a beneficiare di tale situazione fu il del capocannoniere Juan Antonio Pizzi, capace di avere la meglio su un Real Madrid che per la seconda volta nella propria storia e dopo diciannove anni, rimarr\u00e0 escluso dalle competizioni europee. Sul fondo della classifica, il riusc\u00ec a rimontare il pesante handicap rimediato nel girone di andata, costringendo il Rayo Vallecano allo spareggio contro il , terzo classificato della Segunda Divisi\u00f3n: il 2-0 ottenuto nella gara di ritorno annuller\u00e0 la sconfitta di misura rimediata all'andata permettendo alla squadra di Madrid di salvarsi. Nel secondo spareggio l'Albacete rimedi\u00f2 una doppia sconfitta contro l' che ottenne, per la prima volta nella sua storia, l'ingresso in massima serie. Retrocessero direttamente in Segunda Divisi\u00f3n il e il , condannate con alcuni turni d'anticipo.\nClassifica finale.\nLegenda:\nRegolamento:"}
{"id": "1164991", "revid": "22356", "url": "https://it.wikipedia.org/wiki?curid=1164991", "title": "Placoderma", "text": ""}
{"id": "1164993", "revid": "1848118", "url": "https://it.wikipedia.org/wiki?curid=1164993", "title": "Grupo Carso", "text": "Grupo Carso \u00e8 un conglomerato di compagnie possedute dal magnate messicano di origini libanesi Carlos Slim Hel\u00fa, l'uomo pi\u00f9 ricco del Messico ed uno degli uomini pi\u00f9 ricchi del mondo secondo la rivista \"Forbes\". Il gruppo \u00e8 stato costituito nel 1990, dopo la fusione della \"Corporaci\u00f3n Industrial Carso\" e del \"Grupo Inbursa\". Il nome \"Carso\" deriva dalla fusione dei nomi del magnate Carlos Slim Hel\u00fa con quello della moglie Soumaya Domit de Slim, (CARlosSOumaya).\nNel 1996 Carlos Slim Hel\u00fa ha deciso di separare dal \"Grupo Carso\" le attivit\u00e0 nel settore delle telecomunicazioni (le aziende Telmex, Telcel e Am\u00e9rica M\u00f3vil) a cui ha dato il nome di \"Grupo Carso Telecom\". il Grupo Carso gestisce (80%) la Rede Record in una joint venture con Edir Macedo (20%)."}
{"id": "1164995", "revid": "49405", "url": "https://it.wikipedia.org/wiki?curid=1164995", "title": "Betsaida", "text": "Betsaida o Betseda (greco \u0392\u03b7\u03b8\u03c3\u03b1\u0390\u03b4\u03b1, \"casa della pesca\") era una cittadina della Gaulanitide, al confine con la Galilea, a nord del Lago di Tiberiade, citata nella Bibbia. Il Vangelo di Giovanni e riporta che vi nacquero gli apostoli Pietro, Andrea e Filippo.\nSecondo il Vangelo di Marco Ges\u00f9 vi comp\u00ec il miracolo della guarigione di un cieco.\nSecondo il Vangelo di Luca Ges\u00f9 vi comp\u00ec nelle vicinanze il miracolo della moltiplicazione dei pani e dei pesci per cinquemila uomini.\nIn un altro passo (Matteo ), Ges\u00f9 rimprovera Betsaida poich\u00e9 non s'\u00e8 convertita nonostante abbia assistito a numerosi miracoli.\nIl ritrovamento.\nNella letteratura rabbinica il sito era ben noto come una citt\u00e0 situata ai confini storici della terra dI Israele. Secondo i dati del II secolo d.C., Rabbi Shimon ben Gamliel e l'imperatore Adriano parlano del pesce abbondante e degli uccelli presenti in citt\u00e0. Nonostante esistessero numerose fonti letterarie nei periodi ellenistico e romano, i successivi pellegrini cristiani, soprattutto durante il Medioevo, non sono riusciti ad accertare la sua posizione.\nNel 1987 l'archeologo israeliano Dr. Rami Arav intraprese dieci giorni di saggi su Et-Tell (letteralmente \"la collina\"), situato in Israele a 2\u00a0km dalla costa nord-orientale del Mar di Galilea per determinare se i 21 acri individuati col sistema ricognitivo fossero la copertura di Betsaida. Le sue prime conclusioni furono promettenti, ma il dottor Arav sapeva che occorreva un lavoro pi\u00f9 complesso per rivelare gli strati pi\u00f9 antichi. L'indagine del sito inizi\u00f2 nel 1990, quando il dottor Arav e diversi colleghi provenienti da tutto il mondo si unirono per formare il Consorzio del Progetto Betsaida Scavi (CBEP), che da allora \u00e8 parte integrante del Programma di Studi Internazionali presso l'Universit\u00e0 del Nebraska a Omaha, con lo scopo di scavare l'antica citt\u00e0, ricercare dai resti dei dati riconoscibili e diffondere le conclusioni per il pubblico accademico e per la gente comune.\nLa campagna scavi del 1996, oltre a portare alla luce la citt\u00e0 ellenistico-romana di Betsaida, condusse ad una scoperta sorprendente. Furono rinvenuti i resti di una porta civica dell'Et\u00e0 del Ferro (tempo della Bibbia ebraica) che hanno portato gli studiosi su un nuovo filone di ricerca. Diventava necessario indagare i resti di un periodo storico che nessuno si aspettava di trovare sotto le evidenze di et\u00e0 ellenistico-romane. Oggi si ritiene che nell'Et\u00e0 del Ferro Betsaida sia stata la capitale del regno di Gheshur. Tale regno \u00e8 citato nella Bibbia ebraica per la visita del re Davide e il suo successivo matrimonio con Ma'achah, la figlia del re di Gheshur. Le ultime quattro stagioni di scavi si sono concentrate in larga misura sul settore dell'Et\u00e0 del Ferro e sul complesso delle coeve porte urbiche (tra le pi\u00f9 grandi e meglio conservate della regione) e il collegamento viario tra queste e un palazzo scavato in precedenza."}
{"id": "1164997", "revid": "174925", "url": "https://it.wikipedia.org/wiki?curid=1164997", "title": "Afrasyab", "text": ""}
{"id": "1164999", "revid": "115561516", "url": "https://it.wikipedia.org/wiki?curid=1164999", "title": "Comunit\u00e0 montana Monti Ernici", "text": "La comunit\u00e0 montana dei Monti Ernici \u00e8 una delle comunit\u00e0 montane della provincia di Frosinone.\nComuni.\nQuesta comunit\u00e0 montana \u00e8 costituita da 17 comuni, che nell'ordine sono:"}
{"id": "1165005", "revid": "339392", "url": "https://it.wikipedia.org/wiki?curid=1165005", "title": "Draza Mihajlovic", "text": ""}
{"id": "1165015", "revid": "120804533", "url": "https://it.wikipedia.org/wiki?curid=1165015", "title": "Artforum", "text": "Artforum \u00e8 una rivista statunitense d'arte contemporanea. Artforum collabora con critici, professori ed artisti, ed \u00e8 caratterizzata dal suo tipico formato quadrato.\nAttiva dal 1962, \u00e8 pubblicata dieci volte all'anno da settembre a maggio pi\u00f9 un numero estivo.\nStoria.\n\"Artforum\" \u00e8 stata fondata 1962 a San Francisco. La rivista dopo pochi anni si sposter\u00e0 prima a Los Angeles nel 1965 per poi insediarsi definitivamente a New York nel 1967. Lo spostamento di costa coincise con un cambio di linea editoriale, passando dal supporto di un tardo Modernismo a quello per l'Arte Minimal e Concettuale, divenendo tra i principali promotori di artisti come Robert Smithson, Donald Judd, e Sol Lewitt."}
{"id": "1165018", "revid": "125616026", "url": "https://it.wikipedia.org/wiki?curid=1165018", "title": "Comau", "text": "Comau (COnsorzio MAcchine Utensili) \u00e8 una societ\u00e0 italiana, parte del gruppo Stellantis, con sede a Torino, specializzata nell'automazione industriale. Realizza tecnologie per la produzione di veicoli elettrici, ibridi e tradizionali, robot industriali e collaborativi, soluzioni di robotica indossabile, strumenti per la logistica a guida autonoma, centri di lavorazione meccanica dedicati, servizi digitali interconnessi e sistemi per trasmettere, elaborare e analizzare dati macchina e di processo.\nFondata nel 1973, \u00e8 presente in 13 Paesi, con 9 stabilimenti di produzione, 6 strutture dedicate allo sviluppo di prodotti e tecnologie e 5 centri focalizzati su competenze e tecnologie digitali, con un totale di circa 4000 dipendenti e pi\u00f9 di 1200 brevetti registrati. Attraverso la sua Academy, Comau sviluppa conoscenze tecniche e manageriali.\nStoria.\nFondazione.\nIl consorzio viene fondato nel 1973 per riunire le aziende dell'area torinese che fornivano equipaggiamento agli stabilimenti VAZ di Togliatti in Russia. Nel 1977 MST S.p.A., Morando S.p.A., IMP S.p.A. e Colubra Lamsat S.p.A. si uniscono in una sola azienda denominata Comau Industriale S.p.A. Nell'anno successivo viene ufficialmente fondata Comau S.p.A. con l'accorpamento degli stabilimenti e delle attivit\u00e0 produttive di Comau Industriale S.p.A. L'azienda viene successivamente rinominata Comau Finanziaria S.p.A.\nEspansione.\nNel 1984 l'azienda inizia a espandersi al di fuori dei confini europei attraverso la societ\u00e0 Comau Productivity Systems Inc. dedicata allo sviluppo delle attivit\u00e0 commerciali in Nord America. Nel 1988 Comau Finanziaria S.p.A. acquisisce una quota di maggioranza di Italtech S.p.A., specializzata in macchine per iniezione plastica. L'anno successivo viene acquisita la Berto Lamet, produttrice di stampi per lastratura metallo, e la UTS, societ\u00e0 di ingegneria di prodotto e di processo. Berto Lamet successivamente acquisisce TEA, specializzata in stampi a iniezione e, nel 1990, rileva l'azienda spagnola di stampi per lastratura metallo Mecaner S.A. Nel 1995 Comau intensifica l'attivit\u00e0 di espansione nei mercati del Sud America, Europa, Nord America e Asia. Nell'area Mercosur vengono fondate Comau do Brasil Ind e Com. Ltda e Comau Argentina S.A., mentre in Germania viene fondata Comau Deutschland GmbH. Parallelamente Comau Productivity Systems espande la propria struttura e cambia nome in Comau North America Inc. In Cina viene aperto un ufficio di rappresentanza a Pechino, mentre in Francia nel 1996 viene fondata Comau France S.A. A partire da questa data Comau adotta il nome ufficiale di Comau S.p.A.\nNel 1997 Comau rileva la quota di maggioranza di Geico S.p.A., produttore di sistemi di verniciatura per l'industria automobilistica. Nel mercato sud-est asiatico inizia a operare Comau India Pvt Lttd. In Polonia, a Tychy, diventa operativo lo stabilimento per la produzione di stampi di lastratura metallo e servizi di manutenzione Comau Poland Sp.z.o.o. Nello stesso anno viene creata la divisione Comau Service per la fornitura di servizi completi di manutenzione a livello globale. Nel 1999 Comau acquisisce la compagnia francese Sciaky S.A., produttrice di sistemi di pinze per carrozzeria, rinominata in seguito Comau Sciaky S.A. Nello stesso anno Comau S.p.A. rileva una quota di maggioranza in Renault Automation S.A. in Francia, specializzata in processi ingegneristici, taglio di metalli e assemblaggio. Sempre nel 1997 Fiat S.p.A. acquisisce Progressive Tool and Industries Co. (PICO), azienda specializzata in sistemi di produzione per scocche successivamente rinominata Comau Pico. Nel Regno Unito la Pico Estil, con sede a Luton, viene rinominata Comau Estil; in Sud Africa, la Aims Corporation di Uitenhage viene rinominata Comau South Africa Pty Ltd. Nel 2000 viene inaugurata Comau Automotive Equipment Colt. a Shanghai, Comau Belgium N.V., specializzata in servizi di manutenzione in Nord Europa, e Comau Systems Services S.L. in Spagna. L'anno successivo Comau S.p.A. rileva due compagnie specializzate in ingegneria di processo e industrializzazione di prodotti automotive, Germann-Intec GmbH e Team Resources Romania, divenuta in seguito Comau Romania S.A. Nel 2001 viene inaugurata ad Adelaide Comau Australia, seguita nel 2002 in Svezia da Comau Ingest Sverige AB; nel 2003 Comau Russia Srl e Comau (Shanghai) International Trading Co. Ltd. iniziano le attivit\u00e0 concentrando il proprio core business sull'import-export.\nIn questo periodo Comau Sciaky SA acquisisce la totalit\u00e0 delle quote di Gerbi &amp; Sciaky, azienda francese specializzata nella produzione di pinze elettriche, cambiando il nome in Sciaky S.A.S. nel 2004.\nL'anno successivo Comau Service France e Comau Sciaky e Sciaky S.A.S vengono consolidate all'interno di Comau France S.A.\nNel 2005 avviene la fusione tra Comau Germann-Intec GmbH Comau Deutschland GmbH. Nel 2007 Comau-Germann Intec GmbH inizia le attivit\u00e0 in Germania con un focus sulle attivit\u00e0 ingegneristiche.\nNel 2009 viene lanciata la divisione Comau Aerospace, portando l'azienda in un nuovo segmento industriale attraverso la fornitura di sistemi di foratura e rivettatura. In seguito, tra il 2010 e il 2011, Comau espande la propria attivit\u00e0 con eComau, divisione specializzata in prodotti e servizi per il settore energetico, e Comau Adaptive Solutions, dedicata alla fornitura di tecnologie per l'automazione industriale nel settore dei veicoli commerciali, costruzioni, agricoltura, minerario, trasporto ferroviario passeggeri e merci, solare ed eolico.\nSempre a partire dal 2010 per Comau inizia un nuovo periodo di espansione territoriale, sia in Asia, con tre nuovi stabilimenti in Cina, che in Europa, con le aperture di Comau Repubblica Ceca, Comau Turchia e di una nuova sede in Germania. Negli anni a seguire nascono inoltre Comau Thailandia e Comau Brasile, e lo stabilimento di Comau Messico viene ampliato. Nel 2017 vengono aperte due nuove sedi, nel Regno Unito ed in California.\nRiassetto del vertice.\nNel giugno del 2020 si assiste a un riassetto del vertice aziendale: nuovo Presidente \u00e8 Alessandro Nasi, che dal 2005 \u00e8 entrato nel Gruppo Fiat a seguito di un percorso professionale iniziato nel settore bancario e della finanza, ha ricoperto ruoli di responsabilit\u00e0 in Fiat Powertrain Technologies e in CNH Industrial, azienda che produce macchinari per l'agricoltura e le costruzioni, ed attualmente \u00e8 membro del Consiglio di Amministrazione di CNH Industrial, Presidente di Iveco Defence Vehicles, membro dell'Advisory Board del Gruppo Lego, e Vice Presidente del Board di EXOR. Nuovo amministratore delegato \u00e8 Paolo Carmassi, ex manager della multinazionale statunitense Honeywell e della Malvern Panalytical.\nSempre nel 2020, Comau sigla l'accordo di collaborazione tecnologica con Tim per supportare la trasformazione digitale del settore manifatturiero . Nello stesso anno lavora inoltre al fianco di FCA e Fiat per la produzione della prima 500 completamente elettrica . Comau \u00e8 partner e socio fondatore di MADE, il Competence Centre per avvicinare le imprese italiane all'industria 4.0, socio di Artes 4.0 a Pisa, collaboratore del CIM 4.0 di Torino e, in contesto europeo, \u00e8 partner dell'Innovation Community EIT Manufacturing.\nNel 2021, oltre ad aver aderito alla European Battery Alliance (Eba) e alla Batteries European Partnership Association (Bepa), Comau contribuisce anche alla European Technology &amp; Innovation Platform (Etip) per le batterie , e collabora con UK Battery Industrialisation Centre per lo sviluppo di una linea di assemblaggio semi-automatica per l'assemblaggio di moduli batterie e pacchi batterie. Nello stesso anno nasce inoltre la nuova collaborazione tra l'azienda e Rockwell Automation per la creazione di soluzioni unificate di controllo dei robot, e con Ilika plc. ad un progetto per potenziare la capacit\u00e0 produttiva di batterie allo stato solido Goliath dell'azienda e portarla da livelli prototipali alla produzione in serie. Nel corso dell'Italian Tech Week di Torino, nel settembre 2021, Comau viene pubblicamente elogiata dal CEO e fondatore di Tesla, Elon Musk, per il supporto fornito in un momento di difficolt\u00e0, tra il 2017 e il 2019, quando Comau, che collabora con Tesla da lungo tempo, si \u00e8 occupata della realizzazione delle linee di assemblaggio per la produzione della Model 3.\nProdotti e divisioni.\nAree strategiche di business.\nComau progetta e sviluppa tecnologie e soluzioni di automazione industriale per diversi settori industriali. Dall'industria automotive, per i per veicoli elettrici, ibridi e tradizionali, veicoli commerciali e industriali, al navale e alla logistica, dal food &amp; beverage al packaging, fino al campo dell'elettrificazione, delle energie rinnovabili e dell'industria pesante.\nBody assembly.\nStoricamente presente nel comparto automobilistico, Comau produce tecnologie per l'assemblaggio e la saldatura di scocche, telai e componenti delle vetture. Affianca i costruttori di questo settore con la progettazione e lo sviluppo di sistemi di giunzione e lavorazioni speciali, come le tecnologie per il taglio laser e al plasma, le pinze di saldatura, le macchine per la saldatura a punti, e poi soluzioni per le applicazioni di brasatura.\nPowertrain and machining.\nComau nasce nel 1970 come \"COnsorzio MAcchine Utensili\", e inizia ad occuparsi dello sviluppo di tecnologie per la lavorazione meccanica in diversi settori industriali.\nAncora oggi realizza soluzioni produttive per il mondo manifatturiero, come i centri di lavoro universali integrati IIoT (Industrial Internet of Things, o Internet delle cose nel campo industriale), sistemi flessibili, linee produttive complete e personalizzate, macchine per la lavorazione dell'albero motore dette \"crankshaft machines\" e per la spruzzatura termica (\"thermal spray coating\"), un processo di rivestimento a spruzzo dei materiali.\nPer il settore automobilistico e dei trasporti, produce soluzioni per la lavorazione e l'assemblaggio di motori tradizionali e per vetture elettriche: da scatole cambi, trasmissioni e motori a combustione interna, a batterie ricaricabili e motori elettrici (eDrive).\nCome integratore di sistemi, si occupa invece di analisi, sviluppo e industrializzazione di processi di automazione completi; della progettazione e della fornitura di tecnologie per l'implementazione delle linee produttive.\nRobotics and automation products.\nComau inizia a sviluppare soluzioni di robotica nel 1978. Insieme ai robot antropomorfi progettati per applicazioni industriali, si aggiungono i bracci robotici \"SCARA\" (robot che si muovono su un piano orizzontale), i robot a 6 assi con piccolo, medio ed elevato carico al polso, robot progettati per lavorazioni speciali ed i modelli \"a polso cavo\" (\"hallow wrist\"), che permettono il passaggio dei cavi di alimentazione all'interno della struttura. \nAlle famiglie di robot tradizionali, Comau affianca poi i robot collaborativi.\nComau sviluppa anche prodotti per l'automazione della fabbrica 4.0 e per scopi educativi.\nElectrification.\nComau si occupa dello sviluppo di prodotti e processi di automazione per l\u2019elettrificazione.\nServizi.\nComau offre alle aziende dei servizi di assistenza e di manutenzione, di ottimizzazione degli impianti di lavorazione, di pianificazione strategica delle risorse.\nAerospace.\nSoluzioni di upgrade dei processi di produzione, equipaggiamenti di produzione integrati e sistemi di assemblaggio per l'industria aerospaziale civile e militare su aeromobili, elicotteri, sistemi di propulsione, scocche e interni.\nDigital.\nFornitore di servizi Digital, relativi a Industria 4.0 e IoT per manufattura discreta.\nFormazione.\nComau, con il progetto Comau Academy, organizza master e corsi di formazione tecnica e manageriale."}
{"id": "1165019", "revid": "110157", "url": "https://it.wikipedia.org/wiki?curid=1165019", "title": "Niederanven", "text": "Niederanven (in lussemburghese: Nidderaanwen) \u00e8 un comune del Lussemburgo sud-occidentale. Fa parte del cantone di Lussemburgo, nel distretto omonimo. Si trova a nord-est della capitale, nei pressi dell'Aeroporto di Lussemburgo-Findel.\nGeografia fisica.\nNel 2001, la cittadina di Niederanven, capoluogo del comune che si trova nella parte nord-orientale del suo territorio, aveva una popolazione di 1.476 abitanti. Le altre localit\u00e0 che fanno capo al comune sono Ernster, Hostert, Oberanven, Rameldange, Senningen, Senningerberg e Waldhof.\nLa citt\u00e0 si trova agli incroci fra le autostrade A1 e N1.\nAmministrazione.\nGemellaggi.\nNiederanven fa parte delle citt\u00e0 Douzelage e quindi \u00e8 gemellata con tutte le altre citt\u00e0 della rete."}
{"id": "1165020", "revid": "1610933", "url": "https://it.wikipedia.org/wiki?curid=1165020", "title": "Drillo", "text": ""}
{"id": "1165030", "revid": "1305772", "url": "https://it.wikipedia.org/wiki?curid=1165030", "title": "Peugeot Type 80 e 103", "text": "Le Type 80 e 103 erano due autovetture di lusso prodotte dalla Casa automobilistica francese Peugeot.\nProfilo.\nLa Type 80 lanciata nel 1906 rappresenta la prima vera auto di lusso della Peugeot: aveva dimensioni che, se oggi sono alla portata di utilitarie e vetture di fascia medio-bassa, all'epoca erano appannaggio unicamente di vetture di gran lusso e quindi alla portata di pochissimi. Infatti la Type 80 non ha un'antenata che la precede, ma descrive una nuova nicchia commerciale all'interno della gamma della Casa transalpina, una nicchia nella quale anche altre Case, come la Renault stavano affacciandosi.\nLa Type 80 era una vettura di 4 m di lunghezza che montava un grosso motore a 4 cilindri da 6965 cm\u00b3 di cilindrata, in grado di spingere la vettura a 95\u00a0km/h di velocit\u00e0 massima, un dato che all'epoca era ottenibile solo con vetture di questo rango. La Type 80 fu prodotta nel solo anno 1906 in appena 3 esemplari.\nMaggior successo arrise invece alla sua erede, la Type 103, pi\u00f9 grande (4.3 metri di lunghezza invece di 4) e dotata anche di un passo maggiorato (da 2.8 a 2.95\u00a0m) in maniera da accogliere pi\u00f9 comodamente gli occupanti. Anche la meccanica cambi\u00f2: la Type 103 disponeva infatti di un poderoso 4 cilindri da 7433\u00a0cm\u00b3 in grado di spingere la vettura oltre i 100\u00a0km/h di velocit\u00e0 massima. La Type 103 fu prodotta in 45 esemplari nel solo 1907."}
{"id": "1165033", "revid": "125872634", "url": "https://it.wikipedia.org/wiki?curid=1165033", "title": "Emanuele Trevi", "text": "Biografia.\nFiglio dello psicoanalista junghiano Mario Trevi e della neurologa Eleonora Trevi D'Agostino, anche lei psicoterapeuta, si appassiona fin da giovane alla scrittura. \nHa debuttato nella narrativa nel 2003 con \"I cani del nulla\", uscito presso Einaudi Stile Libero. \u00c8 stato direttore creativo (con Arnaldo Colasanti) della Fazi editore, ha curato una collana presso Quiritta editore e, con Marco Lodoli, l'antologia scolastica \"Storie della vita\" edita da Zanichelli.\nAutore anche di molti saggi, dall'introduzione a \"Il mio Carso\" di Scipio Slataper, all'intervista per \u00abParis Review\u00bb a Milan Kundera, dalla collaborazione per la parte delle prose all'edizione di Lucio Felici delle opere di Giacomo Leopardi, alla presentazione di una collezione di saggi di Viktor Borisovi\u010d \u0160klovskij; ha curato ancora opere di Emilio Salgari, John Fante, Gabriella Sica, Goffredo Parise, Giosetta Fioroni, Giorgio Manganelli, Ferenc Moln\u00e1r, Edmondo De Amicis, Henri Michaux.\nNel 2012 con il romanzo \"Qualcosa di scritto\" viene nominato nella cinquina del \"Premio Strega,\" arrivando secondo per soli due punti.\nCon il libro-reportage sul poeta Pietro Tripodo, \"Senza verso. Un'estate a Roma\" edito da Laterza ha vinto il Premio Sandro Onofri. Con \"Il libro della gioia perpetua\", ha vinto il Premio Napoli nel 2010. Con il romanzo \"Il popolo di legno\", tradotto in francese, con i tipi dell'editore \"Actes Sud\", ha vinto il 19 gennaio 2018, il Prix Marco Polo Venise, per il miglior romanzo italiano tradotto nel 2017 in francese. Il premio gli \u00e8 consegnato durante una cerimonia presso l'Ambasciata italiana a Parigi. Con \"Sogni e favole\" (Ponte alle Grazie, 2019), ha vinto il Premio Viareggio per la narrativa e la XVIII edizione del Premio \"Pianeta Azzurro - I Contemporanei\", creato dalla scultrice Alba Gonzales.\nCollabora con Radio 3 e ha scritto su diverse riviste come \"Nuovi Argomenti\", \"Il caff\u00e8 illustrato\" e su quotidiani quali \"Il Corriere della sera\", \"la Repubblica\", \"la Stampa\" e \"il manifesto\".\n\u00c8 stato sposato con la scrittrice Chiara Gamberale dal 2009 al 2011.\nL'8 luglio 2021 vince il Premio Strega con il libro \"Due vite\", biografia degli scrittori Rocco Carbone e Pia Pera. Ha dedicato il riconoscimento alla madre da poco scomparsa.\nPensiero.\nTrevi riprende da El\u00e9mire Zolla la teoria iniziatica della letteratura, concependo l'opera scritta come la guida rivelatrice di un percorso graduale a tappe orientato all'\u00abaccesso alle verit\u00e0 nascoste dell'esistenza\u00bb e come uno strumento di autotrasformazione dell'autore e dei suoi lettori.\nGli interlocutori attuali o intellettuali di Trevi comprendono anche storici delle religioni (Schur\u00e9, Corbin, Eliade), narratori (Apuleio, Melville, Collodi, V. Woolf, Joyce), teorici del teatro (Artaud), scrittori e critici (Agamben, Zolla, Citati, Calasso, C. Campo)."}
{"id": "1165038", "revid": "63727", "url": "https://it.wikipedia.org/wiki?curid=1165038", "title": "Renault Type AI/Type CF/Type DQ/Type ET", "text": ""}
{"id": "1165040", "revid": "580197", "url": "https://it.wikipedia.org/wiki?curid=1165040", "title": "Scrittura corsiva romana", "text": "La corsiva romana (o latina) \u00e8 una forma di scrittura a mano usata nell'antica Roma e talvolta nel Medioevo. Viene suddivisa in corsiva antica (o capitale corsiva) e corsiva nuova (o minuscola corsiva).\nAntica (maiuscola).\nLa capitale corsiva latina, anche chiamata maiuscola corsiva, \u00e8 la forma di scrittura a mano usata per scrivere lettere, per tenere i conti, per insegnare l'alfabeto latino agli scolari romani e per impartire i comandi da parte degli imperatori romani. Lo stile \u00e8 basato sulla scrittura formale della capitale quadrata lapidaria, ma la corsiva \u00e8 usata per una scrittura informale e veloce. Si canonizz\u00f2 fra il I secolo a.C. ed il I secolo d.C per poi essere usata anche dal I al III secolo d.C., quando l'espansione dell'Impero la rese la scrittura per eccellenza dell'amministrazione civile e militare romana in ogni regione d'influenza, ma probabilmente esisteva da prima. Tito Maccio Plauto parla, infatti, della illeggibilit\u00e0 della corsiva nella commedia \"Pseudolo\":\nLe principali caratteristiche di questo tipo di scrittura sono: la tendenza alla quadrilinearit\u00e0, l'obliquit\u00e0 verso destra, la mancanza di legature, la riduzione in sigle di prenomi e il troncamento per le formule diffuse.\nPeculiari sono anche alcune lettere:\nQueste lettere si crearono per effetto delle seguenti tendenze: semplificazione, fusione e disarticolazione dei tratti a motivo della difficolt\u00e0 di tracciare su materiali duri tratti orizzontali o curvi ed il contrastante bisogno di una grafia veloce a scriversi.\nQueste ultime comparvero in et\u00e0 repubblicana e, poich\u00e9 queste ultime contro la logica delle altre lettere della scrittura corsiva presentavano curvi i tratti in precedenza dritti, si suppone che la loro introduzione fosse avvenuta su materiali morbidi. Infatti, coloro che non si servivano di tavolette cerate o papiri, a differenza delle persone nel campo della scuola, non usavano queste due lettere.\nEsempi dell'uso di questo tipo di scrittura provengono in una certa parte dai siti archeologici di Pompei, portanti alla luce numerosi graffiti e papiri.\nNuova (minuscola).\nLa corsiva nuova, chiamata anche corsiva minuscola o tarda corsiva romana, si \u00e8 evoluta dalla precedente corsiva antica. Il cambiamento avvenne durante il II e il III secolo e fu quindi usata dal III al VII secolo d.C. nelle attivit\u00e0 pratiche quotidiane, e i suoi caratteri sono simili a quelli odierni: \"a\", \"b\", \"d\" e \"e\" hanno la forma consueta e ogni lettera \u00e8 proporzionata con le altre sia in larghezza e altezza, sia per quanto riguarda la posizione rispetto alla riga.\nVarie sono le ipotesi avanzate riguardo al motivo di tale cambiamento: secondo alcuni esponenti della \"scuola francese\", la corsiva nuova sarebbe nata in campo librario dopo la sostituzione progressiva del rotulus con il codice; conseguenza della quale fu il cambiamento dell'angolo di scrittura, che rese le linee \u2013 precedentemente oblique \u2013 perpendicolari alla linea di base. Il paleografo italiano Giorgio Cencetti, negli anni '50 del '900 confut\u00f2 questa ipotesi facendo notare che la corsiva veniva usata solo nell'ambito privato o quotidiano, dove gi\u00e0 nel I secolo d.C. si presentavano lettere in una forma diversa da quella della capitale corsiva.\nSi \u00e8 successivamente evoluta nello stile medievale conosciuto come la minuscola carolina, che veniva usata nel IX secolo presso la cancelleria imperiale. L'onciale e la semionciale discendono probabilmente da questa corsiva: \"a\", \"g\", \"r\" e \"s\" sono molto simili. Secondo Jan-Olof Tj\u00e4der, la nuova corsiva romana ha influenzato lo sviluppo non solo dell'onciale ma di tutti gli stili del medioevo."}
{"id": "1165047", "revid": "111431718", "url": "https://it.wikipedia.org/wiki?curid=1165047", "title": "Anil Ambani", "text": "Biografia.\nAnil, nato in Yemen, \u00e8 il figlio minore del magnate indiano Dhirubhai Ambani, fondatore del conglomerato \"Reliance Industries Limited\". Esattamente come il fratello Mukesh si dedic\u00f2 agli studi in giovane et\u00e0 e in seguito si integr\u00f2 nell'azienda di famiglia; dopo aver preso un \"Bachelor\" in Scienze all'Universit\u00e0 di Bombay and\u00f2 a studiare negli USA, all'universit\u00e0 della Pennsylvania ma a differenza del fratello maggiore Anil port\u00f2 a termine gli studi e consegu\u00ec il suo titolo di studio, tornato in patria divenne co-amministratore delegato nel 1983, Anil si fece conoscere subito sul mercato indiano grazie alle sue idee e alla sua politica imprenditoriale considerata \"pionieristica\" tra gli imprenditori indiani, si guadagn\u00f2 una notevole fama di \"mago della finanza\" anche fuori dal suo paese e ricevette anche diversi premi. Sotto la sua guida la Reliance Industries Limited conobbe un'espansione senza precedenti.\nNel 2002 perse la vita Dhirubhai Ambani, e Anil eredit\u00f2 l'azienda insieme al fratello Mukesh, i due diressero l'azienda per alcuni anni nonostante i dissapori, tuttavia nel 2006 i due fratelli decisero di separare le loro carriere e divisero il gruppo, Mukesh a causa dei suoi studi e le sue competenze prese il settore del petrolio, chimico e petrolchimico, mentre Anil prese il settore degli investimenti e delle telecomunicazioni, Anil fond\u00f2 una nuova entit\u00e0, la \"Anil Dhirubhai Ambani Group\" mentre il fratello continu\u00f2 ad operare con il vecchio nome \"Reliance Industries Limited\".\nDal 2006 al 2007 \u00e8 stato protagonista di uno dei pi\u00f9 veloci aumenti di patrimonio della storia, infatti in un solo anno \u00e8 riuscito a triplicare la sua fortuna grazie al suo talento negli affari.\n \u00e8 dirigente nelle compagnie possedute dalla sua holding, la Anil Dhirubhai Ambani Group.\nNel marzo 2019 il fratello Mukesh \u00e8 intervenuto a favore di Anil che era indebitato per circa ottanta milioni di dollari con il gruppo svedese Ericsson e, non avendo la liquidit\u00e0 per saldare il debito, rischiava di finire in carcere in seguito ad una sentenza della Corte Suprema indiana."}
{"id": "1165057", "revid": "1094066", "url": "https://it.wikipedia.org/wiki?curid=1165057", "title": "Associazione Calcio Milan 2007-2008", "text": "Questa voce raccoglie le informazioni riguardanti l'Associazione Calcio Milan nelle competizioni ufficiali della stagione 2007-2008.\nStagione.\nNell'estate 2007 tornano al Milan Ibrahim Ba, svincolato, e Dig\u00e3o (prima in prestito), fratello minore di Kak\u00e1. Dopo le cessioni di Oliveira (in prestito con diritto di riscatto al Real Saragozza) e Borriello (in compartecipazione col Genoa) e il ritiro di Alessandro Costacurta, che entra a far parte dello staff tecnico, vengono ingaggiati due brasiliani, l'attaccante Alexandre Pato, minorenne e quindi utilizzabile solo da gennaio o nel caso di amichevoli, e il centrocampista Emerson dal Real Madrid.\nIl 31 agosto 2007, a Monaco, il Milan si aggiudica la Supercoppa UEFA, battendo per 3-1 in rimonta il Siviglia campione in carica. Viene cos\u00ec consolidato il record di vittorie in questa competizione: i 5 trofei (1989, 1990, 1994, 2003, 2007, tutti ottenuti dopo avere vinto una Coppa Campioni/Champions League) danno diritto al club di custodire per sempre nella bacheca la coppa ottenuta in versione originale per la prima volta. La partita si \u00e8 disputata in un clima di commozione per la scomparsa del giocatore del Siviglia Antonio Puerta, alla cui memoria sono dedicati molti tributi e gesti di solidariet\u00e0 come lo striscione Onore a Puerta, esposto dai tifosi del Milan, e la scelta dei giocatori stessi di avere il suo nome scritto sulla maglia; il Milan dedicher\u00e0 poi il trofeo al giocatore andaluso.\nIl 2 dicembre Kak\u00e1 diventa il sesto calciatore del Milan a vincere il Pallone d'oro precedendo nella classifica di France Football Cristiano Ronaldo, Messi e il compagno di squadra Andrea Pirlo, piazzatosi al quarto posto. Alcune settimane pi\u00f9 tardi il brasiliano riceve anche il FIFA World Player.\nDal 7 al 16 dicembre i rossoneri partecipano alla Coppa del mondo per club in programma in Giappone. Superata la semifinale giocata il 13 dicembre contro la squadra giapponese dell'Urawa Red Diamonds (1-0 con rete di Clarence Seedorf), in finale sconfiggono il Boca Juniors per 4\u20132, diventando la squadra pi\u00f9 titolata a livello di trofei internazionali vinti (18). I gol del Milan sono realizzati da Inzaghi, autore di una doppietta, Nesta e Kak\u00e1, eletto migliore giocatore della partita e migliore giocatore dell'intera competizione, precedendo il compagno di squadra Seedorf.\nCon la doppietta al Boca, Inzaghi ha segnato almeno una volta in tutte le competizioni. Dopo 2 successi di club brasiliani, il Milan \u00e8 la prima squadra europea ad aggiudicarsi la competizione che dal 2005 sostituisce la Coppa Intercontinentale e assegna il titolo di campione del Mondo e con 4 successi intercontinentali complessivi stabilisce un record assoluto.\nCome nell'anno precedente, il cammino del Milan in campionato non \u00e8 brillante. Privo dell'infortunato Ronaldo (che rientrer\u00e0 alla fine di novembre), nella prima parte del torneo prima della sosta natalizia occupa le posizioni di centro classifica e non riesce a ottenere una vittoria in casa fino all'inizio del nuovo anno, eguagliando la propria peggiore striscia casalinga negativa, risalente a 86 anni prima; fu solo nella partita dell'esordio ufficiale del giovane brasiliano Pato, contro il Napoli, che i rossoneri colsero il loro primo successo interno. Dalla ripresa del torneo il Milan torna a lottare con decisione per il quarto posto, mentre in Coppa Italia il Milan viene eliminato negli ottavi di finale dal Catania (1-2 in casa, 1-1 in trasferta). Le due reti rossonere sono messe a segno dal giovane Alberto Paloschi, il quale, nell'esordio in campionato contro il Siena a San Siro, il 10 febbraio, va a segno diciotto secondi dopo il suo ingresso in campo, stabilendo il nuovo record di realizzazione pi\u00f9 veloce per un debuttante in Serie A.\nIn Champions League i rossoneri, che a febbraio perdono nuovamente Ronaldo fino alla fine della stagione a causa di un infortunio, chiudono al primo posto la prima fase a gironi per la settima volta consecutiva, precedendo Celtic, Benfica e Sachtar. Negli ottavi di finale sono eliminati, a opera dell'Arsenal, che supera il turno vincendo per 0-2 a San Siro dopo lo 0-0 dell'andata all'Emirates Stadium di Londra. Per la quarta stagione consecutiva, la squadra campione d'Europa in carica viene eliminata agli ottavi.\nIl 7 febbraio il Milan viene insignito dell'appena creato \"FIFA Club World Cup Champions Badge\". Questa non \u00e8 l'unica novit\u00e0 che arricchisce la maglia rossonera: sulla manica la squadra sfoggia anche il logo dei detentori della Champions League, introdotto dall'UEFA nel 2004, e, sul petto, la scritta \u00abil club pi\u00f9 titolato al mondo\u00bb. Il 16 febbraio, nell'anticipo di campionato contro il , Paolo Maldini, subentrando a Marek Jankulovski, tocca lo storico traguardo delle 1000 partite ufficiali disputate in carriera. Cos\u00ec come avvenuto gi\u00e0 nel dicembre del 2004, l'8 maggio la carica di presidente del club torna vacante per via del nuovo incarico conferito a Silvio Berlusconi in qualit\u00e0 di presidente del Consiglio dei ministri.\nNelle ultime giornate di campionato il Milan lotta con la Fiorentina per ottenere il quarto posto utile per la qualificazione ai preliminari di Champions League, ma senza riuscirvi. I rossoneri scavalcano i toscani il 4 maggio, sconfiggendo l'Inter per 2-1 e approfittando della sconfitta della Fiorentina in casa del Cagliari. Una settimana pi\u00f9 tardi, per\u00f2, nella penultima giornata, i viola superano nuovamente la squadra di Ancelotti, che perde per 3-1 sul terreno del Napoli. La situazione rimane invariata all'ultima giornata, in cui ambedue le formazioni vincono: il Milan per 4-1 contro l'Udinese e la Fiorentina per 1-0 contro il . I rossoneri accedono, dunque, alla Coppa UEFA dopo sei stagioni consecutive in Champions League. La partita con l'Udinese segna il congedo di Cafu e di Serginho, all'ultima apparizione con la maglia del Milan.\nMaglie e sponsor.\nLo sponsor tecnico per la stagione 2007-2008 \u00e8 Adidas, mentre lo sponsor ufficiale \u00e8 Bwin. La divisa \u00e8 una maglia a strisce verticali della stessa dimensione, rosse e nere, con pantaloncini bianchi e calzettoni neri. La divisa di riserva \u00e8 completamente bianca, mentre la terza divisa \u00e8 con maglia e pantaloncini neri con calzettoni neri.\nOrganigramma societario.\nDal sito internet ufficiale della societ\u00e0.\nArea direttiva\nArea organizzativa\nArea comunicazione\nArea marketing\nArea tecnica\nArea sanitaria\nRosa.\nLa rosa e la numerazione sono aggiornate al 4 gennaio 2008."}
{"id": "1165059", "revid": "2175", "url": "https://it.wikipedia.org/wiki?curid=1165059", "title": "Biomarcatori", "text": ""}
{"id": "1165061", "revid": "1305772", "url": "https://it.wikipedia.org/wiki?curid=1165061", "title": "Plesso", "text": "Col termine plesso ci si pu\u00f2 riferire a:"}
{"id": "1165068", "revid": "7336", "url": "https://it.wikipedia.org/wiki?curid=1165068", "title": "Sintetizzatori", "text": ""}
{"id": "1165084", "revid": "767487", "url": "https://it.wikipedia.org/wiki?curid=1165084", "title": "Uzeb", "text": "Uzeb sono un gruppo di musica fusion originario del Qu\u00e9bec, fondato a Montr\u00e9al nel 1976, sciolto nel 1992 e riunito nel 2016.\nMescolando virtuosismi strumentali e sonorit\u00e0 jazz-rock, hanno prodotto numerose composizioni originali e si sono distinti fra i gruppi di musica fusion pi\u00f9 influenti negli anni '80.\nI primi concerti vennero tenuti a Saint-Eus\u00e8be, Qu\u00e9bec, dal chitarrista Michel Cusson con il nome di \"Eus\u00e8be-Jazz\". In un secondo momento (1978) il nome del gruppo venne accorciato in Uzeb, includendo nella formazione il batterista Jean Saint-Jacques ed il bassista Alain Caron. Saint-Jacques venne poi rimpiazzato da Sylvain Coutu e da Paul Brochu (1980).\nFino al 1987 gli Uzeb utilizzarono anche dei sintetizzatori, sfruttando in maniera molto avanzata per quei tempi le possibilit\u00e0 sonore e tecnologiche dei sistemi MIDI.\nDal 1987 la formazione stabile fu un trio formato da Cusson, Caron e Brochu.\nGli Uzeb divennero noti in Canada e fecero in seguito alcune tourn\u00e9e in Europa (1981, \"Bracknell Jazz Festival\" in UK; 1983, \"Festival de jazz\" a Parigi). Negli anni '80 ottennero un certo successo fra gli amanti del genere in Canada, in Europa e perfino in oriente, registrando numerosi album dal vivo, ma non effettuarono mai tourn\u00e9e negli Stati Uniti.\nFra i loro brani pi\u00f9 noti citiamo \"Pork Chops, Junk Funk\", \"Smiles and Chuckles\", \"Mile 'O\"', \"60 rue des Lombardes\", \"Spider\" e \"Uzeb Club\".\nLa band annuncia la reunion nel novembre 2016 con un tour che partir\u00e0 nel 2017."}
{"id": "1165086", "revid": "15756", "url": "https://it.wikipedia.org/wiki?curid=1165086", "title": "Gianluca Fais", "text": "Carriera.\nLa carriera di Fais nel mondo delle corse inizia nel settembre 2000, quando disputa il Palio degli scudieri ad Asti alla vigilia del Palio vero e proprio. Il giorno dopo arriva a sorpresa l'esordio nella finale della corsa astigiana, in sostituzione di \"Destino\", infortunatosi durante la batteria eliminatoria.\nDopo questo inizio, Fais continua la sua formazione nell'ambiente delle corse in ippodromo (dove riesce ad aggiudicarsi il premio \"frustino d'oro\") e delle corse a pelo sarde, vincendo il Palio di Fonni e ottenendo buoni risultati al Palio del Goceano.\nA fine 2004 arriva una chiamata da Asti: il Comune di Castell'Alfero, reduce da tre anni di delusioni, scommette su di lui per il Palio di Asti del 2005. Su una pista resa pesante dalla pioggia, il fantino sardo \u00e8 autore di una corsa impeccabile che lo porta in finale grazie ad un secondo posto conquistato in extremis dietro al cavallo scosso di Nizza, mettendo in riga fantini del calibro di \"Trecciolino\" e del \"Pesse\".\nIn seguito a questa brillante prestazione, Fais aumenta gradualmente le sue presenze nei Palii e nelle corse d'addestramento. Nel 2006 arrivano le prime soddisfazioni: ottiene numerosi buoni piazzamenti in vari Palii, corre 4 batterie alla tratta del Palio di Siena vincendone 2, e diventa il fantino ufficiale della Contrada della Lupa.\nIl 2007 \u00e8 invece iniziato in chiaroscuro: dopo una brillante prestazione alle corse pre - palio di Fucecchio, \u00e8 stato ingaggiato dalla Nobile Contrada Porta Bernarda, per il Palio della citt\u00e0 toscana, ma non \u00e8 riuscito a ripetersi a causa dell'azione di disturbo operata da \"Spirito\", fantino della rivale Porta Raimonda, posizionato proprio accanto a lui dietro al canapo.\nNel Palio del 2 luglio 2007 ha esordito a Siena per la Contrada della Lupa: dopo una buona partenza, per\u00f2, la sua corsa si \u00e8 conclusa al secondo Casato, dove \u00e8 caduto per uno scivolone del cavallo.\nAlla Segnatura dei fantini, gli \u00e8 stato assegnato dalla Contrada il soprannome di Vittorio, in ricordo del Capitano della Contrada, oggi scomparso, Vittorio Beneforti, Capitano due volte vittorioso per il rione di Vallerozzi. A inizio carriera, Fais era stato soprannominato \"Zigomo\" per la sua abitudine di cavalcare tenendo il viso appoggiato al collo del cavallo.\nAll'esordio al Palio di Siena \u00e8 seguita la vittoria al Palio del Valdarno il 22 luglio 2007.\nNel Palio di Siena del 16 agosto 2007 ha corso nuovamente per i colori della Lupa, ma la sua corsa \u00e8 terminata al primo San Martino con una rovinosa caduta multipla (oltre alla Lupa sono rimasti coinvolti anche la Chiocciola e il Drago), dopo una partenza a centro gruppo. Il periodo sfortunato di Fais \u00e8 proseguito anche al Palio di Asti in cui, pur montando il fortissimo Metacomet, ha rimediato un'inaspettata eliminazione in batteria.\nIl 2008 \u00e8 invece iniziato in ripresa, con la vittoria al Palio di Buti per la Contrada San Nicolao. Poco tempo dopo arriva secondo al Palio di Fucecchio, battuto da Silvano Mulas per una questione di centimetri. Nello stesso anno ha vinto su Shik Shock per la contrada di Rivellino il palio di Casole d'Elsa dopo una corsa condotta in testa dall'inizio alla fine. Questa serie di brillanti prestazioni per\u00f2 si interrompe al Palio di Asti: durante la batteria eliminatoria, mentre rimonta per qualificarsi alla finale il fantino di Montechiaro, \"Pampero\", si tuffa dal proprio cavallo, cercando cos\u00ec di agevolarne la corsa. L'unico risultato di questa mossa \u00e8 uno spaventoso incidente per Fais, che era proprio di fianco all'accoppiata montechiarese e non pu\u00f2 far nulla per evitare di cadere a propria volta: sbalzato da cavallo, cade di testa, rimanendo per qualche ora in stato confusionale. In pi\u00f9 la cavalla Linda, dopo l'incidente, inizia a correre contromano a batteria ancora in corso, creando un enorme rischio per gli altri concorrenti.\nLa stagione paliesca del 2009 si apre con un successo per Vittorio. Il 25 gennaio ha infatti nuovamente portato la contrada San Nicolao al successo nel Palio di Buti. Corre anche a Fucecchio, in un Palio dai tempi lunghissimi, al punto che, quando si parte, la visibilit\u00e0 in pista \u00e8 scarsissima. Dopo due ottime prestazioni al Palio di Siena per la Lupa, (in cui si mette in luce infliggendo due parate a \"Trecciolino\", che corre per la rivale Istrice) Fais prosegue il sodalizio con Castell'Alfero al Palio di Asti ma purtroppo, dopo aver superato senza problemi la batteria eliminatoria, in finale la cavalla Green Spirit rimedia un gravissimo infortunio ad una zampa, che ne comporta l'abbattimento nonostante il tentativo di salvarla.\nAl contrario del 2009, il 2010 non \u00e8 un'annata troppo positiva. Viene chiamato a correre il Palio di Siena del 2 luglio dalla Contrada della Giraffa. Monta la cavalla Lampante, alla sua seconda esperienza in Piazza del Campo. La carriera non finisce molto felicemente. Nonostante una partenza bruciante che lo porta a lottare per il primo posto, alla prima curva di San Martino, il Fais \u00e8 gi\u00e0 inghiottito dal gruppo degli inseguitori. Al secondo Casato viene coinvolto in un'ammucchiata provocata dal cavallo scosso del Leocorno, dove viene coinvolta pure l'Aquila e cos\u00ec \"Vittorio\" finisce sul tufo. A settembre si riscatta, vincendo il Palio di Asti per il Borgo Tanaro Trincere Torrazzo con il cavallo Rocco.\nNel 2011, \"Vittorio\" torna a Siena per la carriera del 2 luglio, quando la Contrada della Lupa gli offre ancora una volta la possibilit\u00e0 di montare. Con il cavallo Elfo di Montalbo, soggetto esperto e da lui allenato, \u00e8 autore di una partenza mediocre. Durante la corsa viene penalizzato anche dall'insistente attacco dell'avversaria Istrice. Realizza perci\u00f2 un palio incolore, cadendo all'ultima curva di San Martino. Il momento negativo prosegue anche ad Asti, dove si infortuna durante le prove, costringendo cos\u00ec la dirigenza tanarina a sostituirlo con Alberto Ricceri, giunto poi secondo.\nNel 2012 non corre n\u00e9 a Siena n\u00e9 ad Asti. A settembre vince il Palio di Santa Croce di Oristano."}
{"id": "1165089", "revid": "7336", "url": "https://it.wikipedia.org/wiki?curid=1165089", "title": "UZEB", "text": ""}
{"id": "1165092", "revid": "56818", "url": "https://it.wikipedia.org/wiki?curid=1165092", "title": "Popolo d'Israele", "text": ""}
{"id": "1165102", "revid": "640277", "url": "https://it.wikipedia.org/wiki?curid=1165102", "title": "Gotthard (album)", "text": "Gotthard \u00e8 l'album di debutto dell'eponima rock band svizzera Gotthard, pubblicato nel marzo del 1992 dalla BMG/Ariola.\nL'album \u00e8 stato prodotto da Chris von Rohr, in precedenza noto come bassista dei Krokus, il quale lavorer\u00e0 anche in diversi album successivi dei Gotthard. Nei brani \"Firedance\" e \"Get Down\" appare come ospite speciale Vivian Campbell, diventato in quel periodo chitarrista dei Def Leppard.\nLa copertina si rif\u00e0 al volto della Sindone di Torino ed \u00e8 stata distribuita in tre versioni differenti: colore verde (quella pi\u00f9 diffusa), rosso e blu.\nL'album ha raggiunto il quinto posto della classifica svizzera ed \u00e8 stato certificato disco di platino per le vendite.\nTracce.\nTutte le canzoni sono state composte da Steve Lee e Leo Leoni, eccetto dove indicato."}
{"id": "1165104", "revid": "287204", "url": "https://it.wikipedia.org/wiki?curid=1165104", "title": "Mosaico genetico", "text": "Per mosaico genetico o mosaicismo si intende la presenza, in un individuo pluricellulare, di due o pi\u00f9 linee genetiche diverse, ossia di diversi patrimoni genetici all'interno di uno stesso individuo che vengono espressi contemporaneamente. In pratica, non tutte le cellule di quell'organismo hanno lo stesso corredo cromosomico, oppure lo esprimono in maniera variabile.\nIl mosaicismo pu\u00f2 riguardare il DNA mitocondriale, nel qual caso prende il nome di \"eteroplasmia\", oppure il DNA nucleare della cellula, generando il mosaicismo propriamente detto, che deriva spesso da un errore avvenuto durante la maturazione dello zigote. \nEteroplasmia.\nIl DNA mitocondriale \u00e8 pi\u00f9 soggetto a mutazioni rispetto a quello nucleare, sia per la mancanza di una membrana che lo separi dall'ambiente circostante (una struttura analoga alla membrana nucleare), sia per la relativa scarsit\u00e0 di enzimi di riparazione del DNA all'interno del mitocondrio, sia per la particolare sensibilit\u00e0 di quest'organello agli stimoli dannosi quali radiazioni, stress ossidativi, ecc. La grande maggioranza di queste mutazioni sono per\u00f2 semplici polimorfismi, che non portano a sviluppare nessuna malattia.\nSi definisce \"eteroplasmia\" la coesistenza di diversi genomi mitocondriali (un genoma \"selvatico\" o \"wild-type\", cio\u00e8 senza mutazioni, e uno o pi\u00f9 genomi mutati) all'interno dei mitocondri di cellule diverse (eteroplasmia intercellulare) o, addirittura, all'interno di una stessa cellula (eteroplasmia intracellulare). Data la facilit\u00e0 con cui muta il DNA mitocondriale di fatto non esistono individui che presentano homoplasmia, ogni individuo per tanto possiede un differente grado di eteroplasmia, generalmente indicato in percentuale (es. 70% eteroplasmico).\nLa presenza di mutazioni mitocondriali, collegate ad una determinata malattia, sono condizione necessaria ma non sufficiente allo sviluppo della suddetta: ci\u00f2 significa che la presenza in una cellula della mutazione tipica di quella malattia non porta necessariamente allo sviluppo della malattia stessa. Il modo, le motivazioni e la gravit\u00e0 con cui si sviluppano queste malattie legate alle mutazioni mitocondriali non sono ad oggi perfettamente chiare, infatti a prova di ci\u00f2 c'\u00e8 il fatto che individui con un pi\u00f9 alto grado di eteroplasmia (che possiedono quindi molti mitocondri con DNA mutato) non necessariamente svilupperanno la malattia, cos\u00ec come individui con un basso grado di eteroplasmia non \u00e8 detto che saranno certamente sani: questo fenomeno per quanto controintuitivo \u00e8 indice dell'imprevedibilit\u00e0 di questo tipo di disordini.\nTralasciando le difficolt\u00e0 nell'eseguirli, i test diagnostici, prenatali soprattutto, non sono molto affidabili e anche le operazioni di 'counseling' non sono semplici, proprio perch\u00e9 le malattie genetiche legate all'eteroplasmia presentano, come detto, estrema variabilit\u00e0: mentre per altri tipi di malattie ereditarie monogeniche si pu\u00f2 arrivare a consigliare l'aborto del feto che risulta positivo al test per quella malattia, nel caso delle mutazioni mitocondriali, pur se il feto risultasse positivo agli appositi test, l'aborto non pu\u00f2 essere un'opzione consigliata perch\u00e9 non si pu\u00f2 avere la certezza che il bambino sviluppi la malattia.\nMosaicismo del DNA nucleare.\nLe mutazioni del DNA cellulare derivano solitamente da errori intervenuti durante le prime fasi della maturazione dell'embrione e non corretti, per cui la patologia corrispondente si manifester\u00e0 solo nelle cellule derivate da quella prima cellula staminale mutata. \nIl mosaicismo assume aspetti diversi a seconda della specie animale colpita.\nNell'uomo.\nIn natura tutti i mammiferi di sesso femminile, umani compresi, hanno un patrimonio di cromosomi sessuali rappresentato da due cromosomi X (XX). Quando l'embrione \u00e8 composto da circa una ventina di cellule, in ognuna di esse viene inattivato permanentemente uno dei due cromosomi X, per evitare interferenze tra le informazioni contenute nei due cromosomi: il mancato svolgimento di questo processo porta a un aborto spontaneo. Ogni cellula sceglie di inattivare un cromosoma piuttosto che l'altro in maniera assolutamente indipendente dalle altre: il cromosoma inattivato si dispone in un piccolo ammasso di cromatina compatta chiamato corpo di Barr, che non viene mai pi\u00f9 riattivato (fatta eccezione per le cellule germinali, nelle quali esso si riattiva durante l'ovogenesi per assicurare una corretta distribuzione di un cromosoma X per ogni cellula uovo). Le cellule derivate dalle successive mitosi di questa cellula progenitrice seguiranno poi il suo comportamento e inattiveranno sempre lo stesso cromosoma X. Questo processo, naturalmente, avviene solo nelle femmine, perch\u00e9 i maschi possiedono un solo cromosoma X.\nNella specie umana, cos\u00ec come nelle altre specie, si pu\u00f2 avere una condizione di mosaicismo quando si verifica una non-disgiunzione mitotica. In questo caso la cellula non divide equamente il proprio patrimonio genetico e generer\u00e0 due cellule figlie, delle quali una con un numero superiore di cromosomi rispetto all'altra. Ognuna di queste cellule figlie avr\u00e0 poi una discendenza uguale a s\u00e9 stessa, e ci\u00f2 comporter\u00e0 due linee cellulari diverse in un unico organismo. Se questa situazione si verifica appena dopo la formazione dello zigote, l'individuo potr\u00e0 presentare, a seconda dei casi, diverse sindromi da disordini cromosomici: \nNella specie umana il mosaicismo non costituisce di per s\u00e9 una patologia. Nell'individuo di sesso femminile \u00e8 una condizione normale: infatti, al momento dell'inattivazione del cromosoma X non viene fatta distinzione tra X di origine paterna e X di origine materna, ma potranno spegnersi casualmente l'uno o l'altro (dando quindi origine alla condizione di mosaicismo).\nNel gatto.\nIn alcune specie animali, e specialmente nei gatti, il mosaicismo pu\u00f2 non rappresentare una patologia e assumere invece dei caratteri innocui e facilmente riconoscibili. Nei \"gatti calico\", infatti, il mosaicismo si manifesta con la tipica colorazione bianca, rossa e nera del manto, dovuta alle differenze di inattivazione del cromosoma X nelle diverse cellule.\nNei gatti, il colore del pelo \u00e8 codificato dagli alleli O (arancione), B (nero) e W (bianco). Le forme alleliche relative al gene O si trovano sul cromosoma X, mentre le forme alleliche del gene B si trovano su un cromosoma non sessuale o autosoma. Un gatto calico pertanto \u00e8 definito come OoB- ci\u00f2 significa che pu\u00f2 essere omozigote o eterozigote per l'allele B che determina il pelo nero ed eterozigote per l'allele O che determina il pelo arancione L'espressione dell'allele O \u00e8 dominante su quella di B (per cui il gatto ha il pelo tutto arancione). Nei gatti di sesso femminile eterozigoti per l'allele O \u2013 che quindi presentano un cromosoma XO contenente l'allele O dominante e un cromosoma Xo contenente l'allele o recessivo per il colore arancione\u00a0\u2013 pu\u00f2 quindi accadere che in alcune cellule sia inattivato il cromosoma XO, per cui l'allele O non maschera pi\u00f9 l'allele B e il pelo \u00e8 nero, mentre in altre cellule sia inattivo il cromosoma Xo, per cui l'allele O pu\u00f2 essere espresso e il pelo \u00e8 arancione: di conseguenza, il pelo del gatto sar\u00e0 a chiazze nere o arancioni a seconda del cromosoma che \u00e8 stato inattivato in quel particolare gruppo di cellule. Il colore bianco presente nei gatti calico \u00e8 dovuto alla presenza di un altro gene che, se espresso, \u00e8 dominante sia su O sia su B. \nQuando si vede un gatto calico si pu\u00f2 certamente affermare che quel gatto \u00e8 femmina perch\u00e9 solo le femmine sono XX e quindi solo il loro pelo risentir\u00e0 dell'inattivazione casuale delle X in ogni loro cellula. Per quanto riguarda i rarissimi maschi XXY, essi sono maschi, ma anche in loro si inattiva casualmente una delle due X che, se fossero portatrici di un allele O e un allele o (e omozigoti o eterozigoti per l'allele B sull'autosoma) sarebbero a chiazze arancioni e nere come le femmine calico."}
{"id": "1165114", "revid": "205250", "url": "https://it.wikipedia.org/wiki?curid=1165114", "title": "Enrique Gaspar", "text": "Biografia.\nEnrique Gaspar y Rimbau nacque da genitori attori. Dopo la morte del padre and\u00f2 a Valencia con sua madre e due fratelli. Inizi\u00f2 gli studi di materie umanistiche e filosofia, ma prima di completarli smise per lavorare nella banca del \"marqu\u00e9s\" di San Juan.\nA 13 anni aveva gi\u00e0 scritto la sua prima \"zarzuela\" e un anno dopo gi\u00e0 scriveva per \"La Ilustraci\u00f3n Valenciana\". A 15 anni sua madre mise in scena la sua prima commedia. A 21 anni torn\u00f2 a Madrid per dedicarsi alla letteratura.\nRaggiunse l'apice della sua carriera di scrittore fra il 1868 e il 1875, quando scriveva opere destinate pi\u00f9 alla borghesia che all'aristocrazia. In questo periodo scrisse anche drammi storici e divenne un pioniere del teatro sociale in Spagna.\nA 23 anni, Gaspar y Rimbau spos\u00f2 Enriqueta Batll\u00e9s y Bert\u00e1n de Lis, una bella aristocratica, senza la benedizione dei suoceri. Dopo la nascita del loro secondo figlio, a 27 anni, entr\u00f2 nella carriera consolare.\nDa console and\u00f2 in Grecia e Francia, poi torn\u00f2 a Madrid e infine fu console in Cina, prima a Macao e poi a Hong Kong. In questo periodo continu\u00f2 a scrivere opere, oltre ad una collaborazione con \"El Diario de Manila\".\nDopo il suo ritorno in Spagna si trasfer\u00ec ad Oloron-Sainte-Marie, nonostante la sua famiglia vivesse a Barcellona, e qui si mise a lavorare su un'opera in catalano. Dopo si trasfer\u00ec in diverse localit\u00e0 del sud della Francia. Sua moglie mor\u00ec a Marsiglia, dove lui era console. A sua volte di salute cagionevole, and\u00f2 in pensione e visse ad Olor\u00f3n con la figlia, il genero e i nipoti. Mor\u00ec nel 1902 a 60 anni.\nEl anacron\u00f3pete.\nPubblicato nel 1887 a Barcellona, \"El anacron\u00f3pete\" (un neologismo che significa \"colui che vola contro il tempo\") \u00e8 una delle opere pi\u00f9 importanti di Gaspar y Rimbau. Si tratta di un racconto di fantascienza che precede il contenuto de \"La macchina del tempo\" di H. G. Wells."}
{"id": "1165122", "revid": "123186322", "url": "https://it.wikipedia.org/wiki?curid=1165122", "title": "Gli Eraclidi", "text": "Gli Eraclidi (/\"Herakle\u00eedai\") \u00e8 una tragedia di Euripide.\nL'opera, databile al 430 a.C. circa, \u00e8 anche la pi\u00f9 breve di tutta la produzione euripidea (1055 versi) e la cosa ha fatto nascere nel critico Wilamowitz \u00abil non infondato sospetto\u00bb che quella pervenutaci sia la versione ridotta di un altro lavoro pi\u00f9 esteso. Tema simile era stato gi\u00e0 trattato da Eschilo nelle \"Supplici\". \nLa trama.\nNell'attica Maratona, presso l'altare consacrato a Zeus, i figli di Eracle (gli Eraclidi) , hanno trovato rifugio dalla persecuzione di Euristeo , re di Argo e Micene , colui che aveva imposto a Eracle le celebri fatiche.. Gli Eraclidi sono guidati e protetti da Iolao , compagno d'armi e cugino di Eracle , e con loro c'\u00e8 Alcmena , madre di Eracle, ormai vecchia.. Demofonte, re di Atene, rifiuta di consegnare i supplici all'araldo argivo venuto a riprenderli, e si dichiara disposto anche alla guerra pur di non abbandonare chi gli ha chiesto protezione , secondo la nobile tradizione di Atene. \nSi va quindi allo scontro armato, ma un oracolo impone il sacrificio di una nobile vergine per conseguire la vittoria. Demofonte a questo punto \u00e8 incerto sul da farsi, ma Macaria, una delle figlie di Eracle, offre spontaneamente la propria vita per i fratelli. In tal modo la battaglia \u00e8 vinta, e lo stesso Euristeo viene catturato da Iolao , che nonostante sia vecchio anche lui, ha comunque voluto partecipare alla battaglia, e condotto ad Atene. \nAlcmena, la madre adottiva di Eracle, ottiene che Euristeo sia punito con la morte, nonostante l'opposizione dei cittadini. Prima di morire Euristeo, per ricambiare l'intervento degli Ateniesi in suo favore, fa dono alla citt\u00e0 di un oracolo secondo il quale il suo cadavere, se sepolto presso il santuario di Atena Pallade, sar\u00e0 garanzia di eterna protezione.\nAnalisi dell'opera.\nPoco vigoroso nel suo complesso, il dramma tratta la vicenda non inusuale di un gruppo di supplici che ottiene giustizia e protezione da un sovrano, pur se ci\u00f2 pu\u00f2 costare la guerra al paese ospitante. Dato il periodo in cui probabilmente furono composti, \"Gli Eraclidi\" sembrano svolgere il tema propagandistico di Atene come luogo di protezione per deboli e oppressi, i cui cittadini sono pronti a essere solidali col loro re al fine di garantire a chiunque il rispetto delle sacre leggi dell'ospitalit\u00e0. \nNon sarebbe tuttavia prudente leggere tutto il dramma in chiave politica, e la critica di questi ultimi anni lo ha evidenziato, mostrando come i giudizi negativi su Argo non concordino con la politica effettivamente seguita dalla citt\u00e0 in quel momento. Anche il sacrificio di Macaria appare costruito debolmente, specie se confrontato con il comportamento di analoghe figure di fanciulle destinata alla morte, come Polissena nell\"'Ecuba\". \nImprontati a una linea di rispetto della tradizione sono gli ammonimenti alle donne a non considerare nulla pi\u00f9 bello \"che il silenzio, l'essere riservate e il restare in casa tranquille\" e agli uomini in generale a \"non portare invidia a chi sembra avere una buona sorte\" se prima non sia morto, data la precariet\u00e0 dei beni che il destino procura, e ci\u00f2 secondo il famoso precetto, gi\u00e0 ricordato diverse volte, che risaliva alla sapienza solonica."}
{"id": "1165126", "revid": "466539", "url": "https://it.wikipedia.org/wiki?curid=1165126", "title": "Tintura di iodio", "text": "La tintura di iodio \u00e8 una soluzione al 7% (in p/v) di iodio e 5% di ioduro di potassio disciolti in una miscela di etanolo e acqua: la presenza dello ioduro di potassio permette di dissolvere una maggior quantit\u00e0 di iodio.\nStoria.\nFu inventata nel 1908 da Antonio Grossich come agente di sterilizzazione rapida, per uso esterno, e venne utilizzata una prima volta su larga scala durante la Guerra italo-turca nel 1911-1912.\nCaratteristiche chimico-fisiche.\nSi presenta come un liquido dal caratteristico colore rosso-bruno, dovuto alla formazione dello ione triioduro.\nPreparazione.\nSi prepara mettendo lo ioduro di potassio nell'acqua e aggiungendo poi lo iodio, agitando finch\u00e9 la dissoluzione non \u00e8 completa; infine si porta a volume con alcool.\nUtilizzi.\n\u00c8 usata come antisettico per uso esterno e per la disinfezione di acque di superficie (32 gocce per litro al 2%, lasciando agire per 30 minuti).\nDeve la sua azione disinfettante non solo al potere ossidante dello iodio elementare, ma anche alla capacit\u00e0 di questo di formare complessi con le proteine, denaturandole.\nA contatto con l'amido lo ione triioduro forma un complesso di colore viola: pertanto una soluzione acquosa di amido (salda d'amido) viene utilizzata come indicatore in iodometria."}
{"id": "1165133", "revid": "600229", "url": "https://it.wikipedia.org/wiki?curid=1165133", "title": "Catalogo Hess", "text": "Il Catalogo Hess \u00e8 il catalogo di una parte delle opere di Ludwig van Beethoven, curato dal musicologo svizzero Willy Hess, la cui ultima edizione \u00e8 stata pubblicata nel 1957. Il catalogo elenca, commentandole ampiamente, tutte le opere - in senso lato - che non erano ricomprese nella vecchia \"Gesamtausgabe\" ottocentesca pubblicata dalla Breitkopf &amp; H\u00e4rtel di Lipsia ed era stato compilato da Willy Hess al fine di mappare quelle opere in vista di un aggiornamento della stessa, che poi effettivamente ha curato nella venticinquesima serie. Molti numeri del Catalogo Hess sono anche catalogati nel Catalogo Kinsky/Halm.\nBibliografia.\nUltima edizione originale:\nUna nuova versione del catalogo, riveduta, aggiornata e ampliata, \u00e8 stata pubblicata dal musicologo americano James F. Green nel 2003; una traduzione italiana di questa versione \u00e8 stata pubblicata nel 2006:"}
{"id": "1165141", "revid": "125464413", "url": "https://it.wikipedia.org/wiki?curid=1165141", "title": "Gianni Magni", "text": "Biografia.\nNato in una famiglia con tradizioni circensi, esord\u00ec in giovane et\u00e0 (nel 1953) sui palcoscenici teatrali milanesi ed ancora adolescente si esib\u00ec con Nino Castelnuovo, Ferruccio Soleri e Giancarlo Cobelli nella squadra di mimi che affiancavano Cino Tortorella nella trasmissione della Rai \"Zurl\u00ec, mago del gioved\u00ec\".\nNel 1959 si iscrisse alla scuola di recitazione del Piccolo Teatro di Milano di Giorgio Strehler, a cui abbin\u00f2 anche dei corsi di danza classica e coreografia.\nNel 1960 partecip\u00f2 nel ruolo di comprimario in alcune trasmissioni con la cantante Milva nelle vesti della protagonista.\nRientrato dal servizio militare conobbe i musicisti ed attori Lino Patruno, Nanni Svampa e Roberto Brivio, coi quali nel 1964 diede vita al primo gruppo cabarettistico italiano, I Gufi.\nScioltasi la formazione nel 1969, Magni recit\u00f2 nella parte dell'Olonese nel programma televisivo \"La filibusta\" e partecip\u00f2 al variet\u00e0 \"La sberla\", nel 1978, diretto da Giancarlo Nicotra. Condusse inoltre alcuni programmi per l'allora neonata tv privata Antennatre.\nAll'estero condusse con Walter Valdi il programma \"Din Don\" che fu registrato per la TSI (Televisione della Svizzera Italiana), nel quale vestiva i panni di Don Chisciotte.\nNel 1971 interpret\u00f2 John Buffy ne \"Il Fiore delle Hawaii\" per il Teatro Verdi (Trieste) con Daniela Mazzucato, Sergio Tedesco, Mario Basiola, Carlo Rizzo e Gloria Paul, per la regia di Massimo Scaglione, nel Teatro Stabile Politeama Rossetti.\nNel 1978 e nel 1979 - insieme a Gianfranco D'Angelo, Adriana Russo, Enrico Beruschi, Daniela Poggi ed Ezio Greggio - condusse le due edizioni del fortunato variet\u00e0 televisivo \"La Sberla\", andato in onda su RAI 1.\nNel 1981 la formazione originale dei Gufi si riun\u00ec per un ciclo di quaranta puntate dal titolo \"Meglio Gufi che mai\", trasmesso dall'emittente regionale Antenna 3 Lombardia e diretto da Beppe Recchia. Questa collaborazione prosegu\u00ec fino al 1984 con due edizioni di \"O la va o la spacca\" e una di \"Caff\u00e8 doppio\", al fianco di Alexander e Anna Mazzamauro.\nNel 1987, sempre su Antenna 3, partecip\u00f2 quale ospite fisso d'onore al programma di Roberto Brivio \"Il Parapiglio\".\nNel 1989 recit\u00f2 un brevissimo cameo ne \"I promessi sposi\" e pubblic\u00f2 un libro intitolato \"No (virgola) tu fai il rospo\", dove raccoglieva vari testi comici, parlando di amore e di Milano.\nNumerose furono le sue apparizioni in programmi Rai quali \"Il buono e il cattivo\", \"Loretta Goggi in quiz\" e \"La storia del vino\".\nPartecip\u00f2 anche ad una delle ultime edizioni del celebre spot della caramella Sperlari con Gianrico Tedeschi.\nMor\u00ec improvvisamente, stroncato da un attacco cardiaco, il 16 luglio 1992, all'et\u00e0 di 51 anni."}
{"id": "1165143", "revid": "1610933", "url": "https://it.wikipedia.org/wiki?curid=1165143", "title": "Colibr\u00ec becco a spada", "text": ""}
{"id": "1165145", "revid": "125705581", "url": "https://it.wikipedia.org/wiki?curid=1165145", "title": "I gemelli Cramp", "text": "I gemelli Cramp (\"The Cramp Twins\") \u00e8 una serie animata trasmessa nel 2001 su Cartoon Network. La serie \u00e8 incentrata sulle avventure e soprattutto sui litigi di due gemelli che, anche se sono gemelli, sono diversi in ogni aspetto: Lucien (doppiato nell'originale da Kath Soucie), che \u00e8 attento ai problemi della natura ed \u00e8 sensibile, e Wayne (doppiato nell'originale da Tom Kenny), che \u00e8 scontroso e colleziona cianfrusaglie.\nI genitori dei due non sono meno particolari: la madre Dorothy (doppiata nell'originale da Nicole Oliver) \u00e8 una maniaca dell'igiene e il padre Horace (doppiato nell'originale da Ian James Corlett) \u00e8 ossessionato dai film western. Il migliore amico di Wayne \u00e8 Dirty Joe e la ragazza innamorata di lui \u00e8 Wendy Winkle, perdutamente infatuata di lui nonostante il suo malcelato odio. I peggiori nemici di Wayne sono gli amici di Lucien: Tony Parsons e Mari insieme a Miss Hilary Hissy.\nIn Italia la serie \u00e8 arrivata nel 2001 grazie a Cartoon Network ed \u00e8 stata trasmessa in seguito anche dall'emittente Rai 2. Sempre in Italia la serie ha vinto, durante il festival d'animazione Cartoons on the Bay, il premio come \"Miglior serie per bambini del 2005\" per l'utilizzo insolito e anticonvenzionale della grafica dei personaggi e per l'interessante ideazione della serie come una divertente rappresentazione della vita reale.\nLa serie apparve la prima volta in Inghilterra il 3 settembre 2001 e raggiunse un discreto successo tra i bambini.\nIl cartone animato dei Gemelli Cramp si ispira ai romanzi grafici di Brian Wood: \u201cCramp Twins-They' re not at all alike\" e \u201cCramp Twins-Swamp Fever\u201d. Scritti nel 1995 e 1997 e pubblicati in Inghilterra da Bloomsbury Publishing. Una seconda stagione del cartone animato apparve nell'autunno 2004.\nNegli USA i diritti sono posseduti dalla 4Kids Entertainment e lo spettacolo \u00e8 mandato in onda su 4Kids TV. Lo spettacolo \u00e8 stato anche trasmesso su Cartoon Network in Europa. Sempre negli USA tra il 2005 e il 2006 la serie fatic\u00f2 ad essere trasmessa in favore di Tokyo Mew Mew - Amiche vincenti.\nEpisodi.\nIn tutto ci sono quattro stagioni. Di seguito sono elencate le date di trasmissione negli Stati Uniti d'America ma tutti gli episodi furono trasmessi per la prima volta in Inghilterra 2-3 anni prima.\nPrima stagione: 2003\n1. Non voglio crescere (Walk Like a Man) / Bouncy Bob (2/8/2003)\n2. Food Fight / Mari Mania (2/15/2003)\n3. Errori di giovent\u00f9 (The Bad Seed) / Rodeo Rita (2/22/2003)\n4. Great Bowl of Fear / Fango miracoloso (Mud Crush) (3/1/2003)\n5. Pizza Control / Ravanelli stupidi (Ice Scream) (3/8/2003)\n6. Il pianoforte della nonna (Grandma's Piano) / Neve di sapone (Guide Games) (3/15/2003)\n7. The Great Lucioni / Wendy il maschiaccio (Wendy Boy) (3/22/2003)\n8. Fashion Passion / Per tre centimetri in pi\u00f9 (Small Wonder) (3/29/2003)\n9. Chameleon Chaos / Weedkiller (4/5/2003)\n10. Una lumaca molto rara (Swamp Fever) / Kung Foolish (4/12/2003)\n11. Gemelli diversi (Twin Studies) / La festa di compleanno (Birthday Blues) (4/19/2003)\n12. Friend Fight / Miss Kissy (4/26/2003)\n13. Petrified Poodles / Harp Wars (5/3/2003)\n14. La nuova compagna di classe (Date Dupe) / Una macchia compromettente (Agent X) (5/10/2003)\n15. L'ispezione (Room Rage) / Dirty Monkey (5/17/2003)\n16. Mr. Winkle's Monkey / Wicked Wendy (5/31/2003)\n17. Alla larga dal barbiere (Haircut Horrors) / La casa nella palude (Nostalgia Nasty) (6/7/2003)\n18. Impossibile rifiutare (No Means Yes) / Spy's Pies (6/21/2003)\nSeconda stagione: 2003\n1. Il barbecue della Az Kem (Home on the Range) / Guerra ai germi (Holesome) (9/13/2003)\n2. Lucien investigatore (Picket, Picket) / Un rimedio infallibile (Sick Daze) (9/20/2003)\n3. La cuginetta (Big Baby) / Il piccolo idraulico (Ad Bad) (9/27/2003)\n4. Workout / 6th Senselessness (10/4/2003)\n5. Hotel Hysteria / Il disco volante (Alien Glow) (10/11/2003)\n6. Worm Funeral / Il calzino scomparso (One Sock Wonder) (10/25/2003)\n7. Wayne il lupo mannaro (Wolfman Wayne) / Shed Dead (11/1/2003)\n8. Silenzio, prego (Silence Please) / Fur Fungus (11/8/2003)\nTerza stagione: 2004-2005\n1. Weepy Wayne / First Crusher (9/18/2004)\n2. Pantaloonacy / Girl Gang (9/25/2004)\n3. Triker Trouble / Heart Wrench (10/2/2004)\n4. I piccoli sorveglianti (Little Watchers) / Egg Bound (10/9/2004)\n5. Little Big Man / Il ragazzo bandierina (Flag Boy) (10/16/2004)\n6. Hankenstein / Cricket Slayer (10/23/2004)\n7. Il conte Crampula (Count Crampula) / Naughty Nuptails (10/30/2004)\n8. Bully for Wayne / Agent W (11/6/2004)\n9. Wendy House / Cramp contro Cramp (Cramp vs. Cramp) (11/13/2004)\n10. Webcam Wayne / Swamp Curse (11/20/2004)\n11. Lice-ence to Kill / Army of Wayne (11/27/2004)\n12. Swampless / Mummy Mania (12/4/2004)\n13. Wendy Wear / Homeless Joe (12/11/2004)\n14. Dance Pants / Bestest Brother (12/18/2004)\n15. Film Fad / Il collezionista di sputi (Spit Collector) (1/22/2005)\n16. News Whale / Twisted Ending (1/29/2005)\n17. Tattoo Boy / Salvate la mucca (Cow Son) (2/5/2005)\n18. Goosenapped / Rotten Romance (2/12/2005)\n19. Zombie zucchero (Sugar Zombie) / Swamp Squid (Unaired) 1\nQuarta stagione: 2006\n1. Lion Worrier / Grandma Dearest (7/8/2006)\n2. Mister Congeniality / Come diventare avidi (Get Greedy) (7/15/2006)\n3. Slave Mart / Sei forte, pap\u00e0 Cramp! (Cool for Cramp) (7/22/2006)\n4. Solo dolci (Just Desserts) / Il tesoro dei pirati (Pirate Pants) (7/29/2006)\n5. Neigh Means Neigh / Miner Mishaps (8/5/2006)\n6. Il gas della felicit\u00e0 (Happy Gas) / Twin Toys (8/12/2006)"}
{"id": "1165146", "revid": "1543377", "url": "https://it.wikipedia.org/wiki?curid=1165146", "title": "Senza via d'uscita - Un amore spezzato", "text": "Senza via d'uscita - Un amore spezzato \u00e8 una miniserie TV in due puntate diretta, da Giorgio Serafini, con Massimo Ranieri e Anna Galiena. \u00c8 andata in onda in prima televisiva il 4 e il 5 giugno 2007.\nTrama.\nMatteo Della Torre \u00e8 l'amministratore delegato di un'importante azienda di tessuti, la Filati Prandi, di cui \u00e8 diventato socio maggioritario in seguito al matrimonio con Caterina Prandi, figlia del fondatore. L'azione si svolge in un'ipotetica zona del nord Milano. In realt\u00e0 nelle inquadrature del film sono riconoscibili diversi paesaggi di Varese, Busto Arsizio, Gallarate e del Lago Maggiore. La coppia ha due figli, Diana e Luca, ma non vive un momento felice. Scopriamo che Matteo ha avuto una breve relazione con una giornalista, Simona. L'atmosfera tesa tra i due coniugi si ripercuote sui figli, in particolare su Luca, costantemente in conflitto con il padre.\nCaterina accusa il marito di dedicarle poca attenzione e di essere troppo preso dal lavoro. In effetti Matteo vive per la Filati Prandi: dopo anni critici, \u00e8 riuscito a risanare l'azienda, duramente incalzata dalla concorrenza straniera, e sta per varare un piano di rilancio con l'aiuto del cognato Giulio, responsabile del marketing, e dell'amico Umberto Amati, direttore finanziario. Quando tutto sembra andare per il verso giusto, un evento imprevisto turba la serenit\u00e0 dell'imprenditore e dei suoi collaboratori: un ambiguo faccendiere, di nome Costa, lo ricatta per una questione di fondi neri legati alla precedente gestione del suocero. Poco dopo Costa viene ucciso.\nIl Pubblico Ministero titolare dell'inchiesta, Francesca Trevisan, e il commissario Gaudioso concentrano i loro sospetti su Della Torre che \u00e8 stato l'ultima persona a parlare con Costa. Inoltre, durante le indagini alla Filati Prandi, gli inquirenti scoprono un trasferimento illegale di 30 milioni di Euro dal conto dell'azienda verso una banca svizzera.\nLa situazione della Filati Prandi precipita. Umberto Amati, l'unico ad avere accesso ai conti oltre a Matteo, sparisce. Per il Pubblico Ministero e la Guardia di Finanza non ci sono pi\u00f9 dubbi: Matteo \u00e8 l'autore della distrazione di fondi; il latitante Amati, disperatamente alla ricerca di soldi per garantire un trapianto di cuore alla figlia, \u00e8 suo complice.\nAl consiglio d'amministrazione Matteo deve affrontare anche la sfiducia del suo rivale Guglielmo Castelli, socio della Filati Prandi e spasimante di Caterina.\nQuando Giorgio Vanni, il killer di Costa, lo chiama per proporgli una via d'uscita, Matteo cade nella trappola e accetta di incontrarlo in aeroporto. Qui viene arrestato dalla Trevisan, che sospetta che lui stia fuggendo all'estero.\nNel frattempo Simona, in collera con l'ex amante, pubblica un articolo scandalistico sulla loro relazione. Dopo aver scoperto di essere stata tradita, Caterina lascia definitivamente il marito.\nLa vita in carcere per Matteo \u00e8 dura. Presto l'imprenditore comprende che il suo avvocato non sta facendo nulla di concreto per tirarlo fuori. Ad aggravare la situazione contribuiscono le tendenziose dichiarazioni che Simona fornisce alla Trevisan, rafforzando nel magistrato l'idea che Matteo sia implicato nell'omicidio di Costa.\nIntanto, per salvare la fabbrica, Caterina vende le propriet\u00e0 di famiglia a Guglielmo e con il figlio adolescente Luca va a vivere da suo fratello Giulio. Diana, la primogenita, si trasferisce invece dalla nonna Emma, molto provata dalla situazione in cui si trova il suo unico figlio Matteo.\nDi fronte al crollo del suo mondo e alla perdita dei suoi cari, Della Torre trova comunque la forza di reagire e, con un nuovo avvocato difensore, cerca disperatamente le prove per dimostrare la sua innocenza. Matteo scopre che il suo cellulare \u00e8 stato clonato grazie all'aiuto di un compagno di cella, della figlia Diana e di Michele: quest'ultimo \u00e8 il direttore tecnico della Filati Prandi e il nipote di Guglielmo e sta vivendo una dolce storia d'amore con la ragazza. Anche Simona, accortasi di aver esagerato nel suo desiderio di rivalsa, fa del suo meglio per aiutare l'imprenditore.\nTornato libero, Matteo tenta di recuperare il rapporto con Caterina, che in fondo non ha mai smesso di amarlo, e con i figli. Durante una riunione del consiglio d'amministrazione, Della Torre scopre alcuni raggiri di Guglielmo ai danni della Filati Prandi. Nel frattempo Caterina viene a sapere delle tangenti pagate da suo padre a Costa, di cui Matteo non l'aveva informata per proteggere l'immagine del suocero, e capisce quanto sia profondo l'amore di suo marito.\nDopo la morte della figlia che non ha superato l'intervento al cuore, Umberto Amati torna dall'estero. Quando Matteo arriva a casa dell'amico, lo trova impiccato. L'autopsia stabilisce che si tratta di un omicidio: la Trevisan accusa Matteo di averlo ucciso, dopo aver trovato in una cassetta di sicurezza una prova che lega l'imprenditore a Giorgio Vanni, il killer di Costa. Latitante, Matteo si nasconde a casa di Simona.\nIn seguito l'uomo incontra in segreto suo cognato Giulio, per cedere le quote societarie necessarie a salvare la fabbrica. Attraverso una serie di indizi, Della Torre capisce che \u00e8 proprio suo cognato il traditore. Giulio, da sempre geloso del successo di Matteo, \u00e8 l'ideatore del subdolo piano volto a rovinarlo.\nMatteo informa l'incredula Caterina e, con l'aiuto della donna e dei figli, prepara un piano: Giulio viene smascherato e arrestato. Matteo pu\u00f2 quindi riprendere la sua vita di sempre. Con la famiglia, finalmente riunita, ed una nuova ricchezza, quella che l'uomo \u00e8 riuscito a costruire con i suoi cari nei giorni pi\u00f9 bui, fatta di amore e di complicit\u00e0."}
{"id": "1165152", "revid": "767487", "url": "https://it.wikipedia.org/wiki?curid=1165152", "title": "XX Comunit\u00e0 montana dei Monti Sabini", "text": "La XX Comunit\u00e0 montana dei Monti Sabini \u00e8 una delle comunit\u00e0 montane del Lazio, sita in provincia di Rieti\nComposizione.\nLa comunit\u00e0 montana consta di 8 comuni:"}
{"id": "1165155", "revid": "287204", "url": "https://it.wikipedia.org/wiki?curid=1165155", "title": "Alvaro Obregon", "text": ""}
{"id": "1165167", "revid": "125596032", "url": "https://it.wikipedia.org/wiki?curid=1165167", "title": "Al-Walid bin Talal", "text": "Membro della famiglia reale saudita, Waleed \u00e8 il nipote del defunto re saudita Abdullah, a sua volta nipote del primo re saudita Ibn Saud, e nipote di Riad Al Solh, il primo ministro del Libano che fu assassinato ad Amman nel 1951. Secondo \"Forbes\" nel 2016 \u00e8 il 41\u00ba uomo pi\u00f9 ricco del mondo con un patrimonio netto di 17,3 miliardi di dollari, mentre per \"Bloomberg\" con 19 miliardi \u00e8 il 50\u00ba nel 2017.\nBiografia.\nPi\u00f9 conosciuto con il nome di Principe Al-Waleed, \u00e8 un membro della famiglia reale saudita. Ha accumulato la sua immensa fortuna grazie a fruttuosi investimenti, compresi alcuni in campo petrolifero. Grazie a questo tipo di attivit\u00e0 e al suo fiuto per gli affari \u00e8 soprannominato \"Il Warren Buffett d'Arabia\"\".\nLa sua societ\u00e0-madre si chiama Kingdom Holding Company, ha sede a Riad in Arabia Saudita, ne possiede il 95% ed \u00e8 una delle pi\u00f9 grandi e potenti holding del mondo, possiede o ha posseduto quote azionarie di moltissime societ\u00e0 ed \u00e8 presente in tantissimi rami d'affari ed \u00e8 quotata nella borsa valori saudita Tadawul.\nIl principe al-Walid \u00e8 figlio di Talal bin Abd al-Aziz Al Sa'ud, quindi \u00e8 nipote di Abd al-Aziz dell'Arabia Saudita, il fondatore del regno saudita. Inoltre sua madre \u00e8 Mona al-Sulh, figlia di Riyad al-Sulh, importante figura politica del Libano e Primo ministro di quel paese al momento dell'indipendenza e per diversi anni ancora dopo di essa.\nHa studiato in California, conseguendo un \"Bachelor\" nel 1979 e nel 1985 ha ricevuto un Master of Arts. Si \u00e8 sposato tre volte ed ha avuto due figli: il principe Khaled e la principessa Reem, a cui ha dato i nomi rispettivamente di suo fratello e di sua sorella. Dopo il divorzio dalle prime tre mogli si \u00e8 sposato (2008) con la Principessa Amira al-Taweel, da cui ha consensualmente divorziato verso la fine del 2013. Al-Walid e Amira sono rimasti amici da allora e si sostengono a vicenda. Nonostante egli sia stretto parente (nipote) del defunto re Abd Allah dell'Arabia Saudita, ha sempre rifiutato di far parte del mondo della politica del suo paese, preferendo occuparsi di affari.\nLa sua carriera \u00e8 cominciata nel 1979, con investimenti di piccola entit\u00e0, per poi aumentarne sempre di pi\u00f9 la portata, espandendosi nelle banche del suo paese e in seguito facendo acquisti di consistenti pacchetti azionari in importanti societ\u00e0 come AOL, Amazon, Apple (fino al 2005), Kodak, Coca Cola, Pepsi Cola, Disneyland Paris (10%), McDonald's, Motorola, Fox News, News Corporation, Fininvest, eBay, Twitter, ecc.\nNel 1991 entra nel settore finanziario investendo oltre 797 milioni di dollari per il 14,9% di Citicorp (oggi ne ha la met\u00e0).\nNel 1995 l'imprenditore tunisino Tarak Ben Ammar, amico di famiglia, contribuisce positivamente all'acquisizione del 2,7% del gruppo Mediaset di Silvio Berlusconi per 100 milioni di dollari. Il principe si reca anche a Palazzo Chigi per discutere con il premier Berlusconi del tema delle privatizzazioni di Eni, Enel e Finmeccanica. Ben Ammar ottiene cos\u00ec un posto nel Cda di Mediaset, carica che non ricoprir\u00e0 pi\u00f9 dal momento in cui il saudita avr\u00e0 ceduto la sua quota. Questo, due anni pi\u00f9 tardi e grazie a Ben Ammar, investe anche 400 milioni di dollari per il 5% della News Corporation di Rupert Murdoch. Al 2010 ne detiene il 7%.\nSempre nel 1997 iniziano gli investimenti nel campo agricolo in Egitto nella Kingdom Agricultural Development Company (KADCO Egypt) e con Ben Ammar per mezzo della sua Kingdom Entertainment organizza l\"'HIStory World Tour\" del cantante Michael Jackson (1996-1997).\nPossiede o ha posseduto anche delle quote nelle pi\u00f9 grandi catene alberghiere del mondo come Four Seasons Hotels and Resorts, Plaza Hotel (fino al 2004) e Monte Carlo Grand Hotel. Nel gennaio 2005 acquista l'Hotel Savoy di Londra per 250 milioni di dollari; ne affida la gestione alla Fairmont Hotels and Resorts mentre la sorellastra Sultana Nurul ne detiene il 16%. Nel gennaio 2006, in collaborazione con la Colony Capital, societ\u00e0 di investimenti statunitense, la Kingdom Holding Company acquista la Fairmont per 3,9 miliardi di dollari e il pacchetto comprende anche le catene Raffles, Swissotel e M\u00f6venpick.\nA marzo in Arabia Saudita viene emessa una \"fatw\u0101\" (decreto islamico) contro Bin Talal che viene accusato da un professore di diritto islamico di diffondere programmi inopportuni nel Regno.\nNel 2011, in accordo con la multinazionale Saudi Binladin Group, per 4,6 miliardi di riyal sauditi fa costruire la Kingdom Tower, che sar\u00e0 il pi\u00f9 alto del mondo. In quest anno terminano i suoi investimenti nel Kingdom Africa Management (KAM) iniziati nel 2003, trattasi di private equity.\nNel 2013 News Corporation acquista per 175 milioni dal principe il 19% del \"Rotana Group\", il pi\u00f9 grande gruppo arabo attivo nei media e nella comunicazione. Nello stesso anno il principe acquista una quota del 3% del social network Twitter per 300 milioni di dollari.\nBin Talal possiede Rotana TV, Al-Ibrahim, MBC, Jingdong e Saks Incorporated (societ\u00e0 di vendita diretta on-line), il 90% della LBC, il 17% di Al Nahar e il 25 % di Al Diyar (due quotidiani libanesi), il 35% del gruppo mediatico Saudi Research and Marketing Group (SRMG), e quote della Flynas (compagnia aerea saudita) e della Tasnee (firma petrolchimica). Possiede inoltre strutture turistiche, scuole, ospedali e strutture private a Riad.\n\u00c8 stato il primo ad essere inserito nella \"Saudi Rich List\" emessa nel 2009, con una fortuna stimata di 16,3 miliardi di dollari.\nSolo nel 2014 la sua ricchezza \u00e8 aumentata del 12,7% rispetto all'anno precedente.\nSecondo \"Forbes\" al 2015 risulta essere l'uomo pi\u00f9 ricco del suo paese, l'uomo pi\u00f9 ricco del mondo arabo e il 34\u00b0 uomo pi\u00f9 ricco del mondo secondo la rivista statunitense \"Forbes\" con un patrimonio di 27 miliardi di dollari statunitensi, per \"Bloomberg\" ne detiene 32 miliardi ed \u00e8 al 20\u00ba posto.\nIl 4 novembre 2017 re Salman ha costituito una commissione anti-corruzione guidata dal principe ereditario Mohammad bin Salman. Poche ore dopo, la commissione ha ordinato l'arresto di undici principi e trentotto \"ex\" ministri. Il principe Al-Walid bin Talal \u00e8 stato arrestato dalle autorit\u00e0 saudite con l'accusa di corruzione e riciclaggio di denaro. Per la scarcerazione, dai domiciliari all'hotel Ritz Carlton di Riad, le autorit\u00e0 saudite hanno chiesto il versamento di una penale pari a 6 miliardi di dollari statunitensi. La scarcerazione \u00e8 effettivamente avvenuta il 27 gennaio 2018, mentre il fratello Khaled bin Talal ha dovuto attendere il 4 novembre 2018 per un provvedimento analogo.\nBeneficenza.\nIl principe al-Walid \u00e8 coinvolto in numerose attivit\u00e0 caritatevoli in tutto il Vicino Oriente, Asia e Africa. Si dice che doni circa 100 milioni di USD l'anno in attivit\u00e0 benefiche, la maggior parte delle quali per le strutture educative, nel tentativo di colmare il divario culturale e soprattutto sanitario tra il mondo arabo e il mondo occidentale.\nNel 2001, in seguito agli attentati dell'11 settembre 2001, ha offerto alla citt\u00e0 di New York 10 milioni, ma il sindaco Rudolph Giuliani ha rifiutato, si dice per il sospetto che nell'attentato fossero coinvolti sauditi e per via della situazione molto tesa in Palestina. .\nNel 2002 il principe al-Walid ha donato 500.000 dollari alla \"George Herbert Walker Bush Scholarship Fund\", senza che questo suscitasse alcuna perplessit\u00e0. Nel luglio 2005 ha donato 20 milioni di USD al Louvre (la pi\u00f9 grande donazione di sempre ad un museo) per inaugurare una nuova collezione dedicata all'arte islamica. Nell'ottobre 2005 ha destinato 30 milioni di riyal e beni di prima necessit\u00e0 per aiutare le vittime del terremoto nel Kashmir del 2005. Nel 2006 il principe ha elargito 10 milioni di USD al \"Weill Medical College of Cornell University\", un'altra struttura dipendente da una delle pi\u00f9 prestigiose universit\u00e0, appartenente alla cosiddetta Ivy League.\nNel luglio 2015 durante il mese del Ramadan, in cui i musulmani sono invitati a fare la carit\u00e0 e ad aiutare i bisognosi, dichiara di volere devolvere in beneficenza il suo intero patrimonio personale (valutato dall'agenzia specializzata \"Bloomberg\" in oltre 30 miliardi di dollari) per ricerche sulla salute, soccorsi in caso di calamit\u00e0 naturali e per i diritti delle donne ispirandosi alla \"Gates Foundation\" del miliardario Bill Gates. Il denaro andr\u00e0 direttamente alla sua organizzazione di beneficenza \"Alwaleed Philanthropies\", a cui ha gi\u00e0 dato 3,5 miliardi e il resto lo doner\u00e0 nell'arco di diversi anni. Il principe Khaled diventer\u00e0 presidente della fondazione successivamente alla sua scomparsa mentre la principessa Reem ne sar\u00e0 vicepresidente.\nPropriet\u00e0.\nAl-Walid possiede il 58\u00ba yacht privato pi\u00f9 grande al mondo, con una lunghezza di 85,9 metri. Lo ha chiamato \"Kingdom 5KR\", originariamente costruito per il trafficante d'armi saudita Adnan Khashoggi nel 1979. Nel 1983, quando era ancora in possesso di Khashoggi, lo yacht apparve in uno dei film di James Bond, \"Mai Dire Mai\". \u00c8 stato poi venduto al magnate americano e investitore Donald Trump, che lo ha rinominato Princess Trump.\nAl-Walid ha riacquistato la barca dopo il secondo fallimento di Trump. Al-Walid ha ordinato un nuovo yacht, attualmente conosciuto come il \"Nuovo Kingdom 5KR\", che sar\u00e0 di circa 180 metri di lunghezza e un costo stimato di oltre 500 milioni di dollari. Lo yacht \u00e8 stato allestito da Lindsey design e i primi progetti sono stati consegnati a fine 2010. Il varo \u00e8 previsto per il 2020 dai cantieri Mariotti Yacht, gi\u00e0 produttori del 164 metri Fulk Al Salamah, shadow yacht del 155 metri Al Said del Sultano dell'Oman Qaboos bin Said. Al-Walid possiede diversi aerei, tutti convertiti per uso privato: un Boeing 747, un Airbus 321 e un Hawker Siddeley 125. \u00c8 stato il primo singolo individuo ad acquistare un Airbus A380, che era previsto per la consegna nella primavera del 2013, ma \u00e8 stato venduto prima."}
{"id": "1165170", "revid": "11959", "url": "https://it.wikipedia.org/wiki?curid=1165170", "title": "Alwaleed Bin Talal Bin Abdulaziz", "text": ""}
{"id": "1165173", "revid": "729019", "url": "https://it.wikipedia.org/wiki?curid=1165173", "title": "Lodi (metropolitana di Roma)", "text": "Lodi \u00e8 una fermata della linea C della metropolitana di Roma. La stazione non si trova precisamente sotto piazza Lodi, dalla quale prende il nome, bens\u00ec nei pressi dell'incrocio tra via La Spezia, via Orvieto e piazza Camerino, nel quartiere Tuscolano.\nStoria.\nLavori.\nNell'aprile 2007 sono iniziati i lavori per la costruzione della nuova stazione. La stazione \u00e8 stata completata a gennaio 2015. La sua apertura \u00e8 avvenuta il 29 giugno 2015 ed \u00e8 stato il capolinea provvisorio della linea C fino all'apertura di San Giovanni avvenuta il 12 maggio 2018.\nInterscambi.\nLa stazione permette i seguenti interscambi:"}
{"id": "1165175", "revid": "11959", "url": "https://it.wikipedia.org/wiki?curid=1165175", "title": "Alwaleed Bin Talal Alsaud", "text": ""}
{"id": "1165178", "revid": "3115", "url": "https://it.wikipedia.org/wiki?curid=1165178", "title": "Microcontrollori", "text": ""}
{"id": "1165179", "revid": "11959", "url": "https://it.wikipedia.org/wiki?curid=1165179", "title": "Principe Al-Waleed", "text": ""}
{"id": "1165183", "revid": "287204", "url": "https://it.wikipedia.org/wiki?curid=1165183", "title": "Eulalio Gutierrez", "text": ""}
{"id": "1165190", "revid": "142136", "url": "https://it.wikipedia.org/wiki?curid=1165190", "title": "Senza via di uscita - Un amore spezzato", "text": ""}
{"id": "1165194", "revid": "28026", "url": "https://it.wikipedia.org/wiki?curid=1165194", "title": "Segnavia (alpinismo)", "text": ""}
{"id": "1165200", "revid": "29727", "url": "https://it.wikipedia.org/wiki?curid=1165200", "title": "Hutia gigante", "text": ""}
{"id": "1165213", "revid": "1610933", "url": "https://it.wikipedia.org/wiki?curid=1165213", "title": "Rondone codaspinosa dei camini", "text": ""}
{"id": "1165218", "revid": "125226404", "url": "https://it.wikipedia.org/wiki?curid=1165218", "title": "Anic", "text": "L'Anic S.p.A., acronimo di Azienda Nazionale Idrogenazione Combustibili, \u00e8 stato il nome di una azienda di stato operante nel settore petrolchimico.\nStoria.\nOrigini.\nLa sua fondazione risale al 1936, in periodo di autarchia, quando AGIP e AIPA, in collaborazione con la Montecatini, decisero di fondarla con lo scopo di ottenere combustibili succedanei del petrolio tramite l'idrogenizzazione del carbone nelle raffinerie di Livorno e Bari. Tra il 1949 e il 1951 l'AGIP si era accordata con Federconsorzi per la costruzione di un nuovo stabilimento Anic a Ravenna, specializzato nella produzione di fertilizzanti. Nel 1953, quando venne creato l'ENI, gli vennero conferite le azioni Anic di propriet\u00e0 AGIP; successivamente l'ENI riusc\u00ec ad ottenere anche la parte posseduta dalla Montecatini.\nL'era Mattei.\nCon l'avvento di Enrico Mattei, l'Anic diede quindi vita allo stabilimento di Ravenna precedentemente progettato, che entr\u00f2 in funzione nel 1958 con lo scopo di produrre appunto fertilizzanti, urea e nitrato ammonico, ma anche con il progetto di entrare nel mercato degli elastomeri. \nA Gela nel 1959, con l'apporto della Sofid (Societ\u00e0 Finanziaria Idrocarburi) l'investimento nel polo petrolchimico fu dell'ordine dei 100 miliardi di lire. Lo stabilimento fu indirizzato prevalentemente all'attivit\u00e0 di raffinazione con una capacit\u00e0 di 3 milioni di tonnellate/anno di grezzo.\nDi poco successivo sono gli insediamenti di Pisticci (1962) per la produzione di alcool metilico e fibre sintetiche, e di Manfredonia, ubicato precisamente nella localit\u00e0 Macchia nel territorio del comune di Monte Sant'Angelo (FG), indirizzato alla produzione di fertilizzanti. Da segnalare un grave incidente che colp\u00ec questo stabilimento: nel 1976, alle 9.50 del 26 settembre nello stabilimento Anic di Macchia, scoppia la colonna di lavaggio dell'impianto di sintesi dell'ammoniaca. \nPer quanto concerneva il settore della raffinazione del petrolio (a capo del quale era stato messo l'ing. Carlo Bardone con forti competenze maturate all'estero in oltre 5 anni), l'Anic costru\u00ec, oltre a Gela, una raffineria nel paese di Sannazzaro dei Burgundi (1963). Furono quindi ingranditi gli impianti di Ravenna, Gela e Pisticci e, nel 1969, l'Anic entr\u00f2 in Sardegna rilevando una parte di maggioranza nella Saras Chimica, che deteneva un grande impianto chimico a Sarroch.\nL'affinit\u00e0 delle forze politiche che sostenevano le due iniziative spinse l'Anic, anzich\u00e9 creare una propria rete commerciale, ad avvalersi di quella della Federconsorzi articolata su strutture provinciali: i Consorzi Agrari a loro volta capillarmente presenti su tutto il territorio nazionale, specialmente quello a pi\u00f9 alta presenza agricola.\nLa crisi e il riordino.\nNel 1980, dopo la grande crisi che colpi il settore petrolchimico nel corso degli anni settanta, la legge 784 realizz\u00f2 in pratica un duopolio nell'industria chimica: un polo pubblico gestito dall'ENI (che comprendeva l'Anic, gli impianti superstiti del gruppo SIR-Rumianca e Liquichimica) e un polo privato gestito dalla Montedison. Nel 1981 l'ENI present\u00f2 quindi un piano di riassetto per le attivit\u00e0 del gruppo SIR-Rumianca e costitu\u00ec la societ\u00e0 EniChimica S.p.A (che dal 1983 ceder\u00e0 le principali attivit\u00e0 alla neonata EniChem), per gestire le societ\u00e0 del gruppo Anic e le acquisite. L'Anic muter\u00e0 quindi il suo nome in Anic Partecipazioni S.p.A. e, nel 1984, confluir\u00e0 nella nuova societ\u00e0 EniChem Anic S.p.A."}
{"id": "1165221", "revid": "63945", "url": "https://it.wikipedia.org/wiki?curid=1165221", "title": "Ezzelino III Da Romano", "text": ""}
{"id": "1165226", "revid": "865268", "url": "https://it.wikipedia.org/wiki?curid=1165226", "title": "Ciclo ovarico", "text": "Dopo il II mese di vita fetale ha inizio la trasformazione di gruppi di ovogoni in ovociti primari (entrata nella profase della prima divisione meiotica e nell'arresto allo stadio di diplotene). Entro il VII mese di vita fetale tutti gli ovogoni sono diventati ovociti primari circondati da 4 o 5 cellule follicolari con le quali costituisce il cosiddetto follicolo primordiale o primario e questo stadio perdura fino alla nascita.\nFase follicolare.\nAlla pubert\u00e0 inizia lo sviluppo dei follicoli primari (follicologenesi). Le tappe di questo processo porteranno alla formazione di:\nNello stadio di follicoli preovulatori cresce la concentrazione di ormoni estrogeni nel circolo sanguigno e nel liquido follicolare. Quest'aumento di \"estrogeni\" culmina con la liberazione massiva degli stessi dal follicolo con una improvvisa liberazione di elevate dosi di LH che agisce sulle cellule follicolari e le induce a produrre progesterone.\nCirca 36 ore prima dell'ovulazione, l'ovocita riprende il processo di maturazione portando a termine la prima divisione meiotica riduzionale che era stata interrotta allo stadio di diplotene. Si tratta di una divisione disuguale che porta alla formazione di un ovocita secondario e di un globulo polare. \nL'ovocita secondario inizia immediatamente la seconda divisione meiotica equazionale per arrestarsi in metafase momento in cui avviene l'ovulazione e abbandona l'ovaio per passare nella tuba uterina dove \u00e8 disponibile per la fecondazione.\nIn un normale ciclo un follicolo impiega circa 14 giorni per raggiungere la completa maturit\u00e0.\nIl processo maturativo.\nDurante l'et\u00e0 fertile della donna, i follicoli primordiali formatisi durante lo sviluppo embrionale e i primi mesi di vita post-natale, maturano avviandosi verso la successiva fase di sviluppo, che porta alla formazione del follicolo primario. Essi non maturano tutti contemporaneamente, bens\u00ec a gruppi: ogni giorno, a partire da 6 mesi prima del menarca (la prima mestruazione), un piccolo numero di follicoli primordiali viene \"reclutato\", ed essi iniziano a crescere e a maturare divenendo infine follicoli primari.\nLa maturazione in follicolo primario (60-100 \u00b5m), che dura circa 150 giorni, prevede:&lt;br&gt;\n- crescita e differenziamento dell'ovocita, che raggiunge i 70 \u00b5m.&lt;br&gt;\n- una proliferazione delle cellule follicolari, che assumono una forma cubica, e formano un monostrato di cellule batiprismatiche separate dallo stroma ovarico cirscostante attraverso una membrana basale.&lt;br&gt;\n- la formazione della zona pellucida fra le cellule follicolari e l'oocita, costituita dalle glicoproteine ZP.&lt;br&gt;\n- un inizio di organizzazione in strati concentrici delle cellule stromali intorno al follicolo.&lt;br&gt;\n- la comparsa di recettori per FSH sulla membrana delle cellule follicolari, sebbene questo momento dello sviluppo sia indipendente dalla stimolazione ormonale.&lt;br&gt;\nLa selezione di questi follicoli primordiali che diventano primari, infatti, \u00e8 FSH-indipendente, e dipende da interazioni reciproche fra oocita, cellule follicolari e stroma ovarico.&lt;br&gt;\nIl follicolo primario continua a maturare per diventare, dopo circa 120 giorni, follicolo secondario. La maturazione in follicolo secondario (120-200 \u00b5m) prevede:&lt;br&gt;\n- accrescimento dell'oocita fino a 100 \u00b5m.\n- intensa proliferazione delle cellule follicolari, che formano pi\u00f9 strati intorno all'oocita e alla zona pellucida, costituendo una vera e propria membrana pluristratificata o pseudostratificata di cellule colonnari, chiamata granulosa. Le cellule della granulosa sono in grado di produrre estrogeni.&lt;br&gt;\n- differenziazione delle cellule stromali perifollicolari in una sorta di involucro pluristratificato chiamato teca interna, ben vascolarizzata e costituita da cellule con attivit\u00e0 endocrina che producono ormoni steroidei: androstendione (un intermedio della via biosintetica sia di androgeni che estrogeni) e testosterone (un androgeno).\nLe cellule della teca interna producono anche estrogeni, che per\u00f2 sono prodotti in maggior quantit\u00e0 dalle cellule della granulosa, le quali sono in grado di convertire in estrogeni (estradiolo, estrone) l'androstendione ed il progesterone prodotti dalla teca interna.&lt;br&gt;\n- formazione di un secondo involucro da parte delle cellule stromali pi\u00f9 esterne, chiamato teca esterna, costituita da connettivo fibroso, povero di cellule (macrofagi, fibroblasti, cellule mioepiteliali).\n- comparsa, sulle cellule della granulosa, di recettori per FSH, estrogeni, androgeni e prolattina.&lt;br&gt;\n- comparsa sulle cellule della teca interna di recettori per LH.\nCon la completa maturazione del follicolo in follicolo secondario si conclude la fase cosiddetta pre-antrale della follicologenesi, che \u00e8 indipendente dagli ormoni.&lt;br&gt;\nLa successiva fase della follicologenesi, detta fase antrale, prevede la maturazione del follicolo in modo ormone-dipendente, attraversando 7 stadi maturativi successivi, distinti principalmente in base alla diversa grandezza follicolare.\nOgni 28 giorni piccoli gruppi di follicoli secondari (detti anche follicoli pre-antrali di classe I) iniziano a crescere, per poi divenire (se non andranno incontro ad atresia) follicoli di classe IV, attraverso il passaggio per le classi intermedie II e III.\nUn ciclo ovarico, di durata totale di circa 28 giorni, \u00e8 diviso in due met\u00e0: una fase follicolare iniziale e una fase luteinica successiva.\nA cavallo fra la fase luteinica tardiva del ciclo precedente e l'inizio della fase follicolare del ciclo successivo si ha un periodo chiamato fase di reclutamento, che dura circa 6 giorni. Durante la fase di reclutamento la caduta di estradiolo e progesterone, oltre che di inibina, induce l'aumento di FSH ed LH. I follicoli di classe IV che non vanno in atresia progrediscono a follicoli di classe V, i quali costituiscono il pool di follicoli tra cui sar\u00e0 scelto quello destinato ad ovulare.\nDurante la fase follicolare precoce del ciclo, si ha una fase, chiamata fase di selezione, che dura circa 4 giorni. In questa fase 1-5 follicoli di classe V diventano follicoli di classe VI, evitando l'atresia. Le cause che consentono a tali follicoli selezionati di evitare l'atresia sono probabilmente dovute sia al fatto che le cellule della granulosa acquisiscono un maggior numero di giunzioni comunicanti e di recettori per FSH ed LH, sia all'aumento della vascolarizzazione della teca.&lt;br&gt;\nA met\u00e0 fase follicolare si ha un periodo di 8 giorni chiamato fase di dominanza precoce. Durante questo periodo i pochi follicoli di classe VI diventano di classe VII e successivamente, tutti tranne uno, vanno incontro ad atresia. L'unico follicolo rimasto, chiamato dominante, diventer\u00e0 di classe VIII.\nL'ultimo periodo della fase follicolare del ciclo \u00e8 detto fase di dominanza tardiva (2 giorni) e consiste nell'evoluzione del follicolo dominante di classe VIII in follicolo maturo.\nA tutti gli stadi maturativi della fase antrale ogni follicolo ha una certa probabilit\u00e0 di andare in atresia, fino a quando solo uno (di solito) diventer\u00e0 maturo di classe VIII.\nLa fase antrale di maturazione dipende dalla stimolazione ormonale. Il follicolo richiede quantit\u00e0 sempre maggiori di FSH e LH per impedire che il follicolo stesso vada in atresia. Infatti nella fase preovulatoria le quantit\u00e0 di LH e FSH secrete dall'ipofisi aumentano. Tale aumento impedisce al follicolo in questa fase maturativa di andare in atresia. L'FSH legato ai recettori delle cellule follicolari le induce a proliferare e ad avere sempre un maggior numero di recettori. L'estradiolo, prodotto dalle cellule della granulosa e, in parte minore, da quelle della teca, implementa sinergicamente tale effetto. Tutto ci\u00f2 ha come conseguenza di selezionare uno solo dei follicoli in stadio maturativo avanzato: quello che presenta maggiori quantit\u00e0 di recettori per gli ormoni ipofisari sottrae agli altri follicoli quantit\u00e0 sempre maggiori di FSH ed estradiolo ed ha sempre pi\u00f9 recettori.\nAlla fine della fase antrale la produzione di estrogeni da parte di quel follicolo che si sar\u00e0 selezionato aumenta moltissimo e le cellule della granulosa presentano recettori per LH. La produzione di estrogeni da parte del follicolo stimola l'ipofisi a produrre LH: per un meccanismo a feedback positivo, la quantit\u00e0 di LH aumenta come aumenta la quantit\u00e0 di estrogeni. A met\u00e0 ciclo, 1-2 giorni dopo un picco di estrogeni, ci sar\u00e0 di conseguenza un picco di LH (LH surge), che avr\u00e0 i seguenti effetti:\n- induzione dell'oocita a completare la meiosi I.&lt;br&gt;\n- stimolazione delle cellule follicolari a produrre progesterone (luteinizzazione).&lt;br&gt;\n- induzione della rottura del follicolo e dell'ovulazione, per produzione di prostaglandine e di progesterone da parte delle cellule della granulosa (la quale ha espresso intanto recettori per LH).\nDurante la fase maturativa antrale si comincia a parlare di follicolo terziario (o antrale) quando, per effetto della produzione di secreti da parte delle cellule della granulosa, compaiono fra le cellule piccoli spazi isolati che, confluendo fra loro, formano infine una cavit\u00e0 unica chiamata appunto antro follicolare. L'oocita risulter\u00e0 spinto su un lato della cavit\u00e0, circondato da alcune cellule follicolari che costituiranno il cumulo ooforo, circondato quasi completamente dal liquido follicolare.\nAll'ultimo stadio di sviluppo del follicolo terziario (o antrale) le caratteristiche del follicolo sono:&lt;br&gt;\n- numero elevato di cellule della granulosa&lt;br&gt;\n- voluminoso antro in cui sporge l'oocita (120 \u00b5m)&lt;br&gt;\n- teca ben sviluppata&lt;br&gt;\nQuando il follicolo antrale raggiunge la massima ampiezza (20-25 mm) si parla di follicolo maturo (o di Graaf). Questa fase prevede:&lt;br&gt;\n- la distinzione delle cellule della granulosa in cellule della parete del follicolo e cellule del cumulo ooforo. Le cellule follicolari pi\u00f9 interne al cumulo ooforo, che circondano e nutrono l'ovocita, sono chiamate cellule della corona radiata.&lt;br&gt;\n- comparsa di recettori per LH sulle cellule della granulosa&lt;br&gt;\n- produzione di estrogeni molto elevata\nIl rilascio di un ovocita non si alterna tra le due ovaie e sembra essere casuale. Dopo aver rimosso un'ovaia, la rimanente produce un ovulo ogni mese.\nFase luteinica.\nNormalmente anche questa fase dura 14 giorni.\nUna volta che l'ovocita \u00e8 stato espulso la parete del follicolo che lo conteneva nell'ovaio collassa e si solleva in pliche formando un corpo ghiandolare endocrino temporaneo: il corpo luteo che secerne \"progesterone\" e \"estrogeni\".\nViene in tal modo impedito che in questa fase nuovi follicoli possano maturare e giungere all'ovulazione.\nIl corpo luteo si dice mestruale se l'ovocita non viene fecondato e raggiunge il suo massimo sviluppo verso il nono giorno dopo l'ovulazione.\nSubito dopo, inizia il processo involutivo accompagnato da un aumento del connettivo tra le cellule luteiniche e il corpo luteo si trasforma in corpo albicante che dopo mesi inizier\u00e0 la sua graduale scomparsa.\nL'arresto della produzione di progesterone conseguente l'involuzione del corpo luteo porta alla rimozione del blocco secretivo degli ormoni gonadotropici FSH e LH operata dal progesterone a livello talamo-ipofisario. La liberazione di questi ormoni in circolo determina l'inizio di un nuovo ciclo, con la maturazione di un altro follicolo.\nIl corpo luteo gravidico (in seguito alla fecondazione dell'ovocita) \u00e8 pi\u00f9 grande di quello mestruale e continua ad espandersi ed a produrre progesterone sotto l'azione delle gonadotropine corioniche fino al II mese di gravidanza, momento indicativo in cui viene soppiantato dalla placenta.\nOltre agli ormoni gi\u00e0 citati agisce sul ciclo ovarico anche la \"prolattina\" o ormone luteotropo secreto dalle cellule acidofile ipofisarie."}
{"id": "1165229", "revid": "119982", "url": "https://it.wikipedia.org/wiki?curid=1165229", "title": "Steven Ballmer", "text": ""}
{"id": "1165249", "revid": "149726", "url": "https://it.wikipedia.org/wiki?curid=1165249", "title": "Sariga", "text": ""}
{"id": "1165251", "revid": "339392", "url": "https://it.wikipedia.org/wiki?curid=1165251", "title": "Campionato italiano maschile di pallacanestro 1937", "text": ""}
{"id": "1165275", "revid": "118272024", "url": "https://it.wikipedia.org/wiki?curid=1165275", "title": "Ciclo uterino", "text": "Il ciclo uterino \u00e8 costituito dalle modificazioni cicliche che hanno lo scopo di preparare la mucosa uterina ad accogliere l'uovo fecondato, sia morfologiche che funzionali, introdotte nella mucosa uterina o endometrio dagli ormoni ovarici estrogeni e progestinici.\nIl ciclo uterino inizia per convenzione il primo giorno del flusso mestruale.\nFase mestruale.\nDa 3 a 6 giorni: inizia la maturazione di un follicolo nell'ovaio e avviene la degenerazione, il distacco e l'eliminazione, insieme a sangue, di tutto lo strato funzionale dell'endometrio fino allo stato basale che rimane intatto.\nLa chiusura prolungata delle arterie provoca in seguito ad un'ischemia la degenerazione della mucosa. Nel tardo periodo mestruale hanno gi\u00e0 luogo i fenomeni rigenerativi che caratterizzano la fase successiva.\nFase proliferativa o follicolare.\nFino al 14\u00ba giorno (corrisponde alla fase follicolare del ciclo ovarico): inizia un'intensa attivit\u00e0 proliferativa delle cellule dello stroma, delle ghiandole e dei vasi sanguigni provvedendo alla riparazione della mucosa uterina che diventa sempre pi\u00f9 alta e iperemica.\nFase secretiva o luteinica.\nFino al 28\u00ba giorno (corrisponde alla fase luteinica del ciclo ovarico): la mucosa uterina termina il suo accrescimento e si prepara ad accogliere l'uovo nel caso venga fecondato. La mucosa uterina \u00e8 edematosa e spessa fino a 6 mm, le ghiandole diventano tortuose (secondo alcune fonti questo evento e i successivi appartengono ad un'ulteriore fase del ciclo uterino: la fase congestizia), le cellule dello stroma si trasformano in cellule preciduali (cellule grandi in cui si accumulano glicogeno e lipidi) e le arterie si dilatano spiralizzandosi progressivamente."}
{"id": "1165277", "revid": "339392", "url": "https://it.wikipedia.org/wiki?curid=1165277", "title": "Campionato italiano maschile di pallacanestro 2006", "text": ""}
{"id": "1165285", "revid": "767487", "url": "https://it.wikipedia.org/wiki?curid=1165285", "title": "Gerry (film 2002)", "text": "Gerry \u00e8 il primo film della \"Trilogia della Morte\" di Gus Van Sant, cui seguirono \"Elephant\" e \"Last Days\" (tutti ispirati da eventi reali). Vengono cos\u00ec definiti poich\u00e9 la scena di morte costituisce culmine e climax di ogni film. Alla sua uscita ai festival cinematografici e nei pochi cinema nei quali fu distribuito (in Italia non \u00e8 mai uscito), il film suscit\u00f2 reazioni estremamente diverse, dal disprezzo all'entusiastico encomio. I recensori sono d'accordo nel constatare che \"Gerry\" segna un punto di ritorno nella filmografia di Van Sant che, lontano dai film commercialmente orientati, torna al suo primo sperimentalismo.\n\"Gerry\" segue le vicende di due compagni di escursionismi dallo stesso nome, Gerry; quest'ultimo \u00e8 anche un termine gergale usato dai protagonisti dal significato \"fare casino\". Van Sant ha rivelato in alcune interviste che Damon e i fratelli Affleck usassero gi\u00e0 tale termine prima della produzione del film.\nTrama.\nDue ragazzi di nome Gerry guidano fino a un luogo remoto per fare un'escursione. Inizialmente incontrano altre persone; chiacchierano, camminano e fanno una corsa improvvisata prima di decidere di tornare indietro. In breve tempo si rendon conto di essersi persi, pertanto costruiscono un fal\u00f2 per la notte.\nNei due giorni successivi, i due escursionisti vagano nel deserto senza cibo n\u00e9 acqua. A un certo punto provano a separarsi, poi si ricongiungono e tentano inutilmente di seguire tracce di animali. Mano a mano che la situazione peggiora, i ragazzi diventano sempre pi\u00f9 irritati l'uno contro l'altro e alla fine collassano per la fatica e la disidratazione. Il pi\u00f9 debole dei due proclama di stare \"andando\" e si avvicina al compagno, che lo strangola senza dire nulla prima di crollare nuovamente.\nAl suo risveglio, il superstite si accorge di essere vicino a una strada. Gravemente scottato dal sole, viene soccorso da un uomo e suo figlio.\nCommento.\nVan Sant evita racconto e dialoghi convenzionali, ed invece tenta di raccontare la storia attraverso l'umore dei personaggi e la scansione del tempo cinematografico che per buona parte del film si sovrappone a quello reale, dilatandolo, attraverso lunghissimi piano-sequenza privi di dialoghi; gli scarni e rari dialoghi ed il suono vengono registrati in presa diretta, sul ritmo della respirazione e dei passi dei protagonisti; la cinepresa, sempre discreta, segue le loro teste dondolanti da vicino o si apre indietro a splendide panoramiche che rivelano panorami surreali ed austeri. In questo film Van Sant riprende alcuni tra i temi a lui pi\u00f9 cari, quali il viaggio, l'amicizia e la morte; significativa in questo senso la sequenza del fal\u00f2 nel deserto, emblematico punto di sintesi di questi temi, presente anche in \"My Own Private Idaho\".\nIl film fu molto influenzato dal regista ungherese B\u00e9la Tarr (che riceve un ringraziamento speciale nei titoli di coda) e in particolare dai suoi lavori \"Satantango\" e \"Le armonie di Werckmeister\" nei quali si fa lo stesso uso di riprese \"di inseguimento\" e lunghe soggettive."}
{"id": "1165289", "revid": "78273", "url": "https://it.wikipedia.org/wiki?curid=1165289", "title": "Nikolaj Bucharin", "text": ""}
{"id": "1165293", "revid": "74801", "url": "https://it.wikipedia.org/wiki?curid=1165293", "title": "Crediton", "text": "Crediton (Credington. Cryditon, Kirton) \u00e8 una citt\u00e0 del Devon, Inghilterra, a circa nordovest da Exeter, di circa abitanti.\nGeografia fisica.\nEssa \u00e8 situata nella stretta valle del fiume Creedy vicino al la sua unione con il fiume Exe, fra due colline irte, ed \u00e8 divisa in due parti, est o citt\u00e0 vecchia e ovest o citt\u00e0 nuova.\nStoria.\nLa prima indicazione di insediamento a Crediton \u00e8 la conoscenza che Winfrith o Bonifacio nacque l\u00ec nel 672.\nIn sua memoria forse divenne nell'anno 909 sede del primo vescovado nel Devon. Nel 1049 era probabilmente solo un villaggio, quando Leofric, vescovo di Crediton, chiese a Papa Leone IX di trasferire la sede a Exeter, siccome Crediton era una citt\u00e0 troppo esposta alle incursioni dei pirati. La guerra civile vide incursioni sia di Oliver Cromwell che di Carlo I. Entrambi i condottieri passarono in rassegna le truppe a \"Lords Meadow\". Il 14 agosto 1743 a Crediton scoppi\u00f2 un vasto incendio, distruggendo completamente High Street e gli edifici nella West Town. In quel periodo fu il secondo pi\u00f9 grande incendio nel Paese, secondo soltanto all'incendio di Londra. 16 persone perirono, e oltre rimasero \"senzatetto\", 450 case distrutte. Un secondo incendio nel 1769 distrusse le case nuove che erano state ricostruite al posto delle vecchie.\nPrincipali monumenti.\nLa chiesa di Holy Cross, in precedenza collegiata, \u00e8 un edificio imponente in stile \"Perpendicular\" e \"Early English\" e altre parti recenti, ed un bel campanile centrale.\nLa scuola di grammatica, fondata da Edoardo VI, e rifondata da Elisabetta I, \u00e8 oggi un vanto dello stato; oggi \u00e8 in parte scuola privata e in parte istituto tecnico pubblico.\nEconomia.\nLa produzione di scarpe, le concerie, il commercio agricolo e l'industria dolciaria hanno sostituito le precedenti industrie laniere e di serge.\nAmministrazione.\nGemellaggi.\nCrediton \u00e8 gemellata con:"}
{"id": "1165297", "revid": "1647404", "url": "https://it.wikipedia.org/wiki?curid=1165297", "title": "The Anthology...So Far", "text": "The Anthology...So Far \u00e8 il diciottesimo album solista di Ringo Starr (la terza raccolta), uscito il 11 febbraio 2001 su etichetta EMG.\nRaccolta su 3\u00a0cd di canzoni live eseguite dalla All-Starr Band in vari tour, dal 1989 al 2000.\nContiene numerosi inediti (il terzo cd \u00e8 interamente costituito da inediti, andando a formare in pratica un altro album live di Ringo).\nNote.\nL'album \u00e8 stato ripubblicato nel 2004 in edizione \"deluxe\"."}
{"id": "1165301", "revid": "108783368", "url": "https://it.wikipedia.org/wiki?curid=1165301", "title": "Comunit\u00e0 montana del Velino", "text": "La VI Comunit\u00e0 Montana del Velino \u00e8 una delle comunit\u00e0 montane del Lazio, in provincia di Rieti.\nComuni.\nLa comunit\u00e0 montana consta di nove comuni:"}
{"id": "1165303", "revid": "466539", "url": "https://it.wikipedia.org/wiki?curid=1165303", "title": "Prospero Gallinari", "text": "Dopo aver fatto parte del gruppo originario che aveva costituito l'organizzazione nel 1970, venne arrestato una prima volta nel novembre 1974; evaso dal carcere di Treviso nel gennaio 1977, assunse un ruolo di grande importanza come dirigente della colonna romana e membro del Comitato Esecutivo. Molto determinato e fortemente motivato ideologicamente, fece parte del nucleo armato che assassin\u00f2 gli uomini della scorta di Aldo Moro nell'agguato di via Fani e durante il sequestro svolse il ruolo di carceriere dell'uomo politico. I suoi nomi di battaglia erano \"Giuseppe\" e \"Gallo\" (derivato dal suo cognome e analogo a quello usato dal partigiano e politico comunista Luigi Longo durante la Resistenza italiana).\nDopo la fine del sequestro continu\u00f2 a dirigere la colonna romana partecipando direttamente ad altri gravi fatti di sangue fino al suo arresto nel settembre 1979 dopo uno scontro a fuoco con agenti di Pubblica sicurezza in cui rimase gravemente ferito alla testa. Fu condannato all'ergastolo per molti tra gli attentati e le azioni delle BR nel periodo 1974-1979, tra cui il citato rapimento Moro (1978), e per aver partecipato materialmente all'omicidio dei cinque agenti di scorta, di due poliziotti nel 1979 e del giudice Riccardo Palma (sempre nel 1978); in totale fu esecutore diretto, con altri brigatisti, di otto omicidi. Rigido e intransigente, mantenne una totale non collaborazione durante gli anni del carcere; negli anni novanta a causa di seri motivi di salute venne disposta la sospensione della sua pena.\nBiografia.\nLe origini.\nDi estrazione contadina (il padre era bracciante e poi mezzadro) e famiglia comunista, militante fin da giovanissimo della FGCI del Partito Comunista Italiano, Prospero Gallinari, insieme con altri giovani estremisti di sinistra di Reggio Emilia, tra cui Alberto Franceschini, Fabrizio Pelli, Attilio Casaletti, Tonino Paroli, Roberto Ognibene, assunse posizioni di critica della politica del partito considerata troppo moderata e partecip\u00f2 alla costituzione nel 1969 del cosiddetto \"Collettivo politico operai-studenti\", noto anche come gruppo \"dell'appartamento\". Gallinari si impegn\u00f2 nell'attivit\u00e0 politica e, pur continuando il suo lavoro di contadino, contribu\u00ec al dibattito ideologico all'interno del gruppo, manifestando grande interesse per la figura e le teorie di Ernesto Guevara.\nDalla prima met\u00e0 del 1969 il gruppo \"dell'appartamento\" entr\u00f2 in contatto con Renato Curcio e Margherita Cagol, provenienti dal Movimento dell'Universit\u00e0 di Trento, e con Raffaello De Mori, uno dei dirigenti del Comitato Unitario di Base (CUB) della Pirelli; ben presto molti dei componenti originari del gruppo reggiano si trasferirono temporaneamente a Milano dove, da varie componenti di militanti di ideologia marxista che non si riconoscevano pi\u00f9 nei partiti tradizionali della sinistra italiana presenti nel parlamento, nacque il cosiddetto CPM (Collettivo Politico Metropolitano) in cui confluirono anche i militanti dell'\"appartamento\", tra cui Gallinari, che inizialmente continu\u00f2 ad alternare il lavoro nei campi con la militanza politica. Egli non pot\u00e9 partecipare al convegno di Chiavari del dicembre 1969, ma fu invece presente a quello che divenne noto come \"convegno di Pecorile\" (frazione di Vezzano sul Crostolo), che in realt\u00e0 si tenne in localit\u00e0 Costaferrata di Casina (RE), dell'agosto 1970, dove circa settanta-ottanta militanti riuniti discussero per la prima volta la questione se ampliare la lotta politica con la lotta armata, la sua organizzazione e la clandestinit\u00e0.\nIl Superclan.\nNel settembre 1970 una profonda frattura sulle scelte politico-operative divise il gruppo originario \"dell'appartamento\"; dopo il convegno di Pecorile emersero due posizioni contrapposte: una principalmente concentrata sulla costituzione di strutture clandestine segrete, separate dalla realt\u00e0 sociale, il cosiddetto Superclan guidato da Corrado Simioni, Duccio Berio, Vanni Mulinaris, e una al contrario, guidata da Curcio, Franceschini e la Cagol, intenzionata a radicare la lotta armata all'interno delle fabbriche per inserirsi nella realt\u00e0 concreta dei contrasti di classe, costituendo strutture organizzative semiclandestine meno rigide. Prospero Gallinari decise in un primo tempo di aderire al Superclan, distaccandosi dalla maggior parte dei suoi compagni del gruppo reggiano che stavano per dare vita alle Brigate Rosse.\nL'esperienza di Gallinari nel Superclan non fu felice; mentre le Brigate Rosse crescevano in efficienza e in organizzazione e moltiplicavano i loro interventi all'interno delle lotte operaie nelle grandi fabbriche del nord, egli trascorse il periodo dall'ottobre 1971 all'agosto del 1972 tra Milano, Torino e Genova in una deludente e sterile militanza clandestina priva di risultati. Egli decise quindi di abbandonare il Superclan e ritornare temporaneamente a Reggio Emilia per riprendere contatto con la propria famiglia. Dopo aver ripreso una vita normale di lavoro e aver riattivato i contatti con militanti dell'estremismo di sinistra, Gallinari si riavvicin\u00f2 ai suoi vecchi compagni delle Brigate Rosse, nonostante la diffidenza dei brigatisti, in particolare di Alberto Franceschini, verso gli ex militanti del Superclan.\nLa lotta armata.\nDal rientro nelle Brigate Rosse al primo arresto.\nDopo aver ripreso contatto a Reggio Emilia con alcuni militanti dell'organizzazione, tra cui Lauro Azzolini, Gallinari all'inizio del 1974 entr\u00f2 quindi ufficialmente nelle Brigate Rosse e si trasfer\u00ec in Veneto, dove era gi\u00e0 presente Fabrizio Pelli, per costituire una nuova colonna; venne assunto in un'azienda alle dipendenze del Petrolchimico di Porto Marghera, dove egli svolse attivit\u00e0 di proselitismo e propaganda all'interno della grande fabbrica. Gallinari rimase in Veneto anche durante la cosiddetta \"Operazione Girasole\", il sequestro del magistrato Mario Sossi dal 18 aprile al 20 maggio 1974 a cui egli non prese materialmente parte. L'attivit\u00e0 delle Brigate Rosse era in fase di crescita; Gallinari prese parte alla sua prima azione partecipando a una rapina in una banca in Toscana insieme con Alfredo Bonavita e Attilio Casaletti, quindi, dopo essere tornato in Veneto, venne individuato dalle forze dell'ordine e dovette fuggire entrando definitivamente in clandestinit\u00e0 e trovando in un primo momento rifugio a Reggio Emilia.\nNell'estate 1974 Gallinari fu uno dei tre brigatisti, insieme con Alberto Franceschini e Fabrizio Pelli, che si trasferirono a Roma per incominciare il lavoro organizzativo necessario per costituire una nuova colonna e per individuare gli eventuali obiettivi politici. Ben presto tuttavia l'arresto di Curcio e Franceschini a Pinerolo l'8 settembre 1974 mise in crisi l'organizzazione e Gallinari fu richiamato al nord e inviato di nuovo a Torino dove entr\u00f2 in contatto con Margherita Cagol e con alcuni militanti provenienti dal vecchio gruppo reggiano presenti nel capoluogo piemontese: Tonino Paroli, Lauro Azzolini, Attilio Casaletti.\nGallinari venne arrestato durante un controllo casuale della polizia in strada a Torino il 5 novembre 1974 insieme con Alfredo Bonavita; egli e il suo compagno si dichiararono \"prigionieri politici\" e rifiutarono di collaborare con le autorit\u00e0. Dopo essere stato assegnato in un primo tempo al carcere di Alessandria, Gallinari nei mesi successivi venne continuamente trasferito da un carcere all'altro secondo le disposizioni previste dalle autorit\u00e0 nei confronti dei detenuti ritenuti particolarmente pericolosi: Belluno, La Spezia, Verona, San Vittore, Udine, Vicenza, Trento.\nIl 9 giugno del 1976 durante il processo al \"nucleo storico\" delle Brigate Rosse nella Corte d'Assise di Torino, si rese protagonista di uno dei pi\u00f9 clamorosi gesti pubblici dell'organizzazione, tentando di leggere in aula la rivendicazione dell'omicidio del procuratore di Genova Francesco Coco e dei suoi agenti di scorta, avvenuto nel capoluogo ligure il giorno prima. Il tentativo di Gallinari venne subito interrotto dall'intervento delle forze dell'ordine presenti e diede luogo a tafferugli in aula.\nL'evasione e il trasferimento a Roma.\nIl 2 gennaio 1977 riusc\u00ec a evadere dal carcere di Treviso insieme con altri detenuti comuni e raggiunse Padova dove riprese contatto con le Brigate Rosse; fu Franco Bonisoli, componente del Comitato Esecutivo, che incontr\u00f2 Gallinari e gli descrisse gli ultimi sviluppi della lotta armata e i progetti dell'organizzazione. In un primo tempo Gallinari si trasfer\u00ec di nuovo a Torino quindi nel giugno 1977 raggiunse Firenze nell'appartamento di Giovanni Senzani, abitato da Bonisoli e Maria Carla Brioschi ed entr\u00f2 a far parte del cosiddetto \"Fronte della controrivoluzione\", la struttura dell'organizzazione incaricata di occuparsi degli sviluppi politici nazionali e degli apparati dello stato. Nel settembre 1977 venne deciso il trasferimento di Gallinari, conosciuto con il \"nome di battaglia\" di \"Giuseppe\", a Roma dove era in fase di rafforzamento la nuova colonna brigatista e dove era prevista l'organizzazione di un'azione clamorosa per attaccare direttamente il \"cuore dello stato\".\nGallinari entr\u00f2 in contatto con Mario Moretti \"Maurizio\" e and\u00f2 ad abitare come clandestino nell'appartamento di Anna Laura Braghetti e Germano Maccari in via Montalcini 8 in cui era previsto di organizzare una base per un sequestro politico di grande importanza. Gallinari entr\u00f2 a far parte della direzione della colonna insieme con Moretti, Valerio Morucci \"Matteo\", Adriana Faranda \"Alessandra\" e Barbara Balzerani \"Sara\". Gallinari prese parte all'attentato contro il politico della Democrazia Cristiana Publio Fiori il 2 novembre 1977; egli era incaricato insieme con Bruno Seghetti \"Claudio\" della funzione di appoggio mentre la Balzerani avrebbe dovuto sparare alle gambe della vittima, ma Fiori era armato e rispose al fuoco. Gallinari quindi intervenne a sua volta e colp\u00ec gravemente al torace l'uomo politico che cadde a terra e venne ancora raggiunto da altri colpi alle gambe.\nPur non essendo un militante particolarmente addestrato militarmente, Gallinari dimostr\u00f2 durante le azioni di fuoco grande determinazione e freddezza e anche in altre circostanze intervenne in situazioni impreviste. Il 14 febbraio 1978, impegnato in appoggio di Raimondo Etro, il militante del nucleo operativo incaricato di uccidere il giudice Riccardo Palma, dovette di nuovo impegnarsi direttamente a causa del crollo emotivo del compagno che non riusc\u00ec a sparare. Fu quindi Gallinari che entr\u00f2 in azione al posto di Etro e fer\u00ec mortalmente a colpi di mitra il giudice Palma.\nL'agguato di via Fani e il sequestro Moro.\nGallinari svolse un ruolo di grande rilievo durante il sequestro di Aldo Moro nella primavera del 1978; egli partecip\u00f2 alla fase organizzativa preliminare e prese parte alle riunioni della direzione della colonna romana a Velletri. Il 16 marzo 1978, egli era uno dei quattro componenti del nucleo di fuoco, gli altri tre erano Valerio Morucci, Raffaele Fiore e Franco Bonisoli, che, travestiti da avieri Alitalia, in via Fani a Roma uccisero gli uomini della scorta del Presidente della Democrazia Cristiana.\nArmato di un mitra TZ45 residuato bellico, apri il fuoco contro l'Alfa Romeo Alfetta di scorta con a bordo gli agenti di Pubblica sicurezza Giulio Rivera, Francesco Zizzi e Raffaele Iozzino e, dopo l'inceppamento del suo mitra, continu\u00f2 a sparare, insieme con Franco Bonisoli, con la sua pistola Smith &amp; Wesson sull'agente Iozzino che, essendo riuscito a uscire dall'auto, tentava una reazione. Dopo il cruento agguato, Gallinari e gli altri brigatisti riuscirono a fuggire e a far perdere le loro tracce; egli si rec\u00f2 all'appuntamento finale nel garage sotterraneo della Standa dei Colli Portuensi, dove il sequestrato, nascosto in una cassa di legno, fu caricato sull'auto di Anna Laura Braghetti e quindi condotto fino all'appartamento di via Montalcini; secondo Gallinari egli avrebbe raggiunto a piedi la casa, mentre l'auto con il sequestrato sarebbe stata guidata da Moretti, con a bordo la Braghetti e Germano Maccari.\nProspero Gallinari rimase chiuso dentro l'appartamento per tutti i 55 giorni del sequestro senza mai uscire e senza mai rivelare la sua presenza; egli svolse la funzione di carceriere del sequestrato, mentre Moretti interrog\u00f2 l'uomo politico; la Braghetti e Germano Maccari, l'\"ingegner Luigi Altobelli\", erano ufficialmente i proprietari e gli abitanti della casa. Oltre a occuparsi dell'esigenze del sequestrato e predisporre la sicurezza della base, Gallinari durante il rapimento si impegn\u00f2 anche a studiare ed elaborare gli argomenti utili per l'interrogatorio di Moro; considerato all'interno delle Brigate Rosse come un esperto della storia della Democrazia Cristiana, collabor\u00f2 con Moretti all'elaborazione delle domande da porre all'uomo politico.\nNell'ultima parte del rapimento, Gallinari appoggi\u00f2 la decisione del Comitato Esecutivo, condivisa dalla quasi totalit\u00e0 dei militanti dell'organizzazione, di uccidere il sequestrato. Il 9 maggio 1978 secondo il suo racconto, egli non avrebbe partecipato direttamente all'assassinio di Moro ma sarebbe rimasto in attesa nell'appartamento mentre Moretti e Maccari, appoggiati dalla Braghetti, avrebbero concluso tragicamente il sequestro, uccidendo l'uomo politico. Dopo l'epilogo della drammatica vicenda Gallinari si affrett\u00f2, insieme con gli altri brigatisti, a smantellare le strutture della prigione di Moro e dopo l'estate abbandon\u00f2 l'appartamento di via Montalcini che in autunno, quando sembr\u00f2 evidente che le forze dell'ordine avevano dei sospetti, venne evacuato anche dalla Braghetti che entr\u00f2 a sua volta in clandestinit\u00e0.\nDal sequestro Moro al secondo arresto.\nDopo la tragica conclusione del sequestro Moro, Prospero Gallinari rimase nella colonna romana delle Brigate Rosse ed entr\u00f2 a far parte del Comitato Esecutivo, mentre Mario Moretti lasci\u00f2 la capitale e ritorn\u00f2 al nord. La colonna romana era lacerata dai contrasti tra Morucci e Faranda e gli altri militanti sulle scelte politico-militari e Gallinari condusse in modo intransigente l'accesa polemica contro i due brigatisti dissidenti che si concluse nel febbraio 1979 con la loro brusca uscita dall'organizzazione. Nonostante queste difficolt\u00e0, i brigatisti continuarono a incrementare la lotta armata nella capitale e Gallinari prese parte il 21 dicembre 1978 all'agguato contro gli agenti della scorta del politico democristiano Giovanni Galloni. Il nucleo di fuoco entr\u00f2 in azione da un'auto guidata da Alessio Casimirri, con a bordo anche Rita Algranati, mentre Gallinari e la Faranda spararono dalla parte destra della vettura ferendo due agenti di scorta, Gian Antonio Pelegrini e Giuseppe Rainone.\nNella primavera 1979 la colonna romana delle Brigate Rosse organizz\u00f2 una serie di attacchi contro uomini politici e strutture organizzative della Democrazia Cristiana; il 3 maggio 1979, nell'imminenza delle elezioni politiche, un nucleo armato composto da oltre una dozzina di brigatisti fece irruzione nella sede del partito in Piazza Nicosia. Prospero Gallinari guidava uno dei tre gruppi impegnati nell'assalto e dopo l'irruzione all'interno dei locali egli ridiscese all'ingresso dove appoggi\u00f2 il gruppo guidato da Francesco Piccioni che era incaricato di sorvegliare la piazza per intervenire in caso di complicazioni. L'arrivo di una pattuglia in borghese della polizia, allertata da una segnalazione, provoc\u00f2 un violento conflitto a fuoco a cui partecip\u00f2 anche Gallinari armato di pistola, mentre altri brigatisti spararono con i mitra. Due poliziotti, Antonio Mea e Pietro Ollanu, furono uccisi e uno, Vincenzo Ammirato, seriamente ferito; i brigatisti poterono completare con successo l'azione e fuggire in salvo; Gallinari in un primo momento rimase isolato dagli altri e si allontan\u00f2 a piedi riuscendo infine a tornare alla sua base.\nNell'estate 1979 Gallinari partecip\u00f2 insieme con altri militanti della colonna romana, tra cui Renato Arreni, Bruno Seghetti e Alessio Casimirri, al tentativo di organizzare una grande evasione dal carcere speciale dell'Asinara dei brigatisti detenuti, appartenenti al gruppo \"storico\" dei fondatori. Egli quindi si trasfer\u00ec ripetutamente in Sardegna dove vennero studiate sul posto le reali possibilit\u00e0 di effettuare l'azione sfruttando il sostegno fornito da gruppi estremistici locali di Barbagia Rossa. Le difficolt\u00e0 operative vennero tuttavia ritenute insormontabili e, dopo una riunione finale del Comitato Esecutivo a Porto Torres, l'organizzazione decise di abbandonare il tentativo.\nIl 24 settembre 1979 Prospero Gallinari venne sorpreso dalla pattuglia di polizia della volante \"Falco 8\", allertata da una telefonata anonima della presenza di alcuni giovani in via Vetulonia, quartiere Appio Metronio, che apparentemente stavano agendo con fare sospetto intorno a una macchina. Gallinari era impegnato, insieme con altri militanti, a cambiare la targa di un'Alfa Romeo Giulia blu da utilizzare per un'azione gi\u00e0 pianificata per rapinare il Ministero dei Trasporti. Il brigatista apr\u00ec immediatamente il fuoco con la sua pistola contro gli agenti e ne segu\u00ec una violenta sparatoria, ma dopo aver esaurito un caricatore venne gravemente ferito alla testa e arrestato; due altri militanti riuscirono a fuggire, mentre la brigatista Mara Nanni venne catturata dopo un drammatico inseguimento. Le condizioni di Gallinari erano gravissime e in un primo momento si diffuse la notizia che fosse morto.\nTrasportato all'Ospedale San Giovanni, Gallinari venne operato e sopravvisse pur lamentando inizialmente notevoli problemi di memoria e di concentrazione; dall'ospedale, dove a suo dire avrebbe incontrato alcuni dipendenti, medici e infermieri, simpatizzanti delle Brigate Rosse, venne ben presto trasferito a Regina Coeli e quindi al carcere delle Nuove di Torino dove incontr\u00f2 gli altri brigatisti del \"nucleo storico\" sottoposti a processo.\nIl carcere.\nGallinari venne condannato all'ergastolo nel 1983. Durante gli anni di prigionia Gallinari non collabor\u00f2 con i magistrati, ma anzi, continu\u00f2 a prendere parte all'analisi politica delle Brigate Rosse che nel frattempo si stavano progressivamente disgregando a causa dell'attivit\u00e0 sempre pi\u00f9 efficace degli organi di prevenzione dello stato. Nei primi anni ottanta le Brigate Rosse vengono pian piano smantellate, ci sono diverse scissioni, Gallinari fino all'ultimo rivendica la sua appartenenza al movimento rivoluzionario in quel caso definito UCC (Unione Comunisti Combattenti), cosa che gli imped\u00ec di avere accesso alla semilibert\u00e0 o alla libert\u00e0 condizionale. Nel 1981, nel supercarcere di Palmi, Gallinari spos\u00f2 Anna Laura Braghetti, da cui si separer\u00e0 dopo qualche anno, anche se non divorzieranno mai.\nQuando nel 1988 vengono arrestati anche gli ultimi militanti dell'UCC in libert\u00e0, Gallinari, assieme ad altri \"irriducibili\" decidono di unirsi alla \"battaglia di libert\u00e0\" lanciata mesi prima da Renato Curcio, Mario Moretti e Barbara Balzerani. Il comunicato di chiusura con la lotta armata comincia cos\u00ec: \"Partiamo una volta tanto da un fatto che ci riguarda. Oggi, ottobre 1988 le Brigate Rosse coincidono di fatto con i prigionieri delle Brigate Rosse\". Il comunicato tende a difendere l'esperienza personale e politica della scelta rivoluzionaria.\nScarcerazione per motivi di salute.\nNella met\u00e0 degli anni novanta Gallinari, a causa di gravi motivi legati alla salute - dovuti ai proiettili ricevuti durante l'arresto del 1979 e a un infarto cardiaco avuto in prigione nel 1984, con successiva operazione di triplo by-pass - come numerose crisi cardiache e ischemie cerebrali con ripetuti ricoveri nei centri clinici penitenziari, dopo quindici anni di prigione riesce a ottenere i primi permessi premio per poter tornare a casa. Invalido al 100%, ottenne infine la sospensione della pena nel 1996, in pratica agli arresti domiciliari (con possibilit\u00e0 di uscire per lavoro) nella sua casa di Reggio Emilia.\nGli vennero invece sempre rifiutate la semilibert\u00e0 o la libert\u00e0 condizionale (ottenibili dopo circa 20-25 anni di pena), richiesta fatta per l'ultima volta nel 2010 (30 anni dopo l'arresto).\nLa motivazione del diniego \u00e8 nel fatto che Gallinari ha sempre rifiutato di dissociarsi o di pentirsi, ma ha dichiarato solo la fine dell'esperienza brigatista, prendendo le distanze dalle Nuove Brigate Rosse. Ha rivendicato anche il seguito che le BR avevano tra operai, intellettuali e studenti: \"\u00abEravamo clandestini per lo Stato, non per le masse. Vi piaccia o non vi piaccia era cos\u00ec l'Italia di quegli anni, altrimenti un'organizzazione come la nostra non avrebbe potuto restare in piedi per tanto tempo\u00bb\". A tal proposito anche Francesco Cossiga afferm\u00f2 che \"\u00abProspero Gallinari mi disse, e io gli credo, che i dirigenti dei sindacati delle fabbriche sapevano dove stavano i brigatisti. Nessuno di loro ha parlato, tranne uno, Guido Rossa; e l'hanno ammazzato. Secondo Gallinari, erano mille i militanti di sinistra a conoscere la prigione di Moro\u00bb\".\nLa morte e i funerali.\nIl suo corpo senza vita \u00e8 stato rinvenuto nel garage della sua abitazione a Reggio Emilia il 14 gennaio 2013 all'et\u00e0 di 62 anni. Gallinari venne soccorso prontamente e trasportato al vicino ospedale, ma ogni intervento di rianimazione fu vano. Il decesso \u00e8 stato con ogni probabilit\u00e0 determinato da un malore improvviso, confermato dall'autopsia che determin\u00f2 la causa della morte in arresto cardiaco, dovuto alle precarie condizioni cardiovascolari dell'ex brigatista, che aveva anche subito un trapianto di cuore. Donatore di organi, lasci\u00f2 disposizione per espiantare le cornee.\nGallinari venne commemorato con una cerimonia laica nel cimitero di Coviolo, il 19 gennaio. La bara fu coperta dalla bandiera rossa con falce e martello; ai funerali hanno partecipato, oltre a un folto gruppo di giovani e di conoscenti dell'ex brigatista, molti ex esponenti delle BR e della sinistra extraparlamentare, tra cui Renato Curcio, Raffaele Fiore, Barbara Balzerani, Loris Tonino Paroli, Sante Notarnicola e Oreste Scalzone; parteciparono anche rappresentanti di centri sociali e movimenti come No TAV e No MUOS. In seguito al comportamento di molti presenti, che avevano omaggiato l'ex compagno pronunciando frasi di elogio (\"Prospero \u00e8 vivo e lotta assieme a noi\" o \"le nostre idee non moriranno mai\"), sventolando drappi rossi, oltre che facendo il saluto a pugno chiuso e cantando \"L'Internazionale\", ci furono polemiche accese. Al termine la salma di Gallinari venne tumulata nello stesso cimitero. Per volont\u00e0 della famiglia ci furono pochi mazzi di fiori poich\u00e9 vennero invitati i partecipanti a sostituire le corone di fiori con donazioni a Emergency. Messaggi di partecipazione furono inviati da altri ex militanti dell'estrema sinistra impossibilitati a intervenire, poich\u00e9 incarcerati o con problemi di salute (tra essi Mario Moretti, Paolo Persichetti e Silvia Baraldini).\nDieci mesi dopo venne aperta un'inchiesta dalla procura di Reggio Emilia per istigazione a delinquere contro quattro partecipanti (due ex brigatisti, un No TAV e lo stesso Notarnicola). Poco dopo, tuttavia, l'indagine venne archiviata perch\u00e9 \"\u00absi \u00e8 trattato di libere manifestazioni del pensiero che possono essere ritenute inopportune, ma non intendevano riproporre la lotta armata\u00bb\".\nIl ruolo nel rapimento Moro.\nBench\u00e9 per anni, anche durante i processi, si sia parlato di Gallinari come dell'esecutore materiale dell'uccisione di Moro, accanto a due brigatisti sicuramente presenti (Moretti e Maccari), nel 1993 Mario Moretti lo discolpa in un libro-intervista scritto da Rossana Rossanda e Carla Mosca, dove si assume la piena responsabilit\u00e0 del gesto, affermando di aver sparato personalmente allo statista. Si tratta per\u00f2 di una verit\u00e0 discussa da molti storici in quanto, al momento della confessione di Moretti, Gallinari aveva fatto la richiesta di uscire dal carcere per motivi di salute (richiesta che venne poi accolta). Nel marzo 2006 esce per Bompiani \"Un contadino nella Metropoli\", libro di memorie scritto di proprio pugno da Gallinari, dove fornisce il suo punto di vista, decisamente radicale, sugli avvenimenti di cui le Brigate Rosse sono state protagoniste e sulle loro ragioni.\nSempre riguardo a Moro dichiar\u00f2 poi: "}
{"id": "1165304", "revid": "767487", "url": "https://it.wikipedia.org/wiki?curid=1165304", "title": "Gametogenesi", "text": "Per gametogenesi si intende quel processo che ha luogo nelle gonadi e porta alla formazione dei gameti ossia delle cellule sessuali mature, capaci quindi di fecondare o di essere fecondate.\nI gameti si formano alla pubert\u00e0 ma la loro derivazione risale alle cellule sessuali primordiali (gonociti), nelle quali durante la vita embrionale hanno luogo i primi atti del processo di gametogenesi.\nI gonociti originano intorno al ventunesimo giorno di vita fetale dall'endoderma del sacco vitellino in prossimit\u00e0 dell'allantoide.\nDopo la loro differenziazione migrano, durante la quinta settimana di vita fetale, nelle creste genitali che sono in fase proliferativa e formano cordoni irregolari, denominati cordoni sessuali primitivi.\nIn questo periodo la gonade maschile \u00e8 indistinguibile da quella femminile: per questo motivo tale fase prende il nome di gonade indifferente.\nSolo verso la settima settimana di vita fetale le gonadi acquistano le caratteristiche morfologiche maschili o femminili, diventando rispettivamente testicoli o ovaie (questa differenziazione dipende dal Fattore di determinazione del testicolo localizzato sul braccio corto del cromosoma Y)."}
{"id": "1165307", "revid": "1543377", "url": "https://it.wikipedia.org/wiki?curid=1165307", "title": "Creste genitali", "text": "In embriologia, la cresta gonadica (o cresta genitale) \u00e8 il precursore delle gonadi. \nDescrizione e origine.\nLa cresta gonadica inizialmente \u00e8 costituita principalmente da mesenchima e cellule di sottostante origine mesonefrica.\nSi tratta infatti di un ispessimento longitudinale della splancnopleura, situato in una posizione dorsale, e formato dalla proliferazione dell'epitelio celomatico e dalla condensazione del sottostante mesenchima.\nLe cellule genitali primordiali (dette anche protogoni), cellule voluminose, di forma sferoidale e dotate di un grosso nucleo eucromatico, migrano fino alle creste genitali e vi penetrano. Una volta avvenuta la penetrazione degli oogoni in questa zona, queste cellule tentano di associarsi a queste cellule somatiche.\nCon il procedere dello sviluppo gli oogoni si circondano completamente di uno strato di cellule (pre-cellule della granulosa).\nLa cresta gonadica compare dopo circa cinque settimane, e d\u00e0 origine ai cordoni sessuali.\nDifferenziazione.\nNella cresta genitale \u00e8 possibile differenziare due zone morfologicamente differenti: una zona corticale ed una zona midollare.\nLo sviluppo di queste due zone differisce nel maschio e nella femmina.\nNel maschio i cordoni sessuali si formano soprattutto dalla proliferazione della midollare, mentre nella femmina prolifera soprattutto la corticale.\nSe l'embrione \u00e8 geneticamente maschile, per l'influenza esercitata da una regione del cromosoma Y (gene SRY), i cordoni sessuali continuano a proliferare, si approfondiscono nella midollare e danno luogo ai cordoni testicolari.\nSe invece l'embrione \u00e8 geneticamente femminile, i cordoni sessuali si suddividono in una serie di ammassi cellulari contenenti cellule germinali primordiali.\nLa formazione e la differenziazione delle gonadi dipendono da interazioni finemente controllate tra le cellule germinali e diversi tipi di cellule somatiche.\nGeni associati con la cresta genitale.\nI geni associati con lo sviluppo della gonade possono essere suddivisi in quelli che formano la gonade sessualmente indifferente, quelli che determinano se la gonade indifferente si differenzier\u00e0 come maschio o femmina, e quelli che promuovono la differenziazione in parti maschili o femminili.\nI geni che formano la gonade sessualmente indifferenti sono SF1 e WT1.\nI geni che determinano il sesso sono invece Sry, Sox9 e DAX1.\nI geni che guidano la differenziazione in strutture maschili o femminili sono SF1, WT1, e Wnt-4.\nSry sembra essere l'unico gene che viene espresso solamente nel corso dello sviluppo della gonade.\nGli altri geni hanno un ruolo nello sviluppo e non sono esclusivamente legati al sesso.\nDMRT1.\nL'evidenza suggerisce che uno specificio dominio genico, DMRT1, \u00e8 coinvolto nello sviluppo sessuale.\nQuesto gene \u00e8 localizzato sul cromosoma 9. La sua posizione suggerisce che \u00e8 necessario per lo sviluppo del testicolo.\nNell'uomo soggetti XY emizigoti per il cromosoma 9p, dove \u00e8 localizzato DMRT1, sono spesso femminilizzati. \nQuesta femminilizzazione pu\u00f2 variare dalla presenza di genitali ambigui a XY sex reversal.\nIl Dmrt1 omologo nel pollo \u00e8 stato localizzato sul cromosoma Z. \nGli uccelli presentano femmine eterogametiche (ZW) e maschi omogametici (ZZ).\nIl cromosoma Z aviario \u00e8 considerato in sintenia (ovvero i geni ricorrono nello stesso ordine) con il cromosoma 9 degli esseri umani. \nGli embrioni ZZ hanno una dose maggiore di Dmrt1 e quindi potenzialmente possono esprimerlo maggiormente.\n\u00c8 stato suggerito che gli embrioni con una pi\u00f9 alta espressione di Dmrt1 si svilupperanno come maschi, mentre embrioni con una minore espressione sono portati ad uno sviluppo di tipo femminile.\nNel topo il primordio di gonade, la cresta genitale, che si forma dal mesoderma intermedio, diventa morfologicamente distinta nello stadio E10.5 giorni di gestazione. \nDallo stadio E12, la differenziazione sessuale della gonade \u00e8 evidente, indicando che i geni coinvolti nella formazione della gonade primordiale bipotente vengono espressi prima di E10.5 ed E12. \nPrima dello stadio E10.5, Dmrt1 \u00e8 espresso a livelli simili nelle creste genitali degli embrioni XX e di quelli XY.\nCon lo stadio E12.5 ed E13.5, Dmrt1 \u00e8 espresso in modo differente e cominciano a formarsi strutture di sesso specifico.\nCon lo stadio E14.5 ed E15.5, l'espressione Dmrt1 \u00e8 mantenuta nel testicolo, mentre inizia a diminuire nelle ovaie.\nSry.\nNei topi, le creste genitali accolgono la trascrizione per Sry, il gene collocato sul cromosoma Y e responsabile della determinazione del sesso nei mammiferi.\nLa cresta urogenitale \u00e8 costituito dalle gonadi primordiali e dal mesonefro(il rene primitivo o corpo di Wolff). \nIl mesonefro \u00e8 coinvolto nello sviluppo del testicolo, ma il suo ruolo \u00e8 svolto nella fase di differenziazione, e non di determinazione. \nCi\u00f2 viene indicato chiaramente dall'assenza di espressione di Sry nelle mesonefro.\nL'espressione Sry avviene esclusivamente nella gonade in fase di sviluppo, priva della presenza in qualsiasi altro tessuto in embrione o adulto.\nLa presenza di Sry nelle creste genitali comporta la formazione del testicolo guidando la differenziazione delle cellule di Sertoli in una cresta genitale primordiale bipotente."}
{"id": "1165311", "revid": "547034", "url": "https://it.wikipedia.org/wiki?curid=1165311", "title": "King Biscuit Flower Hour Presents Ringo &amp; His New All-Starr Band", "text": "King Biscuit Flower Hour Presents Ringo &amp; His New All-Starr Band \u00e8 il diciannovesimo album solista di Ringo Starr (il sesto live), uscito il 6 agosto 2002 su etichetta Razor &amp; Tie.\nSesto album dal vivo per Ringo Starr e la sua All-Starr Band, che questa volta comprende:\nRoger Hodgson, Ian Hunter, Greg Lake, Howard Jones, Sheila E e Mark Rivera.\nRegistrato il 22 agosto 2001 al Rosemont Theatre di Chicago."}
{"id": "1165314", "revid": "767487", "url": "https://it.wikipedia.org/wiki?curid=1165314", "title": "Orgasmo (film 1969)", "text": "Orgasmo \u00e8 un film del 1969 diretto da Umberto Lenzi.\nTrama.\nUna ricca vedova americana, Catherine West, si ritira in una villa dopo la morte del marito insieme ad una governante che detesta. Un giorno il giovane Peter Donovan chiede aiuto per l'auto in panne e da l\u00ec inizia a frequentare la villa con diverse scuse fino ad avere una relazione fugace con la vedova. Peter con diverse scuse si rivela squattrinato e la vedova occasionalmente continua a pagare per lui. Donovan viene alla fine ospitato per una settimana nella villa della vedova in cui lo raggiunge Eva, che lui dice essere sua sorella. Si crea, quindi, un gioco perverso a tre in cui cade preda la vedova che \u00e8 dedita ad alcool e a medicinali. I due la fanno impazzire somministrandole dei calmanti e la spingono al suicidio, portandola a buttarsi dal tetto. Dietro a tutto c'\u00e8 un piano ben preciso, orchestrato dall'avvocato della donna, per impadronirsi del suo patrimonio ma, dopo la morte della vedova, Scotland Yard comunica all'avvocato che non ci sar\u00e0 nessuna eredit\u00e0 e che le indagini sulla morte della West saranno riaperte, mentre ai due giovani spetter\u00e0 ben altra sorte.\nProduzione.\n\"Orgasmo\" \u00e8 il primo incontro tra il regista Umberto Lenzi e l'attrice statunitense Carroll Baker, reduce da \"Il dolce corpo di Deborah\", di Romolo Guerrieri. La protagonista del film doveva essere Eleanor Powell, ma alla fine Lenzi scelse la Baker. In seguito Lenzi e l'attrice gireranno altri gialli considerati dei classici.\nLa lavorazione inizi\u00f2 il 4 luglio 1968 in esterni a Roma, e il film venne annunciato con il titolo \"Una pazza voglia di amare\", che \u00e8 poi quello dell'edizione francese, ma in origine il film si doveva intitolare \"Paranoia\" (e questo \u00e8 il titolo della versione americana, pi\u00f9 spinta di quella italiana, nella quale la Baker si mostra completamente nuda in alcune scene) ma il titolo venne poi usato per una pellicola seguente sempre per la regia di Umberto Lenzi, con Carroll Baker e Jean Sorel, uscito nel 1970. Il titolo venne poi mutato in \"I perversi\" e poi nel finale titolo \"Orgasmo\".\nVenne girato in Italiano, mentre la Baker pronunciava le proprie battute in Inglese per poi essere doppiata, come riportato nei titoli di coda, da Rita Savagnone.\nBertrand Tavernier figura nei crediti come aiuto regista, ma in realt\u00e0 non ha mai lavorato al film.\nIn una scena del film \u00e8 presente il gruppo musicale Free Love, che esegue un brano rhythm 'n' blues.\nIl motivo musicale ricorrente nel film \u00e8 Just Tell Me di Wess &amp; the Airedales.\nDistribuzione.\nIl film usc\u00ec nelle sale cinematografiche italiane il 7 febbraio 1969, vietato ai minori di anni 18 per le situazioni e le scene di nudo. Il film usc\u00ec nelle sale a febbraio ma venne ritirato dalle sale con l'approcciarsi delle festivit\u00e0 pasquali per cui ebbe uno scarso incasso mentre all'estero, dove era uscito con il titolo originario e con meno tagli alle scene di nudo, ebbe un'ottima critica e fu maggiormente apprezzato.\nLa critica.\nIl \"Corriere della Sera\" stronc\u00f2 il film senza appello: Giovanni Grazzini lo defin\u00ec infatti \u00abdeplorevole, per le cose che dice e come le dice, ma in linea con il gusto che imparenta il cinema alle riviste in busta chiusa\u00bb, perch\u00e9 \u00abapplica banalmente alla moda delle deviazioni sessuali le antichissime ricette sulla circonvenzione dei viziosi, e vi aggiunge debiti pizzichi di orrore\u00bb."}
{"id": "1165315", "revid": "44638", "url": "https://it.wikipedia.org/wiki?curid=1165315", "title": "VidiVici Bologna", "text": ""}
{"id": "1165321", "revid": "767487", "url": "https://it.wikipedia.org/wiki?curid=1165321", "title": "Alex Grossi", "text": "Biografia.\nEgli collabor\u00f2 anche con altre band come Bang Tango e Beautiful Creatures, e con entrambi incise un album; in precedenza fu chitarrista dei Love/Hate."}
{"id": "1165325", "revid": "301156", "url": "https://it.wikipedia.org/wiki?curid=1165325", "title": "Chittagong", "text": "Chittagong (Bengali: \u099a\u099f\u09cd\u099f\u0997\u09cd\u09b0\u09be\u09ae, \"Ch\u00f4\u0163\u0163ogram\") \u00e8 il maggior porto e la seconda citt\u00e0 del Bangladesh con i suoi 6\u00a0500\u00a0000 abitanti.\nGeografia fisica.\nSituata nella parte sud-orientale del Bangladesh sulla costa del golfo del Bengala, 200\u00a0km a nord del confine con la Birmania, pare che il suo nome significhi \"alla foce del Gange\" secondo un'etimologia legata alla parola araba \"Shat\" avente la parola \"Ganga\" (Gange) come suffisso.\nEconomia.\n\u00c8 il centro dei commerci e la citt\u00e0 che ospita le compagnie pi\u00f9 grandi del Paese. Molto sviluppato tutto il comparto manifatturiero, con particolare riguardo alla lavorazione della pelle. Altre attivit\u00e0 sviluppate riguardano la lavorazione della juta, i cibi surgelati, mentre tra le grandi industrie vanno segnalate quella automobilistica e quella chimico-farmaceutica. I commerci via mare riguardano soprattutto cotone, riso, spezie, zucchero e tabacco.\nAltra attivit\u00e0 particolare legata al porto \u00e8 quella della demolizione di grandi imbarcazioni, introdotta nel 1969. Questa attivit\u00e0, per\u00f2, essendo condotta senza attrezzature adeguate, \u00e8 una preoccupante fonte di inquinamento a causa degli smaltimenti indiscriminati di varie sostanze (anche tossiche: si pensi ai residui nelle cisterne delle petroliere), nonch\u00e9 causa di sfruttamento di manodopera non specializzata, sottopagata e non di rado vittima di incidenti, anche mortali. Del problema si \u00e8 attivamente occupata l'organizzazione ambientale Greenpeace, in collaborazione con la Federazione internazionale dei diritti umani e la YPSA (Young Power in Social Action), associazione bengalese per la tutela dei diritti dei lavoratori locali.\nLinguistica.\nUna peculiarit\u00e0 di Chittagong \u00e8 il suo dialetto, il \"Chittagonian\", derivato dal Bengali e parlato, con tutte le sue varianti, da circa 14 milioni di abitanti. Il chittagonian presenta molti termini di derivazione araba ma non mancano anche influenze hindi e portoghese. La particolarit\u00e0 sta nel fatto che chi parla bengali non riesce a capire il chittagonian cos\u00ec come chi parla solo questo dialetto non comprende il bengali, che pure \u00e8 la lingua dal quale lo stesso deriva.\nInfrastrutture e trasporti.\nChittagong \u00e8 servita dalla ferrovia (dal 1895) e da un aeroporto internazionale, lo Shah Amanat International Airport (CGP), che fino al 2005 aveva il nome di MA Hannan International Airport.\nChittagong \u00e8 il terminale sud-est della Grand Trunk Road, che la collega a Kabul."}
{"id": "1165328", "revid": "767487", "url": "https://it.wikipedia.org/wiki?curid=1165328", "title": "I colori dell'anima", "text": "I colori dell'anima (\"Modigliani\") \u00e8 un film del 2004 diretto da Mick Davis.\nLa pellicola \u00e8 uscita nelle sale italiane il 13 maggio 2005.\nTrama.\nAmedeo Modigliani, da tutti chiamato \"Mod\u00ec\", \u00e8 un pittore italiano di nessuna fortuna e malato di tubercolosi, che da anni vive a Parigi conducendo una vita ai limiti dell'accattonaggio, facendo largo consumo di droghe e dimostrando un carattere guascone, tanto da irritare il pi\u00f9 famoso collega Pablo Picasso che, geloso del suo talento, lo sfida a partecipare a un concorso tra artisti: il quadro migliore verr\u00e0 premiato con un'ingente somma di denaro.\nIn un montaggio alternato tra realt\u00e0 e flashback, ripercorriamo l'ultimo anno di vita di Mod\u00ec. Dalla nascita a Livorno in una famiglia ebraica in bancarotta alla passione per l'arte che lo porta a trasferirsi nella capitale francese. Qui stringe amicizia con vari artisti e, a un corso di disegno, conosce la diciannovenne Jeanne H\u00e9buterne, di cui si innamora ricambiato e con la quale va a convivere, scatenando le ire del padre di lei, bigotto ed antisemita. A Jeanne, che gli chiede come mai non dipinga mai gli occhi, Mod\u00ec risponde: \"Devo prima conoscere la tua anima.\"\nTra una sbronza e l'altra, ex amanti armate di fucile, il ricovero dell'amico Maurice Utrillo in manicomio, le droghe ed i frequenti attacchi della malattia, l'amore \u00e8 la sola cosa che faccia andare avanti Mod\u00ec, e ben presto Jeanne rimane incinta e partorisce una bambina, che sar\u00e0 chiamata Jeanne. Nel frattempo, grazie all'amico L\u00e9opold Zborowski, che lo mantiene economicamente, viene dedicata a Mod\u00ec la prima mostra personale nella Galleria Weil, che viene per\u00f2 chiusa dalla polizia a causa della presunta oscenit\u00e0 dei nudi esposti, tra le risate di Picasso.\nA Mod\u00ec, rosso dalla rabbia e dalla voglia di riscatto nei confronti del rivale, del suocero e della vita, non resta quindi che accettare la sfida a partecipare al concorso, per cui dipinge uno stupendo ritratto di Jeanne in blu e con gli occhi ben grandi. Ma la sera dell'esposizione il pittore, che ha appena fatto richiesta in comune per sposare Jeanne, viene picchiato da due sgherri del gestore di un bar per avergli sentito dire che possedeva 5000 franchi. Trascinatosi coperto di sangue a casa, e colpito dall'ennesimo violento attacco della tubercolosi, Mod\u00ec viene ricoverato in ospedale, dove muore sotto gli occhi degli amici e della straziata Jeanne.\nJeanne, con l'anima persa e svuotata del tutto, si suicida gettandosi dalla finestra della casa dei parenti il giorno dopo la morte dell'amato, con il quale verr\u00e0 sepolta.\nProduzione.\nIl film, che \u00e8 una co-produzione tra Stati Uniti, Francia, Germania, Italia, Regno Unito e Romania, \u00e8 una versione romanzata dell'ultimo periodo della vita di Modigliani. Quasi interamente girato in Romania, si avvale delle scenografie degli italiani Marchione e Forletta."}
{"id": "1165339", "revid": "767487", "url": "https://it.wikipedia.org/wiki?curid=1165339", "title": "Taime Downe", "text": "Attorno alla met\u00e0 degli anni 90 fonda la industrial rock band The Newlydeads, e partecipa ad altre band come i Switching Babies e Pigface.\nFu anche il co-proprietario del club di Los Angeles The Cathouse assieme a Riki Rachtman, ma apr\u00ec successivamente un altro club in L.A., il \"The Pretty Ugly Club\".\nBiografia.\nGli inizi.\nNato il 29 settembre 1964, Taime Downe (Gustav Molvik) crebbe a Seattle, Washington. Era il pi\u00f9 grande di quattro fratelli; tra sue tre sorelle minori erano Lisa, Michele, e Marnie (sua sorellastra). Egli cominci\u00f2 ad interessarsi alla musica in tenera et\u00e0. Alle scuole superiori form\u00f2 una band chiamata The Bondage Boys. Poco tempo dopo egli lasci\u00f2 Seattle per spostarsi a San Diego, e poi successivamente a Los Angeles.\nFaster Pussycat.\nNel 1985, egli fond\u00f2 i Faster Pussycat assieme al chitarrista Brent Muscat, anch'egli di Los Angeles. La scena glam metal stav\u00e0 notevolmente proliferando nell'area di L.A. gi\u00e0 da qualche anno, e la band decise di indirizzarsi su quella strada. Il nome venne ispirato dal film di Russ Meyer \"Faster Pussycat Kill! Kill!\". La band suon\u00f2 in molti club di L.A. come il The Whiskey, The Troubadour, Gazzari's, e il Roxy riscuotendo un buon successo.\nFirmarono per la Elektra Records nel 1986, e questo fu il primo passo verso il successo. La formazione, all'epoca composta da Taime Downe (voce), Brent (chitarra), Greg Steele (chitarra), Kelly Nickels (ex-L.A. Guns) (basso), e Mark Michaels (batteria). Il loro omonimo album \"Faster Pussycat\" usc\u00ec nel 1987 con Eric Stacy al basso al posto di Nickels a causa di un incidente in moto.\nTaime, assieme al suo amico, e futuro VJ di MTV Headbanger's Ball, Riki Rachtmen, apr\u00ec un club sulla Sunset Strip chiamato The Cathouse, che la band utilizz\u00f2 come salaprove e dove suonavano ogni volta che tornavano dai concerti.\nDurante questo periodo la band partecip\u00f2 al documentario \"The Decline Of The Western Civilization Part II, The Metal Years\" (1988). Questo documentario descriveva la scena heavy metal della Los Angeles dei tardi anni 80 e non solo, e i Faster Pussycat furono uno dei gruppi intervistati assieme a molti altri come gli Aerosmith i Kiss, Alice Cooper, Megadeth, Lizzy Borden, London, Lemmy Kilmister, Tuff.\nNel 1989 pubblicano l'album \"Wake Me When It's Over\", che riscosse un buon successo.\nIl terzo e ultimo album per la Elektra intitolato \"Whipped!\" venne pubblicato nel 1992 dopo qualche conflitto interno, e dal 1993 la band partecip\u00f2 ad un tour con i Kiss, e la band venne inoltre scaricata dall'etichetta. Durante questi anni di carriera, il gruppo suon\u00f2 al fianco di importanti nomi della scena come Guns N'Roses, Y&amp;T, Ace Frehley, Alice Cooper, M\u00f6tley Cr\u00fce, Kiss, David Lee Roth, e molti altri.\nIl gruppo per\u00f2 declin\u00f2 a causa del neonato movimento grunge, che cambi\u00f2 radicalmente le tendenze musicali dei primi anni 90 e la band si sciolse nello stesso 1993.\nDopo lo scioglimento.\nDopo lo sicoglimento dei Faster Pussycat Taime si spost\u00f2 a Chicago per collaborare con i Pigface. Poco dopo egli torn\u00f2 a Los Angeles e form\u00f2 la industrial rock band chiamata The Newlydeads. Taime nella band suonava tutti gli strumenti, e nel 1997 pubblico il debut omonimo. Attorno al 1998, egli apr\u00ec un altro club, il \"The Pretty Ugly Club\" con il JD Terziu (che mor\u00ec in un incidente d'auto nel 2005).\nThe Newlydeads pubblicarono poi \"Re-Bound\" nel 1998 e \"Dead End\" nel 2001.\nReunion dei Pussycat.\nNello stesso 2001 Downe, pubblica a nome dei Faster Pussycat la raccolta \"\"Between the Valley of the Ultra Pussy\" con pezzi remixati in stile industrial rock, includendo anche la reinterpretazione dei Kiss \"I Was Made For Loving You\"\". Brent Buscat e Greg Steele intrapresero un'azione legale nei confronti di Downe in quanto pubblic\u00f2 l'album senza consultare gli altri membri. Essi vinsero la causa e vennero invitati e rientrare nella band. La neonata band apr\u00ec per i Poison e Cinderella al \"Hollyweird World Tour 2002\". Nel 2005 Muscat viene colpito da un cancro alla lingua ed i Faster Pussycat continuarono il progetto sostituendolo temporaneamente con Eric Griffin dei Murderdolls, partecipando ad alcuni tour negli Stati Uniti. Muscat si lament\u00f2 del fatto accusando Downe di aver mentito sulle sue condizioni, e di aver nascosto il vero motivo per cui il chitarrista non avrebbe raggiunto la band, non contattandolo. Questa fu una delle prime liti interne nate tra diversi membri della band. Muscat afferm\u00f2 poi di aver cercato di ricontattare Downe e Steele per ricomporre la band, ma non ricevette mai risposta.\nNel 2006, Taime Downe, con un'altra formazione, o meglio con la formazione dei The Newlydeads pubblicher\u00e0 dopo 14 anni il quarto album sotto il nome di Faster Pussycat, pur rimanendo l'unico membro originario. L'album, intotlato \"The Power and the Glory Hole\" presenta un sound pi\u00f9 moderno e con influenze elettroniche. Downe venne successivamente accusato dai membri originali della band di aver pubblicato l'album a nome dei Faster Pussycat senza permesso. Sempre secondo i vecchi membri, Downe avrebbe dovuto pubblicare l'album sotto il nome della sua band attuale, i \"The Newlydeads\", poich\u00e9 la formazione che registr\u00f2 l'album era effettivamente la formazione dei The Newlydeads.\nDiverbi e nuova Reunion dei Pussycat.\nNel frattempo Muscat ottiene il 100% dei diritti per il nome del gruppo, e riforma i Faster Pussycat senza Taime Downe. Muscat assieme agli altri due membri originali Eric Stacy (basso) e Brett Bradshaw (batteria), venne affiancato dal nuovo singer Kurt Frohlich e dal nuovo chitarrista Todd Kerns. La band partecipa a tour negli Stati Uniti e in Europa. Taime Downe di risposta alla riunione senza la sua presenza, accusa i vecchi membri di non averlo chiamato per la riunione, ed afferma che realmente questa nuova formazione \u00e8 solo una band \"tributo\" ai Faster Pussycat. Muscat e compagni affermano il contrario.\nTempi recenti.\nDowne, escluso dalla formazione dei Pussycat, continua quindi il suo progetto con i The Newlydeads, con cui nel 2006 pubblica il quarto album \"Dreams From A Dirt Nap\".\nNell'estate 2007, Brent Muscat decise di non portare avanti la battaglia legale contro Taime Downe e scioglier\u00e0 conseguentemente la sua versione dei Faster Pussycat. Muscat ceder\u00e0 quindi i diritti a Tiame Downe che porter\u00e0 avanti ufficialmente i nuovi Faster Pussycat. Questa formazione sar\u00e0 composta da Downe ed i membri dei Newlydeads Xristian Simon (chitarra), Michael Thomas (chitarra), Danny Nordahl (basso), Chad Stewart (batteria)."}
{"id": "1165341", "revid": "365417", "url": "https://it.wikipedia.org/wiki?curid=1165341", "title": "Capacitazione", "text": "Con il termine capacitazione si intende l'insieme di tutti i cambiamenti fisiologici, molecolari e cellulari che avvengono negli spermatozoi e che sono necessari per la fecondazione dell'ovocita \nIn particolare, si intende la rimozione del colesterolo (che avviene per mezzo di proteine plasmatiche come l'albumina) e conseguente aumento della fluidit\u00e0 di membrana dello spermatozoo che mette queste cellule nelle condizioni di esporre recettori in grado di legarsi specificamente ad un complesso di glicoproteine, che si trovano nella zona pellucida dell'ovocita, in grado di determinare la reazione acrosomale in seguito ad un notevole flusso di Ca2+ intracitoplasmatico. \nLungo le vie genitali maschili e, in particolare nell'epididimo (caput e cauda), gli spermatozoi acquisiscono il movimento progressivo e subiscono dei cambiamenti a livello membrana plasmatica, della cromatina e dell'acrosoma. La maturazione degli spermatozoi coinvolge sia un aumento quantitativo della percentuale di spermatozoi mobili\nsia una differenza qualitativa nel modello di motilit\u00e0. \nNelle vie genitali femminili (vagina, utero e ovidutti) gli spermatozoi subiscono una iper-attivazione del flagello e subiscono la reazione acrosomiale che li rende capaci di attraversare gli involucri dell'uovo. "}
{"id": "1165342", "revid": "1543377", "url": "https://it.wikipedia.org/wiki?curid=1165342", "title": "Industrial rock", "text": "L'industrial rock \u00e8 un genere musicale che fonde tecniche e tematiche tipiche della musica industriale con sottogeneri della musica rock. L'industrial rock degli anni ottanta pose i presupposti per lo sviluppo dell'industrial metal. I primi gruppi che inserirono elementi tipicamente industrial nelle loro canzoni furono gruppi post punk come Chrome, Foetus, Killing Joke, Swans, e i Big Black.\nStoria del genere.\nOrigini.\nI Cromagnon, gruppo di musica sperimentale degli anni sessanta, sono spesso considerate uno dei precursori dell'industrial rock.\nLa musica industriale nacque in Inghilterra nella seconda met\u00e0 degli anni settanta. Fra i fondatori di tale movimento vi furono gruppi legati alla Industrial Records come Throbbing Gristle, Monte Cazazza Cabaret Voltaire, NON, SPK e Z'EV e di li a poco, molti musicisti inserirono elementi della musica industriale in una vasta gamma di generi musicali.\nAlcuni musicisti post-punk svilupparono, parallelamente alla musica industriale, stili dalle attitudini similari. L'album di debutto dei Pere Ubu, The Modern Dance fu in seguito descritto come un album di musica industriale. La stessa cosa vale per gruppi come i Chrome, il cui sound era una miscela di Jimi Hendrix, Sex Pistols ed esperimenti di tape music, ed i Killing Joke, considerati da Simon Reynolds come \"la versione post punk dell heavy metal\".\nFu per\u00f2 Foetus, uno dei pi\u00f9 importanti e consapevoli punti di unione fra i due generi, prendendo parte prima alla scena Industrial londinese, poi con il suo trasferimento a New York alla scena No wave e mescolando le due esperienze, tanto che Chris Connelly dei Ministry lo definir\u00e0 in seguito \"l'istigatore in fatto di matrimonio fra macchinari ed hardcore punk\".\nSviluppi.\nIn seguito altri percorsero la strada di questi precursori. I newyorkesi Swans, che proponevano una miscela di No wave, rumorismo di ispirazione Whitehouse e musica industriale, oppure i Big Black di Steve Albini, dagli accenti molto pi\u00f9 hardcore punk ed in seguito associati a sonorit\u00e0 post-hardcore e noise rock. Gli Svizzeri The Young Gods, che eliminarono deliberatamente le chitarre per sostituirle con quelle campionate, presero ispirazione sia dall'hardcore punk che dalla musica industriale. In Italia i Meathead di Teho Teardo svilupparono una personale miscela di rock, musica industriale e hip hop.\nIndustrial metal e l'apertura di mercati pi\u00f9 ampi.\nCon l'uscita di \"Night Time\" dei Klling Joke nel 1985, il gruppo vinse un certificato d'argento (60,000 + in saldo) dall'industria fonografica britannica grazie anche alla potenza dei quattro singoli da esso estratti, che vennero inclusi nei brani preferiti dai club.\nMa i successi di vendite maggiori dell'industrial rock arrivarono all'alba dell'industrial metal, sottogenere della musica post-industriale e genere di derivazione dell'industrial rock, con artisti come Ministry e Nine Inch Nails. \"Broken\", l'EP dei Nine Inch Nails vinse un platino negli Stati Uniti e cos\u00ec anche per \" dei Ministry.\". Entrambi parteciparono ai Grammy Awards vincendo nella categoria di \"Best Metal Performance\" (vinsero i Nine Inch Nails). I Nine Inch Nails vinsero un altro titolo Grammy ed altre quattro nomination. Trent Reznor venne anche selezionato da \"TIME\" come uno degli americani pi\u00f9 influenti nel 1997.\nL'industrial rock ha raggiunto gli anni di maggior ascolto verso la met\u00e0 degli anni novanta. Secondo i dati della RIAA, gli artisti pi\u00f9 famosi del genere raggiunsero un totale di 17.5 milioni di ascolti. Altri esponenti di diversi stili collegati riconobbero una grande attenzione nei loro confronti e ricevettero diverse nomination per i Grammy: Rammstein, Marilyn Manson, White Zombie e Spineshank."}
{"id": "1165347", "revid": "1543377", "url": "https://it.wikipedia.org/wiki?curid=1165347", "title": "Trieste (incrociatore)", "text": "Il Trieste fu un incrociatore pesante della Regia Marina che faceva parte della classe Trento.\nLa sua costruzione avvenne a Trieste nello Stabilimento Tecnico Triestino, dove venne impostato sugli scali il 24 giugno 1925; varato il 24 ottobre 1926, venne consegnato il 3 aprile 1929.\nCaratteristiche.\nL'apparato motore era costituito da quattro turbine Parsons, il cui vapore era fornito da dieci caldaie e scaricava su quattro eliche la potenza di 150.000 CV e consentiva una velocit\u00e0 massima di 35 nodi, mentre l'autonomia era di 4.160 miglia a 16 nodi.\nL'armamento principale era costituito da otto cannoni Ansaldo 203/50 Mod. 1924 in quattro torri binate.\nL'armamento minore originale era costituito da sedici cannoni OTO 100/47\u00a0mm Mod. 1927 a doppio scopo (antinave ed antiaereo) in otto complessi scudati binati, quattro mitragliere da 40/39\u00a0mm Vickers-Terni in installazioni singole ed otto mitragliere da 12,7\u00a0mm in installazioni binate.\nL'armamento silurante consisteva in otto tubi lanciasiluri da 533\u00a0mm in quattro installazioni binate fisse montate sul ponte principale.\nNel 1937 l'armamento minore venne modificato per incrementare le capacit\u00e0 di difesa aerea a corto raggio: otto cannoni da 37/54 in quattro installazioni binate sostituirono le due torri poppiere da 100/47\u00a0mm, mentre otto mitragliere binate Breda Mod. 31 da 13,2 mm rimpiazzarono le quattro da 40/39 mm e le otto da 12,7\u00a0mm.\nL'unit\u00e0 si poteva distinguere dal gemello Trento perch\u00e9 il primo complesso da 100/47 era sistemato leggermente pi\u00f9 a poppavia\nServizio.\nNel maggio 1929 comp\u00ec assieme al \"Trento\" una crociera da La Spezia a Barcellona. Nel 1935 fu temporaneamente nave ammiraglia della III Divisione (ruolo solitamente assegnato al \"Trento\").\nNell'agosto 1933 insieme al \"Trento\" e al \"Bolzano\" form\u00f2 la Seconda Divisione Navale. Nel giugno 1934 la Regia Marina venne riorganizzata e le tre navi formarono la III Divisione Navale di base a Messina.\nAllo scoppio della seconda guerra mondiale il \"Trieste\" era inquadrato nella III Divisione Incrociatori, nell'ambito della II Squadra ed era dotato di idrovolanti IMAM Ro.43.\nDurante la seconda guerra mondiale svolse varie missioni, prendendo parte ad alcune delle principali operazioni e battaglie del Mediterraneo e svolgendo missioni di scorta indiretta a convogli.\nNon partecip\u00f2 alla battaglia di Punta Stilo del 9 luglio 1940, mentre il 31 agosto fu \u2013 assieme a \"Trento\" e \"Bolzano\" \u2013 fra le navi inviate per contrastare l'operazione britannica Hats, e che rientrarono in porto senza aver concluso niente.\nNel settembre dello stesso anno divenne nave di bandiera dell'ammiraglio Sansonetti, comandante della divisione.\nFra il 26 ed il 28 novembre, come nave ammiraglia della III Divisione, partecip\u00f2 alla battaglia di Capo Teulada, durante la quale spar\u00f2 96 salve e fu fatto oggetto del tiro di corazzate inglesi (che tuttavia non riuscirono a colpirlo, come del resto il \"Trieste\" non riusc\u00ec a colpire nessuna unit\u00e0 britannica).\nIl 15 dicembre part\u00ec da Messina per raggiungere Cagliari, porto meno esposto ad attacchi aerei inglesi, ma una settimana pi\u00f9 tardi fece ritorno nel porto siciliano, avendo questo ricevuto migliorie alle difese antiaeree.\nIl 9 febbraio 1941 fece parte della formazione inviata alla ricerca delle unit\u00e0 britanniche che avevano bombardato Genova. Lanci\u00f2 un idrovolante senza per\u00f2 che questo riuscisse ad individuare le navi inglesi. Fu proprio dal \"Trieste\" che furono avvistati gli alberi di quelle che si ritenevano le navi nemiche, poi rivelatesi, per\u00f2, dei mercantili francesi. Le navi italiane rientrarono nei porti senza essere riuscite ad attaccare quelle avversarie.\nFra il 27 ed il 29 marzo prese parte alla crociera offensiva diretta a colpire i traffici britannici in Mediterraneo orientale. Tale missione sfoci\u00f2 nello scontro di Gaudo e nel disastro di Capo Matapan.\nIl 24 aprile forn\u00ec scorta indiretta\u00a0\u2013 assieme al \"Bolzano\", alla VII Divisione incrociatori e ai caccia \"Carabiniere\" e \"Ascari\" \u2013 ad un convoglio di cinque trasporti (\"Marburg\", \"Kibfels\", \"Rialto\", \"Birmania\", \"Reichenfels\") diretto in Libia.\nUn mese dopo fu di nuovo in mare, unitamente al \"Bolzano\" e ai caccia \"Ascari\", \"Lanciere\" e \"Carabiniere\", per fornire appoggio ad un altro convoglio (formato dai trasporti truppe \"Conte Rosso\", \"Marco Polo\", \"Esperia\" e \"Calitea\") diretto a Tripoli. Il \"Conte Rosso\" fu silurato dal sommergibile britannico \"Upholder\" e affond\u00f2, dimostrando la scarsa efficacia di una scorta a distanza composta da incrociatori o corazzate.\nTre giorni dopo i due incrociatori scortarono due convogli in rientro dalla Libia in Italia.\nFra l'8 ed il 9 giugno il \"Trieste\", il \"Bolzano\", l\u2019\"Ascari\", il \"Corazziere\" ed il \"Lanciere\" scortarono un altro convoglio per il Nord Africa, l'\u00abEsperia\u00bb.\nFra il 25 ed il 29 dello stesso mese il \"Trieste\" forn\u00ec ancora scorta indiretta (insieme stavolta all'incrociatore pesante \"Gorizia\" e alla XII Squadriglia Cacciatorpediniere) ad un convoglio veloce costituito dai trasporti truppe \"Marco Polo\", \"Neptunia\" e \"Oceania\". Il convoglio era stato inizialmente fatto rientrare in porto causa continui attacchi dal cielo. Il \"Trieste\" sub\u00ec altri attacchi aerei, fortunatamente infruttuosi, anche a Tripoli prima di poter rientrare.\nFra il 16 ed il 20 luglio il \"Trieste\", col \"Bolzano\", l\u2019\"Ascari\", il \"Corazziere\" ed il \"Carabiniere\", forn\u00ec nuovamente appoggio ad un convoglio composto ancora da \"Marco Polo\", \"Neptunia\" e \"Oceania\".\nFra il 23 ed il 26 agosto usc\u00ec in mare assieme alla squadra da battaglia per opporsi all'operazione inglese \u201cMincemeat\u201d; tuttavia, non sapendo lo scopo dell'operazione inglese e pensando che si trattasse di un convoglio (mentre in realt\u00e0 essa consisteva nel minamento delle acque livornesi) la formazione rientr\u00f2 in porto senza aver concluso nulla.\nIl 9 novembre 1941 fu coinvolto nella battaglia del convoglio Duisburg. Il convoglio, composto da sette mercantili (\"Duisurg\", \"San Marco\", \"Sagitta\", \"Minatitlan\", \"Conte di Misurata\", \"Maria\", \"Rina Corrado\") con la scorta diretta di sei caccia (\"Maestrale\" \u2013 caposcorta \u2013, \"Grecale\", \"Libeccio\", \"Fulmine\", \"Euro\", \"Alfredo Oriani\") fruiva della scorta indiretta del \"Trieste\", del \"Trento\" e della XIII Squadriglia Cacciatorpediniere (\"Granatiere\", \"Bersagliere\", \"Fuciliere\", \"Alpino\"), sotto il comando dell'ammiraglio Bruno Brivonesi. Nottetempo il convoglio fu attaccato dalla Forza K britannica (incrociatori leggeri \"Aurora\" e \"Penelope\" e caccia \"Lance\" e \"Lively\") e distrutto, con l'affondamento di tutti i trasporti e del \"Fulmine\". L'ammiraglio Brivonesi (imbarcato sul \"Trieste\") fu eccessivamente prudente e riluttante nel contrattaccare: i due incrociatori persero tempo per una serie di manovre, mantennero una velocit\u00e0 inferiore a quella possibile (fra i 15 ed i 24 nodi, contro i 35-36 sviluppabili), spararono 207 colpi del calibro principale da una distanza cos\u00ec elevata (per di pi\u00f9 al buio) che nessuno and\u00f2 a segno e la Forza K rientr\u00f2 indenne a Malta. Brivonesi fu per questo sbarcato e processato (ma assolto).\nFra il 21 ed il 22 novembre fu nuovamente in mare (assieme al \"Trento\", al \"Gorizia\" e alla VIII Divisione) per assicurare la scorta ad un altro convoglio per la Libia. Tuttavia, alle 23.10 del 21, fu centrato da un siluro lanciato dal sommergibile HMS \"Utmost\". Una delle caldaie esplose e la nave si ritrov\u00f2 immobilizzata, priva di energia elettrica e con i locali prodieri e centrali allagati. Solo dopo un'ora e mezza fu possibile ripartire per rientrare faticosamente a Messina. Nell'episodio si mise in luce l'elettricista Godeas, che rimase per ore in un locale completamente circondato da compartimenti allagati per mantenere le comunicazioni con la plancia. I gravi danni misero fuori uso la nave per diversi mesi. In seguito alle riparazioni ricevette una livrea mimetica.\nIl 12 agosto 1942 usc\u00ec in mare con \"Gorizia\", \"Bolzano\" e la VII Divisione per prendere parte alla Battaglia di mezzo agosto: compito degli incrociatori sarebbe stato intercettare ed annientare il convoglio inglese diretto a Malta, gi\u00e0 decimato dagli attacchi di bombardieri, aerosiluranti, MAS, sommergibili e motosiluranti. Tuttavia il comando, temendo attacchi aerei o subacquei inglesi, ordin\u00f2 il rientro (durante il quale furono ugualmente silurati, con gravi danni, il \"Bolzano\" e l'incrociatore leggero \"Muzio Attendolo\").\nIl 9 dicembre quanto restava della III Divisione (\"Trieste\" e \"Gorizia\") fu trasferito da Messina a La Maddalena, nel tentativo di allontanarla dai continui attacchi aerei angloamericani.\nMa alle 14.45 del 10 aprile 1943 una formazione di 84 bombardieri attacc\u00f2 La Maddalena. I velivoli avevano dei precisi obiettivi: 36 attaccarono il \"Gorizia\", 24 la base dei sommergibili e 24 il \"Trieste\".\nPrima di poter reagire, il \"Trieste\" fu investito da pi\u00f9 di 120 bombe che caddero tutt'attorno alla nave. Una apr\u00ec uno squarcio a poppa, due distrussero plancia e centrale di tiro, altre colpirono il fumaiolo prodiero ed i locali caldaie. Le esplosioni delle bombe cadute vicino allo scafo produssero altre falle. La nave, appoppatasi, fu abbandonata dall'equipaggio e affond\u00f2 in meno di due ore, capovolgendosi. I morti furono 77 (4 ufficiali, 6 sottufficiali, 67 marinai) e i feriti gravi 75 (6 sottufficiali e 69 marinai).\nIl suo relitto venne recuperato nel 1950 e venduto alla Spagna che lo avrebbe voluto utilizzare, ricostruendolo come portaerei, ma il progetto non ebbe seguito e lo scafo venne successivamente demolito.\nIl relitto e il progetto spagnolo di trasformazione in portaerei.\nNell'immediato dopoguerra la marina spagnola volendo dotarsi di una componente aeronavale prepar\u00f2 vari progetti per dotarsi di una portaerei.\nTra i vari progetti quello del 1949 di trasformazione dell'incrociatore pesante \"Canarias\", che richiamava le portaerei leggere britanniche classi Illustrious, Colossus e Majestic e prevedeva una componente aerea di 48 aerei (36 caccia e 12 siluranti), 31 da trasportarsi in coperta e 17 nell'hangar, con due ascensori per la manovra dalla coperta al hangar ed equipaggiata con una catapulta dieci cavi e tre barriere d'arresto. \nLe resistenze alla trasformazione dell'unit\u00e0 maggiore della flotta che, malgrado fosse derivata da un progetto datato, era una della pi\u00f9 nuove, spinse lo stato maggiore della Marina spagnola alla ricerca di scafi alternativi su cui realizzare il progetto.\nLa Micoperi, societ\u00e0 di salvataggio proprietaria del relitto del \"Trieste\" dopo il suo recupero effettuato nel 1950, alla fine dello stesso anno offr\u00ec in vendita lo scafo dell'incrociatore. La nave aveva ancora le macchine in discreto stato, perch\u00e9 durante i sette anni trascorsi sott'acqua erano state protette e lubrificate dal carburante, fuoriuscito dai serbatoi, che aveva interamente invaso le sale macchine.\nDopo la visita di una commissione la marina spagnola decise di effettuare l'acquisto dietro il pagamento di 960.000 dollari americani dell'epoca (per il 75% mediante pagamento in natura con rottami metallici e minerali metalliferi da consegnare in Italia) e lo scafo venne ufficialmente rilevato dagli spagnoli il 19 maggio 1951 a La Spezia, e rimorchiato a Cartagena dal 7 al 14 giugno successivo dal rimorchiatore britannico \"Zealandia\".\nNel luglio 1951 per\u00f2 avvenne il cambio del ministro della Marina, con l'ammiraglio Moreno subentrante all'ammiraglio Regalado e venne riesaminata la possibilit\u00e0 di mandare a buon fine il costoso progetto. A fine agosto viene deciso di non farne nulla, ma nel frattempo lo scafo del \"Trieste\" viene ugualmente rimorchiato dal 2 all'11 settembre 1951 da Cartagena a El Ferrol, dal rimorchiatore olandese \"Thames\" sulla base di un contratto ormai perfezionato.\nNel luglio 1952 venne presa in considerazione l'ipotesi di trasformazione in incrociatore antiaerei o di utilizzare le sue macchine per rimotorizzare l'incrociatore \"Navarra\" ma i costi vennero giudicati eccessivi e cos\u00ec il vecchio \"Trieste\" venne demolito a El Ferrol tra il 1956 e il 1959, con il recupero solo di un gruppo generatore diesel-dinamo di emergenza e del rame destinato alle macchine dei cacciatorpediniere classe Oquendo."}
{"id": "1165355", "revid": "45927", "url": "https://it.wikipedia.org/wiki?curid=1165355", "title": "Maturazione spermatica", "text": ""}
{"id": "1165356", "revid": "5588", "url": "https://it.wikipedia.org/wiki?curid=1165356", "title": "Prugna", "text": ""}
{"id": "1165364", "revid": "1543377", "url": "https://it.wikipedia.org/wiki?curid=1165364", "title": "Micro-USB", "text": "Con Micro-USB si indicano i connettori pi\u00f9 piccoli previsti dallo standard USB. Sono stati progettati per dispositivi di piccole dimensioni come cellulari, smartphone e lettori multimediali portatili.\nRispetto ai connettori Mini-USB, hanno la stessa larghezza ma sono pi\u00f9 sottili e robusti, essendo stati progettati per sopportare 10.000 cicli di inserimento e rimozione. Attualmente sono previste tre tipologie: Micro-A, Micro-B e Micro-C.\nDischi rigidi.\nI connettori micro-USB sono utilizzati da molti dischi rigidi esterni autoalimentati, mentre i modelli di maggiori dimensioni usano connettori mini-USB di tipo A o B e richiedono un alimentatore esterno.\nI dischi rigidi esterni autoalimentati (ed i box adattatori per rendere esterni USB i dischi fissi interni da 2,5\") sono spesso forniti con cavi di collegamento speciali, dotati da una parte di due spinotti maschi di tipo A, mentre dall'altra parte vi \u00e8 un solo connettore micro-USB. Uno dei due spinotti USB di tipo A serve sia al trasporto dei dati, sia all'alimentazione del dispositivo mentre il secondo serve per l'alimentazione supplementare.\nUn'altra variante \u00e8 rappresentata dai dischi rigidi esterni con porta micro-USB di tipo B.\nMHL e USB On-The-Go.\nTramite la tecnologia MHL si possono collegare dispositivi mobili a televisori Full HD (opportunamente compatibili), rendendo possibile la visualizzazione in grande di quanto visto sullo schermo del dispositivo, caricandolo contemporaneamente.\nInvece la tecnologia USB On-The-Go \u00e8 un trasferimento diretto di dati da qualsiasi dispositivo esterno capace di agire come host per esempio smartphone (ma che in realt\u00e0 sono client), essi vengono collegati tramite un adattatore ad HDD esterni o pendrive oppure tastiere, mouse o joypad.\nTelefonia.\nIl connettore Micro-USB \u00e8 stato scelto da alcune delle maggiori aziende di telefonia cellulare del mondo (Alcatel, Atmel, BlackBerry, Emblaze, Huawei, LG, Motorola, NEC, Nokia, HTC, Qualcomm, Samsung, Sony Ericsson e Texas Instruments) per diventare il connettore standard che da giugno 2011 (inizialmente era previsto per il 2010) \u00e8 presente su tutti i nuovi modelli di telefoni cellulari del mondo. \u00c8 stata l'Unione europea a chiederlo al fine di ridurre l'inquinamento elettronico (l'esistenza di decine di caricatori diversi obbliga chi intende cambiare cellulare a buttare via anche il relativo caricabatterie, essendo nella maggior parte dei casi incompatibile con il nuovo telefono); senza contare poi che ogni caricabatteria d\u00e0 tensioni e correnti differenti in uscita. La scelta di uniformare il connettore risolverebbe anche questo problema in quanto la presa micro-USB, essendo di norma connessa ad un PC, fornisce 5\u00a0V e 500\u00a0mA (ma esistono anche caricatori pi\u00f9 potenti, da 800\u00a0mA, 1000\u00a0mA e 1200\u00a0mA che forniscono maggior corrente affinch\u00e9 la ricarica sia pi\u00f9 rapida, ma un qualsiasi cellulare con connettore Micro-USB \u00e8 comunque in grado di ricaricarsi con i valori standard erogati dal PC, ossia 5\u00a0V e 500\u00a0mA).\nL'opposizione di Apple.\nApple (dal 2009) \u00e8 restia all'introduzione del nuovo connettore, in quanto quello in uso con l'iPod e l'iPhone \u00e8 protetto da brevetti e l'uso da parte di altre aziende comporta il pagamento ad Apple di salati costi di licenza. Successivamente (2010) l'azienda dichiar\u00f2 la propria volont\u00e0 di uniformarsi al caricabatterie unico, ma le uscite sul mercato degli smartphone iPhone 4 (2010), iPhone 4S (2011), iPhone 5 (2012) ed iPhone 5s e 5c (2013) hanno dimostrato che il produttore di Cupertino non intende introdurre sui suoi prodotti il connettore Micro-USB (tuttora i nuovi iPhone ne sono privi e adottano una nuova presa, sempre seguendo uno standard proprietario Apple, per la ricarica e la connessione al computer). Apple ha fatto sapere nel 2011 che avrebbe distribuito (a pagamento) un adattatore per permettere il collegamento del cavo Micro-USB al connettore Apple a 30 piedini rinunciando cos\u00ec di fatto alla comodit\u00e0 della presa universale in quanto obbligherebbe l'utente ad essere sempre in possesso, in qualsiasi circostanza, dell'adattatore, mentre per quanto riguarda il mercato cinese dove ancora non vige questo obbligo l'adattatore USB \u00e8 fornito gratuitamente. Il 12 settembre 2012 \u00e8 stato distribuito l'iPhone 5: il nuovo modello ha una nuova presa per la ricarica chiamata \"Lightning\", pi\u00f9 piccola e inseribile in entrambi i sensi, ma comunque facente parte di uno standard proprietario di Apple, dimostrando di fatto la totale lontananza della casa di Cupertino da qualsiasi idea di standardizzazione del connettore. Il giorno successivo al rilascio di iPhone 5, Apple ha annunciato la disponibilit\u00e0 di adattatori per convertire i propri connettori proprietari (iPod e Lightning) in Micro-USB.\nUSB-C.\nDopo circa un decennio, dalla seconda met\u00e0 degli anni 2000 alla prima met\u00e0 degli anni 2010, lo standard micro-USB \u00e8 stato rimpiazzato dal nuovo connettore simmetrico USB-C. Tale connettore \u00e8 gi\u00e0 presente su molti smartphone di fascia alta e medio-alta e soppianter\u00e0 definitivamente il precedente standard."}
{"id": "1165368", "revid": "125166881", "url": "https://it.wikipedia.org/wiki?curid=1165368", "title": "Piazza della Repubblica (Livorno)", "text": "La piazza della Repubblica \u00e8 una delle pi\u00f9 grandi (circa 18.000\u00a0m\u00b2) e senza dubbio tra le pi\u00f9 caratteristiche piazze di Livorno.\nDi fatto costituisce un ponte tra il centro cittadino e i quartieri ottocenteschi sorti oltre il perimetro del Fosso Reale, tanto che da alcuni viene identificata come ponte pi\u00f9 largo d'Europa.\nQui confluiscono alcune importanti strade, come via Grande, via Garibaldi, via de Larderel (si veda la voce Stradario di Livorno), che nell'Ottocento rappresentavano la principale viabilit\u00e0 cittadina. La piazza costituisce inoltre un cannocchiale prospettico verso la Fortezza Nuova e il quartiere della Venezia Nuova, con suggestiva veduta del Fosso Reale.\nStoria.\nLa costruzione di una piazza che congiungesse insieme la citt\u00e0 fortificata del Buontalenti e i nuovi sobborghi, che si estendevano oltre il Fosso Reale, risale alla prima met\u00e0 del XIX secolo, quando Luigi Bettarini e Mario Chietti approntarono in proposito due progetti distinti.\nEntrambi prevedevano la realizzazione di una imponente volta sul Fosso Reale, con una piazza ovale posta perpendicolarmente all'asse dell'allora via Ferdinanda (attuale via Grande). I due progetti differivano per\u00f2 nelle dimensioni trasversali che avrebbe dovuto assumere la piazza: Bettarini proponeva un impianto pi\u00f9 raccolto, lasciando pi\u00f9 aree a disposizione per la costruzione di nuovi palazzi, mentre Chietti portava il limite dell'ovale sino quasi alla facciata del Cisternino di citt\u00e0, il serbatoio progettato da Poccianti nel 1827 al termine dell'Acquedotto Lorenese.\nInoltre, un primo progetto del Bettarini, che tuttavia non ebbe alcun seguito, prevedeva la formazione di una piazza delimitata da un duplice filare di alberi, che rimandava alla configurazione dell'area antistante alla chiesa di San Benedetto (attuale piazza XX Settembre).\nScartate le ipotesi della piazza alberata e quella definita dal piano Chietti, la scelta ricadde sul disegno di Bettarini, autore anche del disegno per la rettifica del Fosso Reale, con la distruzione dei bastioni medicei.\nCos\u00ec, intorno al 1840 il Fosso Reale fu convogliato in una galleria lunga oltre 220 metri, che al livello del piano stradale determin\u00f2 la formazione di una vasta piazza, con una piattaforma centrale di forma ellissoidale circondata da lampioni, panchine in marmo e colonnine per la sosta dei cavalli; qui, per volont\u00e0 della Comunit\u00e0, furono innalzate le statue dei granduchi lorenesi \"Ferdinando III\" e di \"Leopoldo II\", eseguite rispettivamente da Francesco Pozzi e Paolo Emilio Demi.\nAi margini dell'area sorsero grandi palazzi, alcuni dei quali uniformati da bugnato al piano terreno; tra questi uno dei pi\u00f9 imponenti era il palazzo Sforzi, che fu edificato sul fianco nord del Cisternino del Poccianti, ma che fu distrutto durante la seconda guerra mondiale.\nSuccessivamente, durante i moti risorgimentali del 1849, la statua del Demi fu danneggiata tra lo sconforto dello scultore e successivamente sostituita con quella realizzata, nel 1855, da Emilio Santarelli; l'opera di Paolo Emilio Demi, rimossa dal suo piedistallo e abbandonata per circa un secolo, \u00e8 stata collocata al centro di piazza XX Settembre solo negli anni cinquanta del Novecento.\nFra il 1881 e l'inizio degli anni trenta la piazza rappresent\u00f2 un importante snodo della rete tranviaria di Livorno.\nI nomi della piazza.\nIn origine era denominata piazza dei Granduchi, in onore alla dinastia lorenese. Con l'unificazione fu intitolata a Carlo Alberto di Savoia, fino a quando, dopo il referendum nel 1946, \u00e8 stata rinominata piazza della Repubblica. Tuttavia, per i livornesi la piazza \u00e8 popolarmente nota come \"Voltone\", proprio per la presenza della volta che copre il Fosso Reale.\nI monumenti.\n\"Monumento a Ferdinando III\".\nIl monumento dedicato al granduca Ferdinando III di Toscana si erge sul lato sud della piazza.\nOpera di Francesco Pozzi, fu inaugurato nel 1847 e poggia su un alto basamento sul quale si trovano un bassorilievo di Temistocle Guerrazzi riproducente il granduca che promuove la costruzione dell'Acquedotto Lorenese e un bassorilievo di Ulisse Cambi che raffigura Ferdinando che incoraggia le arti, il commercio e l'industria. Ai lati del basamento sono riportate delle epigrafi in memoria del sovrano.\n\"Monumento a Leopoldo II\".\nDedicato a Leopoldo II di Toscana, figlio del suddetto Ferdinando, il monumento fu inaugurato nel 1855, in sostituzione, come detto, di quello realizzato da Paolo Emilio Demi. La nuova statua, posta sul lato nord della piazza, fu scolpita da Emilio Santarelli.\nSul basamento si trovano due bassorilievi: il primo, opera del medesimo Demi, ricorda le bonifiche promosse dal granduca in Maremma, mentre il secondo, di Giovanni Puntoni, raffigura il sovrano che assiste all'inizio della costruzione della Diga Curvilinea nel porto di Livorno.\nLe epigrafi commemorative ai lati del basamento furono sostituite nel 1865 con nuove iscrizioni a memoria dell'unificazione d'Italia."}
{"id": "1165370", "revid": "547992", "url": "https://it.wikipedia.org/wiki?curid=1165370", "title": "Maria Emanuela d'Aviz", "text": "Biografia.\nEra la seconda figlia di Giovanni III del Portogallo e di Caterina d'Asburgo, sorella dell'imperatore Carlo V. \nMatrimonio.\nFu la prima moglie di Filippo II di Spagna, che era suo cugino di primo grado per parte di entrambi i genitori. Gli scrittori di quel tempo hanno lasciato descrizioni dettagliate del viaggio da Madrid a Badajoz da parte di Juan Martinez Silicio e dello sfarzo col quale il duca di Medina-Sidonia, Juan Alonso de Guzm\u00e1n, organizz\u00f2 la sua casa per ospitare la sposa.\nPer la giovane et\u00e0 degli sposi, per i fini prettamente dinastici dei matrimoni di quel tempo e anche per il carattere schivo del principe, Filippo tratt\u00f2 sempre freddamente la giovane moglie. I due coniugi svolgevano una vita separata, bench\u00e9 vivessero sotto lo stesso tetto. \nPer questo suo comportamento, che avrebbe dimostrato anche con la successiva moglie, Maria Tudor, freddo e distaccato, Filippo fu spesso rimproverato sia dal padre che dai suoceri. Nelle numerose lettere che l'imperatore rivolgeva al figlio, egli indicava, tra l'altro, l'obbligo a cui un principe e futuro regnante era tenuto per il bene dello Stato e della dinastia: generare un erede.\nDiscendenza e morte.\nNel 1545 nacque dunque il primo figlio di Filippo e l'ultimo della coppia: Don Carlos. La giovane Maria Emanuela, infatti, a soli 18 anni mor\u00ec in seguito alle complicanze del parto. Neanche di fronte al lutto il marito dimostr\u00f2 particolare affetto per la giovanissima sposa, n\u00e9 rimase turbato. Il piccolo, al quale fu messo il nome del nonno paterno, avrebbe in futuro dato non pochi problemi al padre, per via del carattere violento e irascibile.\nFilippo si rispos\u00f2 altre tre volte: con Maria I Tudor, Elisabetta di Valois e Anna d'Austria."}
{"id": "1165374", "revid": "1543377", "url": "https://it.wikipedia.org/wiki?curid=1165374", "title": "Relaxina", "text": "La relaxina \u00e8 un ormone peptidico prodotto nella donna dalle ovaie, dalla mammella e in gravidanza dalla decidua basale e dalla placenta in maniera pulsatile.\nNell'uomo \u00e8 prodotta dalla prostata ed \u00e8 presente nello sperma favorendo la mobilit\u00e0 degli spermatozoi. Venne descritto per la prima volta da Frederick Hisaw nel 1926.\nLa relaxina fa parte di una super-famiglia di 7 peptidi simil-relaxina ad alta somiglianza strutturale ma scarsa similitudine aminoacidica tra loro; essi sono: relaxina-1 (RLN1), 2 (RLN2) e 3 (RLN3), e i peptidi simil-insulinici (INSL), INSL3, INSL4, INSL5 e INSL6. Le funzioni fisiologiche della: relaxina-3, INSL4, INSL5 e INSL6 non sono ancora note.\nLa relaxina strutturalmente si caratterizza per essere un eterodimero di due catene peptidiche di 24 e 29 amminoacidi collegati da ponti disolfuro, essa \u00e8 strutturalmente correlata all'insulina.\nLa relaxina \u00e8 prodotta a partire da un precursore la prorelaxina (prormone) per scissione (clivaggio) di una catena proteica aggiuntiva.\nFisiologia.\nL'ormone esercita un duplice ruolo: agisce come antagonista degli attivatori contrattili quali l'ossitocina sulla contrattilit\u00e0 uterina e regola i cambiamenti nel tessuto connettivo cervicale favorendone la maturazione prima del travaglio.\nIn particolare serve per rilassare le formazioni pelviche (muscoli, sinfisi pubica) al fine di agevolare la progressione del feto nel canale da parto durante il parto.\nLa relaxina agisce sul metabolismo del collagene, inibendone la sintesi e migliorando la sua ripartizione aumentando le metalloproteinasi della matrice (MMP), essa inoltre migliora l'angiogenesi ed \u00e8 anche un potente vasodilatatore renale.\nRecenti ricerche italiane, di un gruppo di ricerca fiorentino, indicherebbero nella relaxina un importante ruolo nella terapia e prevenzione di malattie cardiovascolari, poich\u00e9 induce dilatazione dei microvasi, aumenta il flusso sanguigno, inibisce la formazione di trombociti ed inoltre ridurrebbe le neoplasie.\nNon sono ancora state descritte patologie correlate al deficit o eccesso di relaxina, anche se sembra esserci una correlazione con la genesi della sclerodermia e della fibromialgia."}
{"id": "1165380", "revid": "154639", "url": "https://it.wikipedia.org/wiki?curid=1165380", "title": "Testamento di Salomone", "text": "Il Testamento di Salomone \u00e8 un apocrifo dell'Antico Testamento attribuito al re Salomone, scritto originariamente in ebraico in ambiente giudaico nel I secolo d.C., rielaborato in greco in ambiente cristiano nel III secolo d.C.\nIl testo si trova solo nelle fonti cristiane e non ebraiche. Esso descrive come Salomone fu in grado di costruire il Tempio servendosi di demoni comandati per mezzo di un anello magico a lui affidato dall'Arcangelo Michele. Il vero autore o gli autori del testo rimangono sconosciuti.\nSalomone, in punto di morte, ricorda con dolore la propria idolatria, che attribuisce a influenze demoniache, dilungandosi in una trattazione demonologica.\nContenuto.\nIl sigillo di Salomone.\nQuando un demone di nome Ornias infastidisce un giovane ragazzo (che \u00e8 il favorito di Salomone) rubando met\u00e0 della sua paga e succhiando la sua vitalit\u00e0 attraverso il pollice della mano destra, Salomone prega nel tempio e riceve dall'arcangelo Michele un anello su cui \u00e8 impresso il sigillo di Dio (nella forma di un pentalfa con il nome di Dio inscritto, in seguito identificato l'esagramma della stella di David) che gli consentir\u00e0 di comandare i demoni. Salomone presta l'anello ad un ragazzo che, gettandolo contro Ornias, lo marchia con il sigillo portandolo sotto il suo controllo. Salomone ordina ad Ornias di prendere l'anello e di marchiare allo stesso modo Belzeb\u00f9, il principe dei demoni.\nCon Belzeb\u00f9 sotto il suo comando, Salomone ha ora l'intera razza dei demoni al suo comando per costruire il tempio. Belzeb\u00f9 rivela di essere stato il pi\u00f9 grande angelo del cielo.\nNel capitolo 18, i demoni dei 36 decani appaiono con nomi che a volte sembrano essere coscienti distorsioni dei nomi tradizionali per i decani e rivendicano alcune responsabilit\u00e0, soprattutto per i vari disturbi e dolori. Essi forniscono le formule magiche con cui possono essere banditi. Ad esempio, il trentatreesimo demone \u00e8 Rhyx Achoneoth, che causa mal di gola e tonsillite e pu\u00f2 essere allontanato scrivendo la parola \"Leikourgos\".\nL'incontro finale tra Salomone ed il demone coinvolge un giovane servo, che viene inviato con l'anello di Salomone a prendere prigioniero un demone del vento che sta perseguitando l'Arabia. Il ragazzo tiene un otre contro il vento con l'anello di fronte ad esso, e quindi lo lega nel sacco. Il ragazzo riesce nel suo compito e ritorna con l'otre. Il demone imprigionato, Ephippas, solleva con la sua potenza una pietra angolare, ritenuta troppo grande per essere sollevata da esseri umani, e la dispone sull'entrata del tempio.\nPoi Ephippas e un altro demone portano fuori dal Mar Rosso una miracolosa colonna fatta di \"qualcosa di purpureo\". Questo demone del Mar Rosso si rivela come Amelouith e sostiene di essere il demone che ha sostenuto i maghi egiziani contro Mos\u00e8 e che ha indurito il cuore del Faraone, ma assieme all'ospite egiziano era rimasto imprigionato dal mare quando era ritornato ed era stato tenuto fermo dal pilastro, finch\u00e9 arriv\u00f2 Ephippas e insieme poterono liberarlo.\nConclusione.\nSegue una breve conclusione in cui si descrive come Salomone s'innamor\u00f2 di una donna shulamita e accetti di adorare Caivan e Moloch. Salomone accetta di sacrificare a loro, ma sacrifica solo il sangue di alcune locuste, semplicemente schiacciandole con la mano. Immediatamente, lo Spirito di Dio si allontana da lui e Salomone viene reso stupido. Il suo nome diventa una burla per gli esseri umani e per i demoni.\nIl Testamento di Salomone presenta la regina di Saba come una strega, il che indica che l'autore aveva una consapevolezza della tradizione ebraica, la quale sostiene la stessa cosa.\nSalomone conclude il suo testo con un avvertimento per l'umanit\u00e0. Egli ammonisce gli esseri umani a non cadere nel suo stesso errore, esortandoli a essere consapevoli del presente e del futuro, per comprendere le conseguenze delle proprie azioni prima di agire."}
{"id": "1165381", "revid": "155634", "url": "https://it.wikipedia.org/wiki?curid=1165381", "title": "Legadue 2005-2006", "text": "Il campionato di Legadue 2005-06 di pallacanestro maschile \u00e8 stato il quinto organizzato in Italia.\nLa formula del campionato non varia: le sedici squadre si incontrano in un girone all'italiana in partite di andata e ritorno. La prima viene direttamente promossa in Serie A, le squadre classificate tra il secondo e il nono posto si qualificano per i play-off per la seconda promozione, mentre le ultime due retrocedono in Serie B d'Eccellenza; Casale Monferrato \u00e8 stata successivamente ripescato per il fallimento di Roseto. Le squadre promosse sono state l'Eurorida Scafati, vincitrice della stagione regolare, e la Premiata Montegranaro, dopo aver battuto il Noi Sport Rieti ai play-off."}
{"id": "1165384", "revid": "339392", "url": "https://it.wikipedia.org/wiki?curid=1165384", "title": "Noi Sport Rieti", "text": ""}
{"id": "1165387", "revid": "44638", "url": "https://it.wikipedia.org/wiki?curid=1165387", "title": "Sicc Cucine Jesi", "text": ""}
{"id": "1165388", "revid": "322321", "url": "https://it.wikipedia.org/wiki?curid=1165388", "title": "Mestrino", "text": "Mestrino (\"Mestrin\" in veneto) \u00e8 un comune italiano di abitanti della provincia di Padova in Veneto, situato a circa 12\u00a0km a ovest del capoluogo.\nStoria.\nI reperti dimostrano che la zona di Mestrino era abitata gi\u00e0 in epoca romana. L'insediamento umano era favorito dal transito della via Gallica, che collegava la vicina Padova a Torino, nonch\u00e9 dalla fertilit\u00e0 dei terreni bagnati dal Bacchiglione. Nello stesso periodo si colloca l'origine delle due frazioni; ad Arlesega, in particolare, doveva sorgere un fortilizio, distrutto durante le invasioni barbariche e riedificato nel medioevo.\nDopo la caduta dell'Impero Romano, il territorio sub\u00ec una serie di sconvolgimenti naturali che ne provocarono l'abbandono. Gi\u00e0 nel IV secolo si era verificato un violento terremoto, mentre nel 589 avvenne la cosiddetta rotta della Cucca, una devastante alluvione che stravolse l'idrografia di tutto il Veneto. L'area si risollev\u00f2 solo con le opere di bonifica intraprese dai benedettini, che proprio a Mestrino aprirono un monastero (maschile e pi\u00f9 tardi femminile) con ospizio annesso; continu\u00f2 a funzionare sino al 1384 quando, in seguito a un disastroso incendio, le monache lo abbandonarono per trasferirsi a Padova. Frattanto a Lissaro, che allora rappresentava il principale centro abitato, era stata istituita una pieve (citata dal 1077).\nIl medioevo viene ricordato anche per le lotte che opposero i comuni di Padova e Vicenza e che colpirono particolarmente la zona a causa del transito della via Gallica. Solo con l'avvento dei Carraresi si ebbe un periodo di stabilit\u00e0 che port\u00f2 anche a una certa prosperit\u00e0 economica.\nQuesta situazione florida continu\u00f2 anche sotto il successivo dominio veneziano che port\u00f2 numerose famiglie patrizie a investire nell'agricoltura della terraferma. In questo periodo vennero innalzate le ville venete tuttora esistenti. Si tratt\u00f2, in ogni caso, di un benessere relativo in quanto la popolazione locale, in massima parte contadina, continu\u00f2 ad essere a soffrire miseria, fame e pestilenze.\nL'avvento di Napoleone provoc\u00f2 un nuovo periodo di instabilit\u00e0 che si concluse nel 1815 con la definitiva annessione del Veneto all'impero austriaco. Quest'ultima amministrazione, per quanto fosse accolta con sollievo dopo la dominazione napoleonica ed avesse alcuni aspetti positivi nella gestione della res publica, fu osteggiata da una parte della popolazione che mal ne tollerava il carattere neo-assolutista e alcuni mestrinesi si iscrissero alla societ\u00e0 segreta dei Masenini. La tensione e il malcontento salirono con l'epopea della repubblica di San Marco del 1848 e con lo scoppio di nuove epidemie che stremarono gli abitanti.\nL'annessione al regno d'Italia, felicemente salutata da una parte della popolazione, non bast\u00f2 a risolvere la secolare miseria dei contadini e molti furono costretti a emigrare all'estero.\nDopo la tragedia delle due guerre mondiali, Mestrino si risollev\u00f2 convertendosi da modesta localit\u00e0 agricolo a centro industriale e commerciale.\nTra il 1951 e il 1964 Umberto Bonollo, uno dei figli di Giuseppe Bonollo, cre\u00f2 la propria distilleria di grappa a Mestrino, dove ancora oggi si trova la sede dell\u2019azienda. Successivamente nel 1964 inaugur\u00f2 una nuova distilleria a Conselve.\nLuoghi d'interesse.\nChiesa Parrocchiale di San Bartolomeo.\nL\u20198 giugno 1191, il Papa Celestino III, confermando i possessi dell'Abbazia di Nonantola elenca anche la chiesa di San Silvestro di Mestrino, con annesso piccolo monastero-ospizio. Un secolo dopo, nel 1297, compare una \u201c\"ecclesiae S. Bartholomei de Mestrino\"\u201d. Nella visita pastorale di Niccol\u00f2 Ormanetto, il 21 maggio 1572, descrive la chiesa parrocchiale a tre navate con cinque altari e il campanile. Il 21 giugno 1689, la navata centrale croll\u00f2. Il parroco Giovanni Zara la fece ricostruire, sui vecchi muri maestri. La chiesa fu visitata il 26 aprile 1695, da Gregorio Barbarigo,\u00a0 la trov\u00f2 \u201c\"ricostruita ed eretta con la massima diligenza piet\u00e0 e zelo\"\u201d.\u00a0Fu consacrata dal card. Giorgio II Corner il 26 maggio 1708. Tra il 1876 e il 1880, per opera di don Angelo Candeo, fu costruito il campanile (che attualmente contiene 5 campane in Do3, fuse dalla Fonderia Colbachini di Padova e Bassano del Grappa). Lo stesso parroco don Candeo\u00a0 nella relazione alla visita vescovile del card. G. Callegari dichiarava che \u201c\"la chiesa e per bisogno della popolazione e per la poca sicurezza dei muri (era stato necessario puntellarli l\u2019anno prima) e per mancanza di architettura avrebbe bisogno d\u2019essere rifatta dalle fondamenta\"\u201d, diede inizio alla costruzione della nuova chiesa parrocchiale tra il 1894 e il 1897, in sostituzione di quella seicentesca. Costruita in un'unica navata, in stile classico corinzio, di grande effetto di forme armoniose, con cinque altari. La facciata fu terminata nel 1911 e il pavimento nel 1928. L\u2019artistico e splendido\u00a0 altare maggiore, fu acquistato nel 1938 dal parroco don Antonio Frigo, proviene dalla chiesa\u00a0 di San Francesco della Vigna di Venezia. Ha un prezioso paliotto attribuito a Baldassare Longhena, mentre il gruppo scultoreo dell\u2019Annunciazione \u00e8 opere di Pietro Baratta (sec. XVII). L\u2019altare della Madonna del Rosario (tardo sec. XVII) e probabilmente l\u2019altare maggiore della chiesa precedente, mentre quello di sant\u2019Antonio proviene dalla demolita chiesa di Carturo (sec. XVIII). Tra il 1934 e il 1935, per il soffitto della navata centrale, i pittori Silvio Travaglia e Antonio Soranzo hanno eseguito due dipinti a olio su legno raffiguranti il Martirio e la Gloria di San Bartolomeo. Nel 1995, fu ricostruito il nuovo portale, decorato con quattro formelle in bronzo opera di Alberto Verza. Nel 1999, don Antonio Fasolo, nel rispetto delle nuove norme liturgiche conciliari, il presbiterio fu adeguato al nuovo ordinamento liturgico, con un nuovo altare per la celebrazione e con un\u00a0 nuovo ambone in marmo bianco di Carrara, opera dello scultore Romeo Sandrin. Sotto alla navata si trova la cripta.\nChiesa di San Giovanni Battista (Lissaro).\nLa pieve di San Giovanni Battista \u00e8 ricordata il 3 aprile 1288, quando Giovanni di Viacio, chierico della sua chiesa,\u00a0 fu testimone ad un atto del vescovo di Padova Bernardo. Tra le chiese appartenenti alla pieve di Lissaro, c\u2019era anche quella di S. Michele di Arlesega, San Bartolomeo di Mestrino, S. Giacomo di Ronchi, San Michele di Relda (localit\u00e0 di Veggiano) e\u00a0 il Monastero-Ospizio di S. Maria del Zocco. La primitiva chiesa parrocchiale fu riedificata prima del 29 agosto 1498, quando il vescovo Pietro Barozzi la consacr\u00f2. Poco meno di quattro secoli dopo, ai tempi di Don Rocco Pozza (S. Giacomo di Lusiana 1821\u00a0\u2013 Lissaro 1887)\u00a0 la chiesa ormai pericolante fu sostituita con una nuova ad una sola navata, progettata dall\u2019arch. Antonio Diedo, benedetta la prima pietra il 5 agosto 1860, fu decorata nel 1909 da Demetrio d\u2019Alpago e allievi, fu consacrata il 27 agosto 1910. In questi stessi anni fu rinforzato\u00a0 ed elevato l\u2019antico campanile. Nel presbiterio la chiesa possiede all'altare maggiore una bella tavola che rappresenta il Battesimo di Ges\u00f9, di Gerolamo Tessari detto del Santo (1532), e una grande pala con la Madonna in trono tra santa Giustina, san Pietro, san Paolo e sant'Elena eseguita nel 1545,\u00a0 attribuita a Stefano dell\u2019Arzere. Da pochi anni, accanto all'edificio sacro, si trova un nuovo e rinnovato patronato.\nChiesa di San Michele Arcangelo (Arlesega).\nCappella alle dipendenze della Pieve di Lissaro, Arlesega fu fino ai primi anni del Mille sotto la giurisdizione della Diocesi di Vicenza. Nel 1077 compare insieme alla matrice nell\u2019elenco delle chiese padovane poste sotto la protezione imperiale. Era gi\u00e0 allora dedicata a San Michele Arcangelo, culto di origine longobarda. Nel 1568 con bolla papale la chiesa fu unita come curazia sussidiaria alla Pieve di Lissaro che ne nominava il curato. Come tale, teneva registri canonici e civili, fonte battesimale e cimitero. L\u2019edificio, che nel Cinquecento risultava pregevolmente affrescato, fu oggetto nei secoli di vari restauri. Nel 1854 vennero rifatti coro e soffitto; dieci anni dopo si aggiunsero le quattro cappelle laterali, si sistemarono gli archi del coro e il soffitto a vela. Nel 1906 venne ricostruito il campanile, crollato con parte della chiesa alcuni anni prima. Dal 1907 \u00e8 parrocchia autonoma. Si affaccia sulla Statale 11.\nVilla Contarini Raffaella (Arlesega).\nDella Villa Contarini Raffaella di Arlesega, edificata probabilmente nella prima met\u00e0 del XVI secolo, non \u00e8 a tutt\u2019oggi noto il nome dell\u2019architetto. Gli affreschi ancora presenti sulla facciata principale sono invece riconducibili per certo ad un seguace dello Zelotti: vengono avvicinati per impianto figurativo al ciclo pittorico del Castello del Catajo, prova ulteriore della presumibile datazione della villa (prima del 1570). Il complesso si compone della Villa: la costruzione pi\u00f9 antica con tipologia tipica delle prime ville venete, di impianto scamozziano. I saloni passanti sia al piano rialzato che al primo occupano il terzo medio dei fronti; le quattro sale poste ai vertici e gli spazi centrali con le scale completano le fasce laterali ad est e ad ovest. L\u2019ala destra (coeva alla villa) si struttura in un porticato a modesta profondit\u00e0 (10 arcate), con corridoio corrispondente al piano superiore e sale sul retro. L\u2019ala sinistra, invece, \u00e8 un ampliamento risalente agli anno 50 del \u2018900, epoca in cui la villa fu trasformata in orfanotrofio.\nChiesetta di Santa Maria del Soco (Arlesega).\nIntorno alla met\u00e0 del XIII secolo, la Madonna apparve su un ceppo a due contadini nelle campagne tra Grisignano di Zocco e Arlesega, al confine tra le province di Vicenza e Padova. In quel luogo si decise di erigere una chiesetta, tutt'oggi visibile poco prima del casello autostradale per l'Autostrada A4. Nell\u2019area compresa tra il sagrato e l\u2019antica locanda-osteria gi\u00e0 a partire dal 1267 inizi\u00f2 il ricordo devozionale di questa apparizione mariana, con la presenza di commercianti e artigiani provenienti dalle vicine campagne vicentine e padovane che per l\u2019occasione proponevano i loro prodotti ai numerosi fedeli. Il pi\u00f9 antico documento ufficiale giunto fino a noi in cui si danno disposizioni sulla Fiera risale invece al 1555, dagli archivi della Serenissima Repubblica di Venezia: \u00e8 un\u2019autorizzazione ad organizzare anche per quell\u2019anno, come da lunga tradizione, \u201cla Fiera del Soco in villa di Grisignano, territorio parte padovan e parte vicentin...\u201d. Ebbe cos\u00ec origine la Fiera del Soco, che ancora oggi si tiene nella vicina Grisignano ad inizio settembre, ed \u00e8 una delle pi\u00f9 grandi fiere d'Europa.\nInfrastrutture e trasporti.\nMestrino e la frazione Arlesega sono attraversate dalla Strada statale 11 Padana Superiore, dall'Autostrada A4 (Italia) e inoltre il comune \u00e8 dotato di una stazione (Stazione di Mestrino) lungo la Ferrovia Milano-Venezia, posta nella vicina Ronchi di Campanile, frazione di Villafranca Padovana.\nIl comune \u00e8 servito da corse autobus gestite da Busitalia Veneto e SVT (Vicenza).\nSport.\nLa principale squadra di calcio della citt\u00e0 \u00e8 \"S.S.D. A.R.L. Mestrino Calcio\" che milita nel girone C veneto di Eccellenza. I colori sociali sono: il verde ed il bianco ed \u00e8 nata nel 1949. Ma a Mestrino si trovano anche la societ\u00e0 di pallamano che si chiama Pallamano Mestrino e due societ\u00e0 di pallacanestro, divisesi nel 2015, la Pallacanestro Mestrino e i Raptors Mestrino ed \u00e8 presente una societ\u00e0 pallavolistica, la Volley Eagles. Come sport di combattimento c'\u00e8 il Karate Goju Ryu ed \u00e8 a medio-corta distanza.\nNel 1987, Diego Armando Maradona, con la maglia del Napoli, si allen\u00f2 nei campi sportivi di Via Fabio Filzi, a Mestrino.\nNatio di Mestrino \u00e8 il cestista e allenatore Davide Cantarello."}
{"id": "1165389", "revid": "562499", "url": "https://it.wikipedia.org/wiki?curid=1165389", "title": "Cimberio Novara", "text": ""}
{"id": "1165391", "revid": "809148", "url": "https://it.wikipedia.org/wiki?curid=1165391", "title": "Ghetto degli ebrei (Cagliari)", "text": "Il Ghetto, impropriamente definito degli Ebrei, \u00e8 un edificio storico della citt\u00e0 di Cagliari, attuale sede di un centro culturale-museale. Sorge sul bastione di Santa Croce, tra la via omonima e il Cammino Nuovo, con ingresso sulla via Santa Croce. Si trova a picco sulle mura di cinta del quartiere di Castello\".\"\nEsso nacque nel 1738 come caserma militare e fu la sede principale del corpo dei Dragoni di Sardegna.\nStoria.\nLa caserma venne edificata in epoca sabauda per volont\u00e0 del vicer\u00e9 Carlo di Rivarolo, nel 1738, sull'area sovrastante il bastione di Santa Croce, e intitolata a san Carlo in onore del sovrano allora regnante, Carlo Emanuele III di Savoia.\nL'edificio fu progettato dagli ingegneri militari piemontesi Felice de Vincenti e Augusto della Vall\u00e9e per ospitare il reparto dei Dragoni di Sardegna. Nel 1863 la caserma, nota come Caserma San Carlo, conteneva pi\u00f9 di 300 uomini e 40 cavalli, alloggi per veterani, scuderie dei Carabinieri, magazzini del Genio e l'Intendenza militare. Alla fine del XIX secolo, smessa la funzione militare, la caserma divent\u00f2 realmente un piccolo \"ghetto\", all'interno del quale trovarono alloggio diverse famiglie povere. Inevitabilmente l'area fu soggetta a degrado, ma a dare il colpo di grazia furono i bombardamenti del '43, che procurarono gravi danni alla struttura. Subito dopo la guerra la caserma torn\u00f2 ad ospitare abitazioni private e ancora oggi ne esistono, nella parte dell'edificio a cui si accede tramite il portico sopra il quale si trova l'epigrafe con la data di costruzione della caserma. Nel 2000, dopo un lungo restauro, la ex caserma San Carlo \u00e8 stata riaperta per ospitare il centro culturale conosciuto come \"Il Ghetto\".\nL'errata denominazione di \"Ghetto degli Ebrei\" deriva dal fatto che poco pi\u00f9 avanti realmente esisteva il quartiere dove essi abitavano, zona delimitata fra la via Santa Croce e la via Stretta.\nLa comunit\u00e0 ebraica.\nLa zona bassa del Castello dove sorge anche il \"ghetto\", ospit\u00f2 nel medioevo la comunit\u00e0 ebraica di Cagliari. Oggi si individua il quartiere ebraico, la cosiddetta Giudaria, negli isolati compresi tra la via Santa Croce, anticamente il \"vicus Iudeorum\", e la via Stretta. In quest'area sorgeva anche la Sinagoga, in seguito soppiantata dalla basilica di Santa Croce.\nUna piccola comunit\u00e0 di ebrei pisani era presente in Castello gi\u00e0 nel XIII secolo. Con la conquista aragonese e la cacciata dei pisani, nella giudaria di Castello si insedi\u00f2 una comunit\u00e0 ebraica di origini iberiche.\nUn ghetto ebraico a Cagliari, sul modello del ghetto di Venezia, istituito nel 1516, non \u00e8 mai esistito, perch\u00e9 gli ebrei vennero scacciati dalla citt\u00e0, come da ogni possedimento spagnolo, nel 1492, anno che di fatto pose termine alla storia della piccola comunit\u00e0 ebraica di Cagliari."}
{"id": "1165392", "revid": "110157", "url": "https://it.wikipedia.org/wiki?curid=1165392", "title": "Arcidiocesi di Johannesburg", "text": "Larcidiocesi di Johannesburg (in latino: \"Dioecesis Ioannesburgensis\") \u00e8 una sede metropolitana della Chiesa cattolica in Sudafrica. Nel 2019 contava 1.081.000 battezzati su 8.357.555 abitanti. \u00c8 retta dall'arcivescovo Buti Joseph Tlhagale, O.M.I.\nTerritorio.\nL'arcidiocesi si trova nella provincia sudafricana di Gauteng, e comprende i seguenti distretti: Johannesburg, Alberton, Balfour, Benoni, Boksburg, Brakpan, Carletonville, Delmas, Germiston, Heidelberg, Kempton Park, Krugersdorp, Nigel, Randburg, Randfontein, Roodepoort, Sandton, Soweto, Springs, Vereeniging, Vanderbijlpark e Westonaria.\nSede arcivescovile \u00e8 la citt\u00e0 di Johannesburg, dove si trova la cattedrale di Cristo Re (\"Christ the King\").\nIl territorio si estende su 14.517\u00a0km\u00b2 ed \u00e8 suddiviso in 132 parrocchie.\nStoria.\nLa prefettura apostolica del Transvaal \u00e8 stata eretta il 4 giugno 1886 con il breve \"Quae aeternae\" di papa Leone XIII, ricavandone il territorio dal vicariato apostolico del Natal (oggi arcidiocesi di Durban).\nIl 16 settembre 1904 la prefettura apostolica fu elevata a vicariato apostolico con il breve \"Quae catholico nomini\" di papa Pio X.\nIl 22 dicembre 1910 e il 12 giugno 1923 cedette porzioni del suo territorio a vantaggio dell'erezione rispettivamente delle prefetture apostoliche del Transvaal settentrionale (oggi diocesi di Polokwane) e di Lydenburg (oggi diocesi di Witbank).\nIl 9 aprile 1948 cedette un'altra porzione del suo territorio a vantaggio dell'erezione del vicariato apostolico di Pretoria (oggi arcidiocesi) e contestualmente cambi\u00f2 il proprio nome in vicariato apostolico di Johannesburg.\nL'11 gennaio 1951 il vicariato apostolico fu elevato a diocesi con la bolla \"Suprema Nobis\" di papa Pio XII, come suffraganea di Pretoria.\nIl 14 ottobre 1965 cedette un'ulteriore porzione del suo territorio a vantaggio dell'erezione della prefettura apostolica del Transvaal occidentale (oggi diocesi di Klerksdorp).\nIl 5 giugno 2007 la diocesi \u00e8 stata elevata al rango di arcidiocesi metropolitana in virt\u00f9 della bolla \"Cum ad aptius consulendum\" di papa Benedetto XVI, assegnandole come chiese suffraganee la diocesi di Manzini in Swaziland, la diocesi di Klerksdorp e la diocesi di Witbank.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 8.357.555 persone contava 1.081.000 battezzati, corrispondenti al 12,9% del totale."}
{"id": "1165393", "revid": "484362", "url": "https://it.wikipedia.org/wiki?curid=1165393", "title": "Rauisuchia", "text": "I rauisuchi (Rauisuchia) sono un gruppo di rettili estinti, vissuti nel Triassico, vagamente simili a coccodrilli.\nI predoni del Triassico.\nLa postura eretta indica che questi animali erano attivi predatori, con una capacit\u00e0 di locomozione superiore a quelle delle loro prede come i dicinodonti e i rincosauri. I rauisuchi furono animali di successo, che vissero fino alla fine del Triassico quando, insieme a molti altri grandi arcosauri, si estinsero. Con l'uscita di scena di questo gruppo, i dinosauri teropodi emersero come gli unici grandi predatori terrestri: le impronte fossili dei dinosauri carnivori sono improvvisamente abbondanti dall'inizio del Giurassico inferiore in poi, quando i rauisuchi erano scomparsi.\nIl cranio dei rauisuchi era davvero gigantesco: in alcune forme, come \"Saurosuchus\" e \"Fasolasuchus\", raggiungeva il metro di lunghezza, ed era equipaggiato con armi formidabili: i denti lunghi e aguzzi lungo i bordi delle potenti mascelle. Gli arti erano lunghi e slanciati, e sorreggevano un possente corpo muscoloso; la coda era lunga e forte.\nLa postura eretta.\nJos\u00e9 Bonaparte e Michael Benton, nel corso degli anni '80, hanno fatto notare come i rauisuchi avessero sviluppato una postura eretta in un modo indipendente e del tutto diverso da quello dei dinosauri: il femore \u00e8 rimasto verticale, mentre l'acetabolo ha acquisito un'angolazione ventrale. I dinosauri, invece, hanno sviluppato una curvatura della testa del femore. La postura dei rauisuchi viene definita quindi colonnare.\nClassificazione problematica.\nIl gruppo dei rauisuchi \u00e8 ancora poco conosciuto: originariamente si pensava fossero imparentati con i grandi arcosauriformi primitivi del Triassico inferiore come \"Erythrosuchus\", ma successivamente, studiando la struttura della caviglia, sono stati classificati come crurotarsi. Attualmente nel gruppo sono riconosciute tre famiglie: Prestosuchidae, Rauisuchidae e Poposauridae, cui si tenderebbe ad aggiungere la bizzarra famiglia degli Ctenosauriscidae (come l\"'Arizonasaurus\"), e che comprende sia forme erbivore che carnivore con una possibile convergenza evolutiva con \"Dimetrodon\" del Permiano o gli spinosauridi del Cretaceo. A questi bisogna aggiungere una quantit\u00e0 di altre forme troppo primitive per essere classificate in una di queste famiglie.\nMolti paleontologi, attualmente, ritengono che il gruppo dei rauisuchi sia parafiletico, e che rappresenti una quantit\u00e0 di linee evolutive imparentate ma evolutesi indipendentemente e occupanti la stessa nicchia ecologica. Ad esempio, alcuni studiosi ritengono che i poposauridi siano pi\u00f9 strettamente imparentati con i coccodrilli che con i prestosuchidi; altri paleontologi, invece, riconoscono i rauisuchi come gruppo monofiletico. Recenti studi su una forma scoperta da poco, \"Batrachotomus\", stanno facendo luce sulla vera natura di questo gruppo di rettili carnivori.\nAlcune forme.\nTra gli esempi di rauisuchi pi\u00f9 noti, da ricordare \"Ticinosuchus\", del Triassico medio di Svizzera e Italia, \"Saurosuchus\" del Triassico superiore dell'Argentina, \"Postosuchus\" del Triassico superiore degli USA. Alcuni rauisuchi, come \"Teratosaurus\", per molti anni dopo la loro scoperta vennero scambiati per dinosauri carnivori, a causa della frammentariet\u00e0 dei loro resti e delle evidenti somiglianze con il gruppo dei teropodi."}
{"id": "1165397", "revid": "486946", "url": "https://it.wikipedia.org/wiki?curid=1165397", "title": "Diritto continentale", "text": ""}
{"id": "1165404", "revid": "192217", "url": "https://it.wikipedia.org/wiki?curid=1165404", "title": "Sonetti de' mesi", "text": "I Sonetti de' mesi sono un ciclo di 14 sonetti con schema metrico ABBAABBACDCDCD, scritti in volgare toscano nei primi due decenni del Trecento da Folg\u00f3re da San Gimignano. Il dedicatario \u00e8 Nicol\u00f2 de Nisi (forse legato alla potente famiglia senese dei Tolomei). Le poesie rientrano nel genere del plazer, sono cio\u00e8 un elenco di cose piacevoli, in questo caso quelle che \u00e8 bello fare mese per mese.\nL'originale formula della struttura in cui \u00e8 suddivisa l'opera dell'artista toscano venne ripresa secoli pi\u00f9 tardi da Guccini nella \"Canzone dei 12 mesi\".\nQuesti sonetti, anni pi\u00f9 tardi, furono parodiati dal giullare di corte Cenne da la Chitarra.\nSintesi dell'opera.\nPreludio-introduzione.\nIl poeta dedica alla brigata nobile e cortese (la brigata nobile e cortese forse \u00e8 chi legge i sonetti de' mesi) allegria e rifulge da cose non piacevoli e poco gradevoli, tipo spese, ronzini come cavalli e cacciagioni di misere quaglie...\nIn questo gaudio incorona Nicol\u00f2 de Nisi re di Siena con una brigata capitanata da \"Tingoccio\", \"Min di Tingo\", \"Ancaiano\", \"Bartolo\", \"Mugavero\" e \"Fainotto\", tanto fieri da sembrare i figli di Priamo, re di Troia e pi\u00f9 cortesi di Lancillotto, cavaliere della Tavola Rotonda.\ngennaio.\nIn questo sonetto augura camere ben riscaldate dal fuoco, letti coperti da lenzuola e coperte che tengano ben caldo, ed a chi vuole proprio uscire di giocare a palle di neve con le donzelle e quando si \u00e8 stanchi di andare a riposarsi in casa al caldo...\nfebbraio.\nIn questo sonetto augura una buona caccia di cervi, caprioli e cinghiali, con segugi al seguito dei cacciatori, i quali dovranno avere al loro seguito delle borse piene di soldi per rifarsi degli avari che non pagheranno la loro cacciagione.\nSe nessuno comprer\u00e0 la loro cacciagione augura ai cacciatori di fare un'ottima cena con del buon vino, indi stanchi di dormire fino a buon mattino...\nmarzo.\nPer marzo augura delle buone pescate (addirittura delfini e storioni).\naprile.\nAd aprile augura a tutti prati fioriti, fontane sgorgante acqua rinfrescante, buona compagnia, ottimi cavalli spagnoli e canti provenzali accompagnati da strumenti tedeschi e paggi riverenti d'inchini.\nmaggio.\nPer maggio augura cavalli inghirlandati e stendardi a pi\u00f9 non posso, gente ilare, che dai balconi lancia ghirlande di fiori e melarance ed ai giovani di baciarsi con amore.\ngiugno.\nPer giugno augura monti ricoperti di boschi con ville e castelli tutt'intorno ad una cittadella con in mezzo una bella fontanella dai 1000 rami e fiumicelli rinfrescanti.\nluglio.\nA luglio augura scorpacciate di vini e pranzi con buone portate.\nagosto.\nAd agosto augura di castelli siti nella frescura delle Alpi ed andando in giro qua e l\u00e0 far\u00e0 sognare d'essere ritornati al castello al fresco, desiderando a lungo andare di ritornare nella casa natia (Toscana)...\nsettembre.\nA settembre augura cacciagione aviaria.\nottobre.\nAd ottobre augura balli ed inebrianti calici pieni di vino e la mattina successiva dopo una sciacquata di viso di riprendere la vita quotidiana meglio di prima.\nnovembre.\nA novembre augura 30 muli carichi di monete, coppe d'argento e suppellettili di stagno, confetti di Gaeta, se il freddo incombe, di ripararsi al fuoco e di cibarsi d'un buon pasto, e, se, per giunta piove col vento, di avere riparo (siati ne le letta ben forniti).\ndicembre.\nSi torna in citt\u00e0 col dicembre che viene: davanti al fuoco, a lume di candela si gioca ai dadi e poi ancora si gustano ghiotti bocconi e si vuotano le botti. Vestiti di calde zimarre, tabarri e mantelli si ride alle spalle degli avari che non sanno godere. Lasciateli perdere, conclude Folgore.\nConclusione-Dedica.\nDedica a Nicolo de Nisi e firma (nella terz'ultima rima)."}
{"id": "1165405", "revid": "22356", "url": "https://it.wikipedia.org/wiki?curid=1165405", "title": "Dinornithiformes", "text": ""}
{"id": "1165419", "revid": "33151", "url": "https://it.wikipedia.org/wiki?curid=1165419", "title": "Gustavo Dor\u00e9", "text": ""}
{"id": "1165422", "revid": "339392", "url": "https://it.wikipedia.org/wiki?curid=1165422", "title": "Roma Masters", "text": ""}
{"id": "1165429", "revid": "122246", "url": "https://it.wikipedia.org/wiki?curid=1165429", "title": "Pioppaino", "text": " \nPioppaino \u00e8 una frazione di Castellammare di Stabia e conta circa 3500 abitanti. Non presenta particolari vicende storiche n\u00e9 attrazioni turistiche.\nGeografia fisica.\nLa frazione di Pioppaino \u00e8 interamente pianeggiante, costituita sulla piana alluvionale del fiume Sarno.\nStoria.\nPioppaino ha storia abbastanza recente: qualche primo insediamento abitativo si ha intorno al 1700, ma pi\u00f9 che altro come fattorie e piccole case per contadini. A partire dalla fine degli anni '70 la zona ha avuto un vero e proprio boom edilizio, soprattutto con la costruzioni di palazzi fatti da cooperative. L'attivit\u00e0 predominante rimane l'agricoltura, soprattutto verso la zona nord, mentre quella sud, ossia pi\u00f9 vicino al centro di Castellammare di Stabia \u00e8 una zona prettamente abitativa. La frazione di Pioppaino ha anche due rioni: Annunziatella e Savorito.\nInfrastrutture e trasporti.\nFerrovie.\nLa zona \u00e8 servita dalla stazione Pioppaino della Circumvesuviana sulla linea Torre Annunziata \u2013 Sorrento.\nAutobus Urbani.\nAutobus urbani collegano la zona con il centro."}
{"id": "1165434", "revid": "767487", "url": "https://it.wikipedia.org/wiki?curid=1165434", "title": "Charlotte Perrelli", "text": "Carriera artistica.\nHa vinto l'Eurovision Song Contest 1999 con la canzone \"Take Me to Your Heaven\". Il titolo in svedese con cui vinse il Melodifestivalen, selezione nazionale che le permise di rappresentare il suo paese, \u00e8 \"Tusen och en natt\".\nHa recitato nella soap opera svedese \"Vita l\u00f6gner\" nel 1997. La sua carriera musicale inizia con la band \"Wizex\" dal 1997 al 1999. Nel 1999 inizia la sua carriera da cantante solista.\nNel 2003 \u00e8 co-presentatrice del Melodifestivalen e, dato il successo ottenuto, viene riconfermata anche per l'edizione successiva.\nNel 2008 torna al Melodifestivalen con la canzone \"Hero\", che vince e da a Charlotte l'opportunit\u00e0 di rappresentare il suo paese all'Eurovision Song Contest 2008. Nonostante le alte aspettative e il successo della canzone, che \u00e8 il singolo pi\u00f9 venduto da un artista svedese in quell'anno, la Svezia supera la semifinale grazie al ripescaggio della giuria e \"solo\" 18\u00aa in finale.\nDal 2009 al 2011 partecipa come giurata alla versione svedese del programma di successo \"Got Talent\".\nNel 2012 partecipa nuovamente al Melodifestivalen con la canzone \"The Girl\", ma non ottiene lo stesso successo avuto negli anni precedenti, arrivando quinta in semifinale e di conseguenza non qualificandosi per la finale. Nonostante ci\u00f2, l'omonimo album il singolo ottengono un discreto riscontro in patria.\n\u00c8 zia dei cantanti Benjamin e Sebastian Ingrosso, nati dai fratelli del suo primo marito Nicola, dal quale ha avuto due figli. Dalla relazione con Anders Jense ha avuto un altro figlio nel 2013.\nDiscografia.\nAlbum.\nTutti gli album e la loro massima posizione raggiunta nella Top 60 Svedese."}
{"id": "1165437", "revid": "20090", "url": "https://it.wikipedia.org/wiki?curid=1165437", "title": "Repubblica sovietica slovacca", "text": ""}
{"id": "1165438", "revid": "713714", "url": "https://it.wikipedia.org/wiki?curid=1165438", "title": "Comunit\u00e0 montana del Turano", "text": "La Comunit\u00e0 montana del Turano \u00e8 una delle pi\u00f9 piccole comunit\u00e0 montane del Lazio, sita in provincia di Rieti.\nComuni.\nLa comunit\u00e0 montana consta di cinque comuni:\n\u00c8 inclusa anche la frazione di Posticciola (Rocca Sinibalda)."}
{"id": "1165441", "revid": "547992", "url": "https://it.wikipedia.org/wiki?curid=1165441", "title": "Giovanna d'Asburgo", "text": "Biografia.\nEra la quarta figlia dell'imperatore Carlo V, e di sua moglie, Isabella del Portogallo. I suoi nonni paterni erano Filippo I di Castiglia e Giovanna di Castiglia, mentre i suoi nonni materni erano Manuele I del Portogallo e Maria di Trast\u00e1mara, sorella di sua nonna paterna. Venne chiamata in onore della nonna paterna Giovanna di Castiglia. A otto anni parlava latino e sapeva suonare diversi strumenti musicali.\nPer diversi anni Giovanna fu la reggente della Castiglia, dapprima in nome di suo padre Carlo V e poi di suo fratello Filippo II.\nCome i fratelli, Giovanna aveva un carattere schivo, amava la solitudine e si mostrava molto fredda nei riguardi altrui.\nAnche quando si trovava alla corte del fratello, bench\u00e9 fossero affezionati, prendevano i pasti, passeggiavano nei giardini e andavano a caccia separatamente.\nMatrimonio.\nL'11 gennaio 1552, spos\u00f2 per procura a Toro, il principe ereditario del Portogallo Giovanni Manuele d'Aviz (1537 \u2013 1554), figlio di Giovanni III del Portogallo e di Caterina d'Asburgo. Questo matrimonio, che era un mezzo di riavvicinamento con il Portogallo, fu anche una delle premesse che permisero a suo fratello Filippo II (Filippo I come re del Portogallo), di pretendere al trono portoghese; Filippo oltre che ereditare il trono dalla loro madre, aveva anche sposato la sorella di Giovanni Manuele, Maria Emanuela d'Aviz, questo matrimonio fu combinato assieme a quello tra Giovanna e Giovanni Manuele.\nIl matrimonio dur\u00f2 appena un paio di anni a causa della morte prematura di Giovanni a causa della tubercolosi il 2 gennaio 1554. Tuttavia, il 20 gennaio 1554 a Lisbona, Giovanna diede alla luce un figlio, che sarebbe succeduto direttamente al nonno Giovanni III col nome di Sebastiano I del Portogallo. \nIl 17 maggio 1554 torn\u00f2 in Spagna, su richiesta del padre, e affid\u00f2 il figlio appena nato alle cure della suocera, che era anche sua zia, la regina Caterina.\nReggenza.\nUna volta in Spagna, e dopo una visita alla nonna Giovanna a Tordesillas, Giovanna assunse la reggenza del paese, a causa dell'assenza dell'imperatore e di suo fratello, che and\u00f2 in Inghilterra per sposare Maria Tudor. Ricopr\u00ec questa carica fino al 1559, quando Filippo ritorn\u00f2 in Spagna. \nDi carattere energico, Giovanna sapeva di essere circondata da persone di fiducia, molti dei quali di origine portoghese, che era arrivati in Castiglia al seguito di sua madre, l'imperatrice Isabella.\nGiovanna non si rispos\u00f2 mai n\u00e9 torn\u00f2 in Portogallo per vedere suo figlio.\nMorte.\nNel 1555, sotto il nome di Mateo S\u00e1nchez, emise segretamente i voti degli scolastici secondo le costituzioni della Compagnia di Ges\u00f9, divenendo l'unica vera gesuitessa della storia.\nNel 1559 corse voce che nel convento ella fosse diventata amante del suo direttore spirituale Francesco Borgia. Tuttavia, visto il carattere estremamente freddo e severo dell'infanta, la notizia \u00e8 quasi certamente infondata.\nMor\u00ec in convento nel 1573.\nDiscendenza.\nGiovanna e Giovanni Manuele ebbero un figlio:"}
{"id": "1165449", "revid": "767487", "url": "https://it.wikipedia.org/wiki?curid=1165449", "title": "Comunit\u00e0 montana XVI Monti Ausoni di Pico", "text": "La Comunit\u00e0 Montana XVI Monti Ausoni di Pico \u00e8 nata dalla soppressione della ex XVI Comunit\u00e0 Montana di Lenola. Questa comunit\u00e0 montana \u00e8 sita nel Lazio, precisamente nella provincia di Frosinone.\nComuni.\nQuesta comunit\u00e0 montana \u00e8 composta da cinque comuni:"}
{"id": "1165451", "revid": "237161", "url": "https://it.wikipedia.org/wiki?curid=1165451", "title": "Fuero", "text": "Fuero \u00e8 un termine che possiede vari significati, ma ha particolare rilevanza perch\u00e9 \u00e8 il risultato di una particolare selezione di norme consuetudinarie da adoperare in un processo.\nDescrizione.\nI Fueros sono le forme maggiormente risalenti al diritto locale, trovarono diffusione nella penisola iberica attorno all'XI secolo.\nI \"fueros breves\" sono brevi raccolte di consuetudini e nel corso dell'XI e del XII secolo si accrescono e si consolidano, diventando cos\u00ec note con il nome di \"Fueros extensos\".\nTra i pi\u00f9 importanti \"fuero\" c'\u00e8 il \"Fuero Juzgo\" del III secolo (1241), che \u00e8 una versione in lingua castigliana del \"Liber Iudiciorum\" (654 d.c.), una compilazione di leggi territoriali che derivano dalle norme consuetudinarie importate dall'esperienza dei Visigoti nella Spagna del V e VI secolo. La Castiglia fu infatti il primo regno della penisola iberica ad attuare una politica di uniformazione giuridica a discapito dei particolarismi locali. I \"fuero\" castigliani avevano perci\u00f2 valore generale in modo da ordinare ed uniformare l'ordinamento giuridico sul territorio. Altre esperienze del genere si registrano in Navarra (\"Fuero general de Navarra\") e Aragona (\"Fuero de Aragon\"). In seguito mentre la Castiglia fu il primo porto d'approdo al processo di \"recezione\" del diritto romano in Spagna, in Navarra e Aragona le nobilt\u00e0 locali erano restie all'importazione del diritto romano, visto come diritto imperiale che minacciava le consuetudini locali, garanzie del loro potere sul territorio.\nIn un contesto pi\u00f9 ristretto il \"fuero\" rappresentava il riconoscimento scritto che il signore feudale faceva nei confronti di realt\u00e0 pi\u00f9 piccole ed avevano generalmente ad oggetto il patrimonio. Per questa ragione \"fuero\" divent\u00f2 presto sinonimo di privilegio accordato dal Signore.\nDenominazione delle comunit\u00e0 autonome.\nLa Navarra \u00e8 ufficialmente denominata Comunit\u00e0 Forale della Navarra e dalla costituzione spagnola \u00e8 prevista la possibilit\u00e0 di unione a seguito di referendum tra i Paesi Baschi e la Navarra."}
{"id": "1165454", "revid": "287204", "url": "https://it.wikipedia.org/wiki?curid=1165454", "title": "Ascensione di Isaia", "text": " \nLAscensione di Isaia \u00e8 un apocrifo dell'Antico Testamento pervenutoci in greco su redazione definitiva di inizio II secolo d.C. Il nucleo originario rappresentato dalla prima sezione (Martirio di Isaia), probabilmente di origine essena, costituiva un prototesto semitico ora perduto. Alla prima sezione seguirono successive aggiunte cristiane. Le 3 sezioni per la loro eterogeneit\u00e0 sono in passato circolate, e attualmente da molti considerate, come autonome.\nContiene 3 sezioni eterogenee attinenti al profeta Isaia (fine VIII-inizio VII secolo a.C.): \nL'opera si diffuse subito negli ambienti monastici ed ascetici egiziani, ove sopravvisse sino al V-VI secolo."}
{"id": "1165455", "revid": "71563", "url": "https://it.wikipedia.org/wiki?curid=1165455", "title": "Bolzano (incrociatore)", "text": "Il Bolzano fu un incrociatore pesante della Regia Marina, impiegato durante la seconda guerra mondiale. Apparteneva alla classe Trento, ma con delle diversit\u00e0 costruttive tali da farlo considerare talvolta una classe a parte.\nCostruzione.\nIl \"Bolzano\" fu costruito nei cantieri Ansaldo di Genova, venne varato nel 1932 ed entr\u00f2 in servizio nel 1933; sebbene impostato nove mesi prima del \"Pola\" entr\u00f2 in servizio otto mesi dopo di questo. Nel 1937 venne modificato l'armamento secondario: 8 mitragliere da 37/54 mm sostituirono i cannoni poppieri da 100/47 mm e 8 mitragliere da Breda Mod. 31 da 13,2\u00a0mm presero il posto delle 4 mitragliere da 40/39 mm e delle 4 mitragliere da 12,7\u00a0mm e con questa configurazione partecip\u00f2 alla seconda guerra mondiale.\nDotato di buon armamento e ottima velocit\u00e0, aveva per\u00f2 una grave deficienza nella scarsa corazzatura che lo rendeva molto vulnerabile (difetto proprio anche dei tipi \"Trento\").\nPer questi motivi venne considerato \"un errore magnificamente eseguito\".\nInvece di produrre un terzo esemplare della superata classe Trento, avrebbe potuto essere costruita un'ulteriore unit\u00e0 della pi\u00f9 avanzata classe Zara, ma questo venne evitato in quanto avrebbe comportato per l'Ansaldo condividere parte dei profitti con la rivale OTO.\nServizio.\nLa nave prese parte al secondo conflitto mondiale svolgendo durante il conflitto compiti di scorta ai convogli e partecipando alle pi\u00f9 importanti battaglie nel mar Mediterraneo.\nNel 1938, in occasione della crisi dei Sudeti, la Regia Marina era tornata a valutare la possibilit\u00e0 di costruire una portaerei, inizialmente secondo il progetto \"Gagnotto\" sviluppato durante la guerra di Etiopia che prevedeva la trasformazione in portaerei del transatlantico \"Roma\", e tra le ipotesi venne valutata anche la possibilit\u00e0 di trasformare l'incrociatore pesante \"Bolzano\" in incrociatore lanciaerei, basato su quello dell'incrociatore portaerei realizzato dal generale del Genio navale Giuseppe Rota nel 1925, mediante la demolizione della sovrastrutture ad esclusione delle due torri da 203 mm all'estrema prora e all'estrema poppa, con l'installazione di quattro catapulte, di cui una incassata nel ponte e tre brandeggiabili; sul lato destro della nave sarebbe stata realizzata una piccola isola con uno o due fumaioli. La nave in tale configurazione sarebbe stata in grado di movimentare una dozzina di aerei da caccia. Il progetto venne tuttavia accantonato.\nAllo scoppio della seconda guerra mondiale la nave, dotata di idrovolanti IMAM Ro.43, era inquadrata nella III Divisione incrociatori assieme al \"Trento\" e al \"Trieste\" e il 9 luglio 1940, assieme al \"Trento\", prese parte alla battaglia di Punta Stilo, nel corso della quale venne colpito da tre proietti da 152\u00a0mm sparati dall'incrociatore leggero \"Neptune\", riuscendo tuttavia a continuare il combattimento nonostante danni al timone e alla torre prodiera da 203, un impianto lanciasiluri distrutto e alcune falle a poppa, sulla dritta, attraverso la quale imbarc\u00f2 qualche centinaio di tonnellate d'acqua (in gran parte espulse con le pompe).\nIl 31 agosto fece parte della forza navale uscita in mare per contrastare l'operazione britannica \"Hats\" e che tuttavia rientr\u00f2 senza aver sparato un solo colpo.\nSuccessivamente prese parte alla battaglia di Capo Teulada del 27-28 novembre 1940, durante la quale spar\u00f2 27 colpi (molti meno dei due gemelli, perch\u00e9 il suo tiro fu disturbato dalle cortine fumogene), lanci\u00f2 un idrovolante che fu il primo velivolo ad individuare le unit\u00e0 britanniche, e riusc\u00ec a far valere la sua elevata velocit\u00e0 per rompere il contatto impari con le corazzate nemiche.\nIl 9 febbraio 1941 fece parte della formazione uscita per attaccare le unit\u00e0 britanniche che avevano bombardato Genova e nell'occasione catapult\u00f2 un idrovolante per individuare il nemico, senza per\u00f2 riuscirvi. Del resto, la confusione, i ritardi e gli errori negli avvistamenti e nelle comunicazioni fecero s\u00ec che la flotta britannica se ne andasse indisturbata.\nIl 27-28 marzo dello stesso anno fu fra le unit\u00e0 scelte per compiere un'incursione ai danni del traffico britannico nel Mediterraneo orientale, incursione poi culminata nello scontro di Gaudo e nel disastro di Capo Matapan. Durante la battaglia il \"Bolzano\" evit\u00f2 di stretta misura bombe e siluri d'aereo.\nIl 24 aprile 1941 fece parte, assieme al Trieste, alla VII Divisione incrociatori e a due cacciatorpediniere (\"Ascari\" e \"Carabiniere\"), della scorta indiretta ad un convoglio di cinque mercantili (\"Marburg\", \"Rialto\", \"Kibfels\", \"Birmania\", \"Reichenfels\") diretti in Nord Africa.\nUn mese pi\u00f9 tardi forn\u00ec ancora scorta indiretta (assieme al \"Trento\" e ai cacciatorpediniere \"Ascari\", \"Lanciere\" e \"Carabiniere\") ad un altro convoglio per la Libia, formato dai trasporti truppe \"Conte Rosso\", \"Marco Polo\", \"Esperia\" e \"Calitea\". La perdita del \"Conte Rosso\", avvenuta per siluramento da parte del sommergibile inglese HMS \"Upholder\", non fece che confermare l'inutilit\u00e0 della scorta da parte di unit\u00e0 maggiori (corazzate e incrociatori). Il 27 aprile i due incrociatori scortarono due convogli di rientro.\nNon ci furono invece problemi nella scorta indiretta di un altro convoglio, l'\u00abEsperia\u00bb, fra l'8 ed il 9 giugno dello stesso anno; oltre al \"Bolzano\" vi presero parte anche il \"Trento\", il \"Lanciere\", l\"Ascari\" ed il \"Corazziere\".\nFra il 16 ed il 20 luglio il \"Bolzano\" ed il \"Trieste\", assieme ai caccia \"Ascari\", \"Carabiniere\" e \"Corazziere\", fornirono scorta indiretta ad un convoglio veloce per il trasporto di truppe (\"Neptunia\", \"Oceania\" e \"Marco Polo\") da Taranto a Tripoli.\nIl 26 agosto 1941 usc\u00ec in mare assieme al resto della III Divisione (cui si era aggiunto l'incrociatore pesante \"Gorizia\") e ad altre unit\u00e0, per contrastare l'operazione britannica \"Mincemeat\" (consistente nel minamento della zona di mare al largo di Livorno). Non avendo compreso lo scopo dell'operazione britannica, e pensando che si trattasse di un convoglio, le unit\u00e0 italiane non entrarono in contatto con quelle inglesi. Il \"Bolzano\" fu silurato dal sommergibile britannico HMS \"Triumph\" e, rimorchiato a Messina, rimase fuori uso per tre mesi.\nIn settembre si trovava ancora a Messina quando fu colpito da una bomba durante un attacco aereo. Ci furono vari danni, morti e feriti.\nNel 1942 prese parte alla grande battaglia aeronavale di mezzo agosto. Usc\u00ec in mare il 12 agosto assieme al \"Gorizia\", al \"Trieste\", alla VII Divisione e a 11 cacciatorpediniere, per intercettare ed annientare un convoglio britannico gi\u00e0 decimato dagli attacchi aerei e subacquei italo-tedeschi. Il comando ritenne per\u00f2 che le navi avrebbero corso il rischio di essere sottoposte a pesanti attacchi aerei e ne ordin\u00f2 quindi il rientro. Fu sulla rotta di ritorno che le navi caddero nell'agguato del sommergibile britannico HMS \"Unbroken\", che silur\u00f2 il \"Bolzano\" e l'incrociatore leggero \"Muzio Attendolo\". Mentre quest'ultimo riusc\u00ec a tornare in porto con i propri mezzi, il \"Bolzano\", in fiamme e imbarcando acqua, dovette essere rimorchiato sino alla vicina Panarea, dove si adagi\u00f2 sui bassifondali.\nDopo un mese di lavori fu possibile rimetterlo a galla ed il 15 settembre l'unit\u00e0 venne rimorchiata a Napoli e successivamente a La Spezia per le necessarie riparazioni, che tuttavia non poterono procedere per mancanza di materiale e si era tornati ad ipotizzarne nuovamente la trasformazione in nave \"lancia-aerei\", che rimase comunque sulla carta. All'annuncio dell'armistizio l'8 settembre 1943, non essendo ancora in condizioni di riprendere il mare, non pot\u00e9 seguire le sorti del resto della squadra navale, costretta dalle clausole armistiziali a trasferirsi a Malta.\nIl \"Bolzano\", abbandonato dall'equipaggio il 9 settembre, cadde in mano ai tedeschi che l'indomani lo saccheggiarono (cos\u00ec come anche la popolazione civile). Spogliato di tutto quanto era utilizzabile, l'incrociatore fu abbandonato a se stesso.\nNel timore che i tedeschi potessero affondarlo per bloccare l'entrata del porto della Spezia, gli Alleati lo inclusero fra gli obiettivi di un'incursione di assaltatori misti italo-britannici da compirsi a La Spezia il 22 giugno 1944. Un chariot britannico (mezzo derivato dagli SLC italiani) si port\u00f2 sotto la carena del \"Bolzano\" e vi piazz\u00f2 una carica esplosiva che esplose affondando la nave.\nNell'aprile del 1945, quando gli alleati entrarono alla Spezia, venne ritrovato affondato e capovolto in rada. Recuperato alla fine del conflitto venne successivamente demolito."}
{"id": "1165460", "revid": "73843", "url": "https://it.wikipedia.org/wiki?curid=1165460", "title": "Europa Europa", "text": "Europa Europa \u00e8 stato un programma televisivo italiano di intrattenimento, in onda su Rai Uno il sabato, in prima serata, tra il 1988 e il 1990.\nStoria.\nCondotto da Elisabetta Gardini e da Fabrizio Frizzi, \u00e8 andato in onda, presso il Teatro delle Vittorie di Roma, dal marzo 1988 al giugno 1990. Ha avuto pertanto tre edizioni, articolate in un numero variabile di puntate (da 14 a 16) e svoltesi fra i mesi di febbraio e giugno. Ideatore e autore della trasmissione era Michele Guard\u00ec, coautori Giorgio Calabrese e Mario Di Tondo, la regia era affidata a Luigi Bonori e le musiche e la direzione orchestrale al maestro Piero Pintucci. Ospiti fissi erano l'attrice, ballerina e \"show girl\" Alessandra Martines, il ballerino Raffaele Paganini, il coreografo e ballerino Andr\u00e8 De La Roche e il Trioreno. Anche il celebre attore e uomo di spettacolo Leo Gullotta prese parte, come invitato d'onore, ad alcune puntate (1988). Il programma rappresent\u00f2 per Frizzi l'esordio in prima serata e l'inizio della fortunata collaborazione con Michele Guard\u00ec.\nNell'edizione del 1990, Fabrizio Frizzi ed Elisabetta Gardini furono affiancati da Milva, Mia Martini e Fiordaliso in qualit\u00e0 di ospiti musicali per 3 puntate ciascuna; nella decima e ultima puntata le artiste presenziarono insieme.\nFormula.\nIl variet\u00e0 si proponeva, attraverso l'intrattenimento, di far conoscere agli spettatori italiani, in vista della nascita dell'Unione europea fissata di l\u00ec a pochi anni, le varie realt\u00e0 continentali e di familiarizzarli con esse, attraverso collegamenti, interviste, brevi documentari e la presenza, al Teatro delle Vittorie, di invitati spesso prestigiosi provenienti da ogni parte d'Europa (uomini politici e di spettacolo soprattutto).\nCuore del programma erano i collegamenti, effettuati dall'estero, da parte dello scrittore e giornalista Giorgio Calabrese, coautore della trasmissione e sempre alla continua ricerca di fatti curiosi, tradizioni, abitudini, rivelatrici del carattere di genti lontane e spesso poco conosciute (nonostante la comune appartenenza alla grande famiglia europea), le loro idiosincrasie e, in definitiva, anche le similitudini con il popolo italiano.\nPer accrescere la popolarit\u00e0 del programma fu ideata dal \"Radiocorriere TV\", uno degli sponsor del programma, la possibilit\u00e0 di far vincere ai propri lettori premi di varia natura se, grattando la leggera patina argentata presente in un riquadro della copertina della rivista, fosse apparsa una bandierina europea.\nAll'interno della trasmissione era presente anche un gioco a quiz con dei concorrenti provenienti da tutta Italia e anche dall'estero che, prima di rispondere alle domande relative alla proprie materie, dovevano superare delle prove di cultura generale su argomenti attinenti alla storia, alla geografia e alla civilt\u00e0 dei vari paesi europei.\nIl quiz era regolato dai meccanismi tipici di questo genere di intrattenimento, con la possibilit\u00e0, da parte del concorrente, di abbandonare o proseguire nel gioco e, in caso di vittoria, ripresentarsi nella puntata successiva.\nNella prima edizione del programma (1988) fu realizzata la pi\u00f9 alta vincita mai corrisposta in Italia, fino ad allora, in un telequiz. La somma, pari a trecentocinquantatr\u00e9 milioni di lire, fu vinta da un concorrente romano, Andrea Colaiacomo, che aveva partecipato a otto puntate rispondendo a domande sulla storia del cinema italiano.\nVa ricordato infine un quiz telefonico in cui veniva selezionato e chiamato un numero a caso dagli elenchi telefonici di tutta Italia. Il sorteggiato vinceva il premio in palio (gli \"scudi d'oro\") se, appena alzato il ricevitore, avesse detto le parole \"Europa Europa\", invece della classica \"pronto\" o altre frasi analoghe (lo stesso meccanismo del gioco verr\u00e0 riproposto pi\u00f9 avanti nel 1997 a \"Domenica In\", edizione diretta da Guard\u00ec, nel 2004, nella trasmissione \"Piazza Grande\" e, nel 2009, da \"I fatti vostri, \"entrambe condotte da Giancarlo Magalli con il suo tormentone famoso: \"Dite Piazza Grande! - \"poi \"Dite I fatti vostri -\" anzich\u00e9 \"Pronto\"). Si trattava in verit\u00e0 di un'idea ripresa da un gioco telefonico ideato e condotto da Ettore Andenna tra il 1978 e il 1979 nel programma \"La bustarella\" sulle frequenze di Antenna 3 Lombardia."}
{"id": "1165466", "revid": "105011977", "url": "https://it.wikipedia.org/wiki?curid=1165466", "title": "Stay (Elisa)", "text": "Stay (in italiano \"Resta\") \u00e8 una canzone di Elisa del 2006 estratta come terzo singolo dalla raccolta \"Soundtrack '96-'06\" nel 2007.\nIl singolo.\nIn Italia il singolo \u00e8 stato pubblicato solo in digitale ed \u00e8 entrato nella programmazione radiofonica il 6 aprile 2007.\nLa canzone \u00e8 stata scelta come singolo di lancio per la raccolta \"Caterpillar\" in Europa. Questo singolo esiste in due versioni ed \u00e8 stato pubblicato nell'estate del 2007. In Lussemburgo \u00e8 stato pubblicato anche un EP di \"Stay\", in versione digitale solo per l'iTunes Store.\nIl brano \u00e8 dedicato al padre di Elisa: parla del loro rapporto conflittuale, del bisogno dell'amore paterno e della vicinanza fisica.\nVideo musicali.\nIl video musicale originale della canzone, girato da Marco Salom ed Elisa a Los Angeles nel\nmarzo del 2007, vede la cantante che vaga per le strade della citt\u00e0 munita di una bandiera bianca che rappresenta la pace e la resa. Alla fine del video, al tramonto, la cantautrice incontra una bambina che rappresenta il suo passato e la sua infanzia.\nNel giugno del 2007 \u00e8 stato girato un nuovo video a Londra da Joe Tunmer per il lancio di \"Caterpillar\" in Europa, che vede Elisa vestita di rosso accingersi a traslocare da un appartamento mentre pensa ad una figura maschile pi\u00f9 grande di lei."}
{"id": "1165468", "revid": "103600362", "url": "https://it.wikipedia.org/wiki?curid=1165468", "title": "Ronzino", "text": "Il termine ronzino indica un cavallo dalla cattiva conformazione.\nNon indica quindi una razza, ma un cavallo senza \"pedigree\", meticcio, piccolo e magro.\nDurante il Medioevo con il nome \"ronzino\" ci si riferiva al cavallo di poco pregio che il padrone dava al servo per lo scudiero o per portare i bagagli.\nEtimologia.\n\"Ronzino\" (in antico italiano anche \"ronzone\" e \"roncione\") deriva dall'antico francese \"roncin\"\n (da cui il provenzale \"rocin\") dal latino medievale \"roncinus\", \"cavallo da montagna\".\nNella letteratura.\nNel romanzo \"Don Chisciotte della Mancia\", la cavalcatura del protagonista si chiama Ronzinante (\"Rocinante\" nell'originale), il cui nome \u00e8 stato scelto da Cervantes appunto per l'assonanza con il termine \"ronzino\" (\"roc\u00edn\" in lingua spagnola). Il termine \"ronzinante\" \u00e8 poi diventato un nome comune con cui si indicano cavalli vecchi, malaticci e sgraziati."}
{"id": "1165470", "revid": "287204", "url": "https://it.wikipedia.org/wiki?curid=1165470", "title": "Borderline (fumetto)", "text": "Borderline \u00e8 un fumetto di fantascienza scritto da Carlos Trillo e disegnato da Eduardo Risso, \u00e8 stato pubblicato in Argentina verso la fine degli anni ottanta. \u00c8 diviso in 55 capitoli da 12 pagine ognuno.\nTrama.\nLa storia si svolge essenzialmente nella zona di confine di una grande citt\u00e0 in un'apocalittica atmosfera cyberpunk. Il clima \u00e8 sconvolto, i ricchi vivono dentro il \"castello\" (la zona pi\u00f9 interna della citt\u00e0) invece nella zona di confine, luogo pieno di immondizie e macerie chiamato anche nucleo delle scorie di ferro, vivono i poverissimi \"infralumpen\", gente costretta a vendere i propri organi per vivere e spesso vittima di mutazioni, che viene considerata sub-umana. In questi luoghi assistiamo alla ripresa di ostilit\u00e0 dei due poteri che controllano questa zona di confine, ossia la giunta e il consiglio, entrambe subordinate all'ordine del maresciallo che controlla il governo. Da queste piccole scaramucce l'attenzione si sposta sulla lotta tra l'ordine del maresciallo e la guerriglia capeggiata dalla Gazzella della notte. Quest'ultima tradir\u00e0 la causa (rovesciare il governo) e si metter\u00e0 a disposizione del maresciallo Saki nel controllo della zona di confine.\nElementi e personaggi.\nOrdine del maresciallo.\nL'ordine del maresciallo ha preso possesso del governo parecchi anni prima, l'arma con cui ha compiuto quest'impresa \u00e8 un buco dell'ozono artificiale che ha anche scolnvolto il clima terrestre.\nConsiglio.\n\u00c8 uno dei due poteri del governo, ha uno squadrone di agenti forzati che sono la sua forza armata.\nGiunta.\n\u00c8 uno dei due poteri che controlla il governo, controlla un gruppo di soldati che ha il nome di \"comando info\". \nPubblicazioni in Italia.\nLa prima volta la serie \u00e8 stata pubblicata a puntate sulla rivista Skorpio dell'Eura Editoriale tra il 1995 e il 1996. In seguito \u00e8 stata riproposta nella collana thriller (in alternanza con \"L'Insonne\") della Free Books in sette volumi tra il 2005 e il 2006 con le copertine disegnate da Giuseppe Palumbo.\nCollegamenti esterni.\nArticolo dell'uBC su Borderline"}
{"id": "1165477", "revid": "33888", "url": "https://it.wikipedia.org/wiki?curid=1165477", "title": "Basilica di San Nazaro in Brolo", "text": "La basilica dei Santi Apostoli e Nazaro Maggiore (nome originario paleocristiano basilica apostolorum), comunemente detta basilica di San Nazaro in Brolo, \u00e8 una delle pi\u00f9 antiche chiese di Milano, situata in piazza San Nazaro in Brolo. Si tratta della pi\u00f9 antica chiesa a croce latina della storia dell'arte occidentale, realizzata in questa forma per celebrare la risurrezione di Ges\u00f9, come testimoniato da un'epigrafe collocata delle pareti del coro. Il complesso si compone della basilica e dei successivi Mausoleo Trivulzio e cappella di Santa Caterina, che sono entrambi rinascimentali. Il Mausoleo Trivulzio, monumentale cappella realizzata dal Bramantino, ha coperto l'originale facciata della basilica cambiandone radicalmente l'aspetto. Insieme alla \"basilica prophetarum\", alla \"basilica martyrum\" ed alla \"basilica virginum\", la \"basilica apostolorum\" \u00e8 annoverata tra le quattro basiliche ambrosiane, ovvero quelle fatte costruire da sant'Ambrogio.\nLa basilica prende il nome dal \"Broletto Vecchio\", detto anche \"Brolo dell'Arcivescovo\" o \"Brolo di Sant'Ambrogio\", prima sede del governo della citt\u00e0 di cui si abbia traccia documentata, che ebbe questo ruolo durante il periodo dei comuni nel basso medioevo. Il \"Broletto Vecchio\" ha dato il nome al quartiere del Brolo, del quale fa parte la basilica di San Nazario in Brolo. Il \"Broletto Vecchio\" termin\u00f2 questa funzione nel 1251, quando la sede municipale venne trasferita presso il Palazzo della Ragione, che \u00e8 infatti anche conosciuto con il nome di \"Broletto Nuovo\". Il \"Broletto Vecchio\" fu poi ristrutturato trasformandosi in Palazzo Reale.\nEdificata tra il 382 e il 386 in epoca romana tardoimperiale per volere del vescovo di Milano Ambrogio, nell'epoca in cui la citt\u00e0 romana di \"Mediolanum\" (la moderna Milano) fu capitale dell'Impero romano d'Occidente (ruolo che ricopr\u00ec dal 286 al 402), nel 1075 fu gravemente danneggiata da un rovinoso incendio venendo ricostruita in forme romaniche. Numerose furono le trasformazioni nel XVII e XVIII secolo, con le parti interne che vennero rinnovate in forme neoclassiche tra il 1828 e 1832. \u00c8 una delle basiliche paleocristiane di Milano. \nIl transetto destro conserva alcune opere artistiche importanti. Sul suo lato sinistro si trova la \"Crocifissione\" di Bonino da Campione: questo bassorilievo, databile nel XIV secolo, raffigura con estrema chiarezza e veridicit\u00e0 Cristo morto in croce con ai lati Maria sua madre e Giovanni apostolo ed evangelista inginocchiati. Sul suo lato destro, invece, \u00e8 presente una \"Ultima Cena\" rinascimentale di Bernardino Lanino.\nStoria.\nL'antica basilica paleocristiana.\nNella basilica dei Santi Apostoli e Nazaro Maggiore, a croce greca mutuata dalla quasi omonima chiesa dei Santi Apostoli di Costantinopoli, vennero poste le reliquie degli apostoli (sulla cui singola identit\u00e0 non c'\u00e8 accordo). Venne fondata e consacrata da sant'Ambrogio tra il 382 e il 386, con la data convenzionale che \u00e8 fissata al 9 maggio 386, in epoca romana tardoimperiale nel periodo in cui la citt\u00e0 romana di \"Mediolanum\" (la moderna Milano) fu capitale dell'Impero romano d'Occidente (ruolo che ricopr\u00ec dal 286 al 402).\nCon sant'Ambrogio inizi\u00f2 infatti un programma di costruzione di basiliche dedicate alle varie categorie di santi: una basilica per i profeti (la \"basilica prophetarum\", in seguito ridenominata basilica di San Dionigi), una per gli apostoli (la \"basilica apostolorum\", che poi prese il nome di basilica di San Nazaro in Brolo), una per i martiri (la \"basilica martyrum\", che divenne in seguito la basilica di Sant'Ambrogio), una per le vergini (la \"basilica virginum\", ridenominata poi basilica di San Simpliciano). Erano infatti dedicate ciascuna ad una diversa famiglia di santi, dato che non esisteva ancora l'usanza di intitolare le chiese a un solo santo. Queste quattro basiliche sono conosciute con il nome di \"basiliche ambrosiane\". \nLa \"basilica apostolorum\" venne realizzata fuori dalle mura romane di Milano, adiacente alla \"via Porticata\", con cui era in connessione grazie a un atrio. Questa strada monumentale, che era costeggiata da portici con colonne, da cui il nome, iniziava a Porta Romana d'epoca romana terminando dopo 600 metri in direzione \"Placentia\" (la moderna Piacenza) con un arco trionfale (lat. \"arcus\"). La \"Via Porticata\" rappresentava un imponente ingresso per chi proveniva da \"Roma\".\nDell'intero colonnato della \"Via Porticata\" sono giunti sino a noi uno dei capitelli dei portici (l'unico della \"Via Porticata\" che \u00e8 sopravvissuto ai secoli), che \u00e8 stato incorporato nella basilica di San Nazaro in Brolo, e quattro colonne, che sono state in seguito collocate sul retro dell'abside della basilica citata, esternamente all'edificio.\nNel 395 o 396, il 10 maggio secondo un'antica tradizione, Ambrogio trasl\u00f2 nella \"basilica apostolorum\" le reliquie del martire Nazaro creando l'abside maggiore; il corpo del santo fu deposto al centro di essa in un loculo sotterraneo (dove nel 1579 san Carlo Borromeo lo ritrov\u00f2, traslandolo nel nuovo altare controriformato). Questa parte della basilica fu probabilmente rivestita con i marmi libici donati, come ricorda un'iscrizione, in seguito ad un voto dalla nipote dell'imperatore Teodosio I, Serena, moglie di Stilicone, generale tutore dell'imperatore Onorio, che provvide ad abbellire anche il resto della basilica.\nNel IV secolo sant'Ambrogio forse seppell\u00ec sotto l'altare anche le reliquie degli apostoli Giovanni, Andrea e Tommaso, o forse quelle di Pietro e Paolo. Il reliquiario che potrebbe aver contenuto queste reliquie, in argento e finemente cesellato, \u00e8 ora esposto presso il Museo diocesano di Milano. Nel V secolo attorno all'altare apostolico vennero deposti, in sarcofagi di pietra, i corpi di alcuni vescovi milanesi successori di sant'Ambrogio, per rafforzare il collegamento tra l'autorit\u00e0 vescovile milanese e gli apostoli. Nei secoli successivi, fino all'Alto Medioevo, si afferm\u00f2 l'uso funerario, in particolare vescovile, della basilica.\nIl rifacimento in stile romanico e le successive modifiche.\nIl 30 marzo 1075 un rovinoso incendio danneggi\u00f2 gravemente la basilica, che viene ricostruita in forme romaniche, con copertura a volte, cupola ottagonale, tiburio, grandi absidi anche sui bracci laterali e con torre campanaria. Promotore della ricostruzione fu probabilmente il vescovo Anselmo III da Rho, che vi viene seppellito nel 1093. Fu in questi secoli che la chiesa prese il nome \"basilica di San Nazaro in Brolo\" abbandonando l'antica denominazione \"basilica apostolorum\". \nLa basilica prende il nome dal \"Broletto Vecchio\", detto anche \"Brolo dell'Arcivescovo\" o \"Brolo di Sant'Ambrogio\", prima sede del governo della citt\u00e0 di cui si abbia traccia documentata, che ebbe questo ruolo durante il periodo dei comuni nel basso medioevo. Il \"Broletto Vecchio\" ha dato il nome al quartiere del Brolo, del quale fa parte la basilica di San Nazario in Brolo. Il \"Broletto Vecchio\" termin\u00f2 questa funzione nel 1251, quando la sede municipale venne trasferita presso il Palazzo della Ragione, che \u00e8 infatti anche conosciuto con il nome di \"Broletto Nuovo\". Il \"Broletto Vecchio\" fu poi demolito per poter permettere la costruzione di Palazzo Reale.\nNel XVI secolo vennero eretti, in forme rinascimentali bramantesche, il Mausoleo Trivulzio davanti all'ingresso, che copr\u00ec l'originale facciata della basilica cambiandone radicalmente l'aspetto, e la cappella di Santa Caterina sul lato sinistro. Nel 1567 san Carlo Borromeo costru\u00ec un nuovo altare maggiore controriformato (modificato poi nel XVIII secolo), demolendo l'altare paleocristiano che era sotto la cupola all'incrocio dei bracci (la cui posizione fu ripristinata nel 1971 in seguito al Concilio Vaticano II), e quello di San Nazaro, che era addossato all'abside.\nLa basilica fu oggetto di numerose trasformazioni nel XVII e XVIII secolo. Il cardinal Federico Borromeo fece costruire una nuova sagrestia e rinnov\u00f2 la cappella di San Matroniano, che si trova nel braccio destro. In seguito, nel braccio sinistro, venne realizzato nel 1751 da Carlo Giuseppe Merlo l'altare di San Arderico o Ulderico e vennero affrescati coro e cupola. Le parti interne vennero infine rinnovate tra il 1828 e 1832 in forme neoclassiche.\nLa riscoperta ed il ripristino di parte delle forme originarie paleocristiane e romaniche sotto ai \"camuffamenti\" barocchi e neoclassici si deve ai lavori avviati nel 1938 dal Comitato Restauri Monumenti di Milano, condotti dall'architetto e sacerdote Enrico Villa, a cui si devono le forme attuali della basilica, ricostruite sulla base delle antiche murature rimesse in luce. Con qualche interruzione, i lavori si conclusero nel 1986.\nNei primi anni settanta del XX secolo vennero eseguiti scavi archeologici e sondaggi che hanno consentito di ricostruire la pianta paleocristiana della basilica, oltre che la terminazione dei bracci laterali e il rapporto con la citata \"Via Porticata\" romana sulla quale si affacciava la basilica. Si sono recuperati importanti reperti di epoca romana e paleocristiana ed \u00e8 stata resa visitabile l'area archeologica sotterranea.\nI resti paleocristiani.\nInterno della basilica.\nAll'interno della basilica sono conservato quattro epigrafi paleocristiane. Quelle di Ambrogio e Serena, nel presbiterio, testimoniano la fondazione della basilica da parte di Ambrogio, quella del vescovo Glicerio (nel transetto sinistro) e del medico Dioscoro (nel transetto destro, dove \u00e8 visibile la pavimentazione originale) sono di carattere funerario. A lato dell'altare moderno vi sono i resti dei basamenti delle colonne del \"triforium\" paleocristiano, ovvero dei tre accessi che davano verso i tre bracci della basilica posti di fronte all'ingresso (i due laterali e il braccio dietro l'altare). Sono giunti sino a noi anche i resti del pavimento paleocristiano del braccio orientale, realizzato con tecnica \"opus sectile\".\nLapidarium.\nIl \"lapidarium\" occupa il locale dell'antica sagrestia romanica. Sono esposti numerosi frammenti di epigrafi funerarie paleocristiane databili tra il IV e il VI secolo. In una vetrina sono presentati i reperti dalla tomba di Arderico, che fu vescovo di Milano dal 936 al 948: oltre a un anello d'oro e uno d'argento e al puntale di bastone pastorale, \u00e8 visibile un piccolo crocifisso che \u00e8 una rara testimonianza dell'artigiano altomedioevale. Nel \"lapidarium\" \u00e8 esposta una parete della \"Tomba del Pavone\", dipinta tra il VII e l'VIII secolo. Fu scoperta nel 1948 a destra dell'altare moderno e non \u00e8 accessibile al pubblico.\nArea archeologica esterna.\nTestimonianze del cimitero che si svilupp\u00f2 in adiacenza alla basilica si trovano nella zona esterna all'abside romanica, ben visibile anche dal retrostante largo Francesco Richini e prospiciente il lato occidentale della quattrocentesca Ca' Granda, che sorge non lontano. La basilica sorgeva in una zona funeraria romana, ma attrasse numerose sepolture, sia all'interno sia all'esterno della chiesa, nella speranza che le reliquie degli apostoli e del martire Nazaro potessero intercedere \"per contatto\" per le anime dei defunti. Esternamente sono anche visibili i resti del muro del braccio orientale della basilica paleocristiana: si riconosce dall'accostamento \"opus spicatum\" dei mattoni.\nSotterranei.\nDal 2012 \u00e8 possibile vedere diverse murature originarie dell'epoca di Ambrogio alte anche 13 metri sulla cui base \u00e8 stato possibile ricostruire la pianta cruciforme della basilica paleocristiana, che era provvista di bracci rettilinei terminanti con esedre semicircolari. Nei diversi vani sono esposti anche are votive, cippi funerari, anfore e laterizi romani ritrovati durante gli scavi. \u00c8 interessante notare che alcuni sarcofagi romani in serizzo furono svuotati e reimpiegati nelle murature della basilica. Sono anche presenti i resti della cappella di san Lino, realizzata dopo l'epoca paleocristiana, in pieno Medioevo, sui resti della sagrestia paleocristiana del IV-V secolo. \nNei sotterranei si trovano anche resti di ambienti di servizio risalenti al V-VI secolo e rinvenimenti d'epoca romana antecedenti alla realizzazione della basilica. Sono anche presenti i resti delle fondazioni di una delle absidi del transetto orientale della basilica paleocristiana. Nei sotterranei sono anche state trovate raffigurazioni ad affresco dell'iconografia cristiana, come la morte e la risurrezione di Ges\u00f9, rese, rispettivamente, con una croce e un \"kantharos\", che risalgono al VII-VIII secolo. \nArchitettura e arte.\nDescrizione.\nSi tratta della pi\u00f9 antica chiesa a croce latina della storia dell'arte occidentale, realizzata in questa forma per celebrare la risurrezione di Ges\u00f9, come testimoniato da un'epigrafe collocata delle pareti del coro della basilica moderna. \nAll'esterno la basilica di San Nazaro in Brolo si presenta con un doppio prospetto. Il prospetto principale, che d\u00e0 sull'omonima piazza, \u00e8 costituito dalla severa mole della facciata del Mausoleo Trivulzio. Essa, esternamente a pianta quadrata, presenta un paramento murario in mattoni rossi ed \u00e8 suddiviso in due ordini sovrapposti da un cornicione, con lesene marmoree tuscaniche in quello inferiore e ioniche in quello superiore, rimasto incompiuto. In basso, si apre l'unico portale che d\u00e0 accesso alla basilica, con timpano triangolare marmoreo, affiancato da due porte murate. \nSopra di esso, un bassorilievo raffigura al centro lo stemma Trivulzio, affiancato da due putti che sorreggono gli stemmi Colleoni (a sinistra) e Gonzaga (a destra), in onore delle casate di due delle mogli dei Trivulzio. Al centro dell'ordine superiore si apre una bifora. La cappella \u00e8 sormontata da una lanterna ottagonale.\nIl secondo prospetto della chiesa, cio\u00e8 quello che d\u00e0 su largo Francesco Richini, \u00e8 costituito dalla testata del transetto sinistro, ovvero da una grande abside. Essa \u00e8 decorata lungo il bordo superiore da una serie di archetti pensili a tutto sesto, mentre nella fascia centrale, in basso, vi \u00e8 un grande portale murato avente un piccolo protiro sorretto da due esili colonne. Di fianco all'abside del transetto sinistro si trova la cappella di Santa Caterina, opera di Antonio da Lonate (1456-1541), che la costru\u00ec su ispirazione delle opere del Bramante e che \u00e8 caratterizzata da una cupola con tamburo cilindrico e copertura conica.\nLa basilica.\nAlla basilica si accede tramite il portale che si trova sulla parete opposta all'ingresso del Mausoleo Trivulzio. L'impianto interno della basilica \u00e8 costituito da una via di mezzo fra una croce latina e una croce greca: mentre la navata centrale (composta da due campate coperte da volta a crociera) misura circa 25 metri, gli altri tre bracci (uguali, composti ognuno da una campata e da un'abside) misurano circa 20 metri. Sulla controfacciata, sorretta da possenti mensole marmoree si trova la cantoria lignea barocca, in cui vi \u00e8 un organo settecentesco; invece, lungo le pareti, sono disposte delle tele di vari autori raffiguranti alcuni santi e alcune scene della vita di Ges\u00f9.\nAll'interno dell'abside maggiore, sopraelevato di alcuni gradini rispetto al piano di calpestio della navata, si trova l'imponente altare maggiore, opera in stile barocco. Realizzato in marmi policromi (soprattutto in marmo nero), \u00e8 costituito dall'altare, con paliotto aureo, dal tabernacolo e dal baldacchino sorretto da colonne corinzie tortili, all'interno del quale si trova la statua in marmo bianco del \"Cristo Risorto\". Alla destra dell'altare maggiore si trova un ambiente altomedievale detto \"cappella di San Lino\", con resti di affreschi e sinopie. Nel transetto sinistro si trova l\"altare di Sant'Arderico\", le cui statue chiare risaltano sopra la pala d'altare in marmi scuri. \nIl transetto destro conserva alcune opere artistiche importanti. Sul suo lato sinistro si trova la \"Crocifissione\" di Bonino da Campione: questo bassorilievo, databile nel XIV secolo, raffigura con estrema chiarezza e veridicit\u00e0 Cristo morto in croce con ai lati Maria sua madre e Giovanni apostolo ed evangelista inginocchiati. Sul suo lato destro, invece, \u00e8 presente una \"Ultima Cena\" rinascimentale di Bernardino Lanino. Ai suoi piedi, si trova la tomba di Dioscoro, medico egiziano alla corte imperiale milanese in epoca tardoantica, quando la citt\u00e0 romana di \"Mediolanum\" (la moderna Milano) fu capitale dell'Impero romano d'Occidente (ruolo che ricopr\u00ec dal 286 al 402). Sulla tomba sono iscritti tre epigrammi in distici elegiaci, due in greco e uno in latino.\nIl mausoleo Trivulzio.\nL'interno della basilica \u00e8 preceduto dal Mausoleo Trivulzio, chiamato anche cappella Trivulzio, particolare opera architettonica di Bartolomeo Suardi, detto Bramantino, costruita sull'area dell'antico quadriportico della basilica romanica. Il mausoleo, ideato per accogliere le spoglie della famiglia Trivulzio, \u00e8 a pianta ottagonale e presenta una decorazione suddivisa in tre fasce orizzontali sovrapposte.\nLa rilevanza dell'opera architettonica del Bramantino, probabilmente ispirata alla vicina cappella di Sant'Aquilino, situata nella parte destra della basilica di San Lorenzo, \u00e8 dovuta al fatto che l'estrema sobriet\u00e0 e l'essenziale eleganza del mausoleo anticipano le esigenze di austerit\u00e0 dell'epoca della controriforma. Tale intenzione di solennit\u00e0 e di semplicit\u00e0 \u00e8 dimostrata dall'iscrizione posta sotto all'arca di Gian Giacomo Trivulzio:\nLa cappella di Santa Caterina.\nDal transetto sinistro, attraverso a una porta e salendo alcuni gradini, si accede alla cappella di Santa Caterina d'Alessandria, costruita su progetto di Antonio da Lonate nel 1540 circa, che si ispir\u00f2 alle opere architettoniche del Brunelleschi e del Bramante. \nL'ambiente, a pianta rettangolare e coperto da una cupola semisferica su cui si aprono alcune finestre a forma di piccoli rosoni, custodisce due opere: la \"statua dell'Addolorata\" sull'altare e un affresco raffigurante il \"Martirio di santa Caterina d'Alessandria\", opera di Bernardino Lanino (1548-1549; fu realizzato in collaborazione con Giovan Battista della Cerva), che ricopre interamente una strombatura ad arco a tutto sesto sulla parete sinistra della cappella. \nEsso si articola in pi\u00f9 scene: al centro \u00e8 raffigurata la scena del miracolo della ruota, a sinistra, dall'alto, Caterina che cerca di convertire l'imperatore romano e il processo a Caterina; a destra, dall'alto, la decapitazione di Caterina e la sua morte. Lungo la parete destra, sopra la porta che collega la cappella all'esterno, si trova una vetrata policroma dipinta opera di Luca da Leida raffigurante \"Scene della vita di Santa Caterina d'Alessandria\".\nGli organi.\nOrgano maggiore.\nSulla cantoria in controfacciata, con parapetto decorato da dipinti monocromi, si trova il principale organo a canne della basilica, costruito nel 1867 da Pietro Bernasconi e restaurato nel 1980 dalla ditta Tamburini.\nLo strumento ingloba i precedenti strumenti di Costanzo Antegnati (secolo XVI) e dei Maroni Biroldi (secolo XVIII). La facciata \u00e8 dei Biroldi.\nLo strumento \u00e8 a trasmissione integralmente meccanica e la sua consolle \u00e8 a finestra, con due tastiere di 61 note ciascuna con prima ottava cromatica estesa e pedaliera di 27 note. I registri sono azionati da manette a scorrimento laterale poste su due colonne alla destra (\"Grand'Organo\" e \"Pedale\") e alla sinistra (\"Espressivo\") delle tastiere.\nL'organo \u00e8 racchiuso all'interno di una cassa lignea scolpita e dipinta. Il prospetto si articola in tre campi divisi da paraste corinzie sulle quali sono dipinti strumenti musicali; al di sopra di esse vi \u00e8 un cornicione sormontato dalla scultura di una cetra. La mostra \u00e8 composta da canne del registro principale disposte in tre cuspidi con bocche \"a mitria\" allineate orizzontalmente. La canna centrale corrisponde al Fa1 del Principale di 16 piedi.\nOrgano del transetto.\nNel braccio destro del transetto, a pavimento, si trova l'organo a canne Mascioni \"opus 1007\", costruito nel 1977.\nLo strumento \u00e8 a trasmissione elettrica, con 24 registri, dei quali 6 reali e 18 ottenuti in trasmissione e prolungamento. La consolle \u00e8 rivolta verso l'altare, appoggiata al corpo d'organo, ed ha due tastiere di 58 note ciascuna e pedaliera concavo-radiale di 30 note; i registri sono azionati da placchette a bilico poste sopra la seconda tastiera.\nL'organo \u00e8 racchiuso all'interno di una cassa lignea di fattura geometrica. Questa si articola in due corpi, ciascuno con una propria mostra formata da canne del registro principale disposte ad ala con bocche \"a mitria\" allineate orizzontalmente. Sul retro della cassa, al di fuori di essa, vi sono, guardando dal retro, a destra le canne lignee del Bordone 16' e a sinistra le prime 12 canne lignee di principale.\nOrgano della cappella di Santa Caterina.\nNella cappella di Santa Caterina, sulla cantoria lignea in controfacciata, sopra la porta che mette in comunicazione la cappella con la basilica, si trova un organo a canne, costruito nel 1833 da Paolo Chiesa e restaurato dalla ditta Mascioni di Cuvio nel 1986.\nLo strumento \u00e8 a trasmissione integralmente meccanica, con 15 registri. La sua consolle \u00e8 a finestra e consta in un unico manuale di 50 note con prima ottava scavezza e pedaliera a leggio di 17 note anch'essa con prima ottava scavezza.\nL'organo \u00e8 racchiuso all'interno di una cassa lignea sobriamente decorata con intagli e dorature. Al centro vi \u00e8 la mostra, composta da 25 canne di flauto disposte in cuspide unica con bocche \"a mitria\" allineate orizzontalmente, affiancata da due coppie di lesene tuscaniche."}
{"id": "1165481", "revid": "436907", "url": "https://it.wikipedia.org/wiki?curid=1165481", "title": "Neo Ex", "text": ""}
{"id": "1165482", "revid": "767487", "url": "https://it.wikipedia.org/wiki?curid=1165482", "title": "Quarto libro di Baruc", "text": " \nIl Quarto libro di Baruc o Omissioni di Geremia \u00e8 un apocrifo dell'Antico Testamento, pseudoepigrafo di Baruc 'segretario' di Geremia durante l'esilio di Babilonia (VI secolo a.C.). Scritto in greco nella met\u00e0 II secolo d.C., \u00e8 di origine giudaica con successiva rielaborazione cristiana.\nDescrive l'operato di Geremia e Baruc presso i deportati durante l'esilio di Babilonia "}
{"id": "1165483", "revid": "75435", "url": "https://it.wikipedia.org/wiki?curid=1165483", "title": "1 Baruc", "text": ""}
{"id": "1165485", "revid": "75435", "url": "https://it.wikipedia.org/wiki?curid=1165485", "title": "4 Baruc", "text": ""}
{"id": "1165487", "revid": "767487", "url": "https://it.wikipedia.org/wiki?curid=1165487", "title": "Comunit\u00e0 montana Valle del Liri", "text": "La Comunit\u00e0 montana Valle del Liri \u00e8 una delle comunit\u00e0 montane del Lazio, sita nella provincia di Frosinone.\nComuni.\nCon 19 comuni, \u00e8 una delle pi\u00f9 estese. I comuni sono:"}
{"id": "1165488", "revid": "171091", "url": "https://it.wikipedia.org/wiki?curid=1165488", "title": "Ch\u00e2tillon (azienda)", "text": "La Ch\u00e2tillon (pron. fr. : ) o Societ\u00e0 Anonima Italiana per le Fibre Tessili Artificiali S.p.A. \u00e8 stata un'azienda italiana operante nel settore delle tecnofibre.\nStoria.\nOrigini.\nNel 1917, in piena prima guerra mondiale, fu fondata \"Soie de Ch\u00e2tillon\" (pron. fr. : - che significa in italiano \"Seta di Ch\u00e2tillon\") con uno stabilimento nell'omonimo comune valdostano, pi\u00f9 vicino alle centrali idroelettriche, in epoche in cui il trasporto di energia sulle lunghe distanze era ancora problematico.\nIl procedimento scelto fu quello alla viscosa (poi rayon) che in quel momento era il pi\u00f9 diffuso. La societ\u00e0 ebbe ben presto un largo sviluppo in Piemonte: a Ivrea e a Vercelli si costruirono grandi stabilimenti che dettero occupazione a migliaia di operai. Nelle fasi pi\u00f9 squisitamente tessili di preparazione dei filati (torcitura, binatura, orditura) la manodopera era prevalentemente femminile.\nA Motta San Damiano, in provincia di Pavia la controllata S.A. Carlo De Sigis aveva uno stabilimento per la produzione del solfuro di carbonio.\nNel 1926 passa sotto la propriet\u00e0 di Banca Commerciale Italiana e nel 1929 viene acquisita da Sofindit che nel 1934 la ceder\u00e0 a IRI.\nNel 1942 viene ceduta ad un consorzio di industriali lanieri, diventando Chatillon - Societ\u00e0 Anonima Italiana Fibre Tessili Artificiali S.p.A.\nNel dopoguerra la Ch\u00e2tillon estese la sua attivit\u00e0 anche alle fibre sintetiche in particolare nylon 6 da caprolattame e poliestere, soprattutto fiocco.\nIl peso della Ch\u00e2tillon nel panorama finanziario and\u00f2 anche oltre la sua importanza industriale e il proprio presidente Furio Cicogna divent\u00f2 presidente della Confindustria dal 1961 al 1966.\nL'assorbimento dell'Acsa e l'entrata nell'orbita Montedison.\nEntrata nel 1955 nell'orbita della Edison, assorb\u00ec l'Acsa, che a Marghera aveva costruito uno stabilimento per la produzione delle fibre acriliche; nel 1966 conflu\u00ec nel gruppo Montedison, a seguito della fusione tra la Montecatini e la Edison (che fino ad allora deteneva il suo controllo).\nLa nascita della Montefibre.\nNel 1972 si fonderanno per incorporazione nella Ch\u00e2tillon altre due aziende del gruppo, la Rhodiatoce e la Polymer; la Ch\u00e2tillon assunse quindi la denominazione di Montefibre, societ\u00e0 creata da Montedison per riunificare le attivit\u00e0 del gruppo in tema di fibre chimiche.\nA seguito del riordino delle attivit\u00e0 produttive della Montefibre (1981) venne ripresa, per designare una delle societ\u00e0 \"figlie\" monoprodotto, la denominazione Ch\u00e2tillon, che and\u00f2 ad indicare quella che gestiva, con un capitale di 2 miliardi di lire e 1.200 dipendenti, la produzione della viscosa e dell'acetato di cellulosa negli stabilimenti di Ch\u00e2tillon e Vercelli.\nLa societ\u00e0 era quotata in borsa, ma ben presto segn\u00f2 perdite rilevantissime; nel 1985 verr\u00e0 definitivamente liquidata dalla Montefibre."}
{"id": "1165489", "revid": "75435", "url": "https://it.wikipedia.org/wiki?curid=1165489", "title": "Omissioni di Geremia", "text": ""}
{"id": "1165492", "revid": "287204", "url": "https://it.wikipedia.org/wiki?curid=1165492", "title": "Anastasija Romanovna Zachar'ina", "text": "Biografia.\nFamiglia.\nAnastasija apparteneva alla famiglia Zachar'in-Jur'ev, che in seguito si sarebbe chiamata Romanov. Suo padre, il boiardo Roman Zachar'in-Jur'ev, fu Okol'ni\u010dij al tempo di Basilio III. Suo fratello era Nikita Romanovi\u010d Zachar'in-Jur'ev, padre di F\u00ebdor Romanov, il primo a prendere il cognome Romanov, e nonno di Michele, che, grazie alla parentela con l'ultimo zar della dinastia Rurik, F\u00ebdor I, pot\u00e9 ambire con successo al trono di Russia, diventando il primo zar della famiglia Romanov, dopo il Periodo dei torbidi.\nLa famiglia Zachar'in-Jur'ev era un ramo minore di una casa nobile, che era gi\u00e0 stata a corte, quindi \u00e8 possibile che Ivan abbia incontrato Anastasija, sebbene non ne esista alcuna testimonianza. Uno dei suoi zii era stato uno dei tutori di Ivan durante la reggenza di sua madre, la grande principessa Elena Glinskaja. Il padre di Anastasia discendeva dal boiardo F\u00ebdor soprannominato \"Koshka\" (\"Gatto\"), il quarto figlio del boiardo Andrej Kobyla. Le origini di sua madre Uliana Ivanovna sono sconosciute. Anastasija aveva almeno 3 fratelli pi\u00f9 grandi - i fratelli Daniel e Nikita e la sorella Anna. Entrambe le ragazze trascorrevano la maggior parte della loro infanzia e della prima giovinezza con la madre e ricevettero un'educazione tradizionale alle nobildonne del loro rango.\nMatrimonio.\nAnastasija fu scelta come moglie da Ivan dopo una selezione effettuata al Cremlino tra tutte le giovani nobili in et\u00e0 da marito, fatte giungere a Mosca per ordine del sovrano. Il matrimonio fu celebrato il 3 febbraio 1547 nella Cattedrale dell'Annunciazione. Diede alla luce sei figli\nGli storici ritengono che Anastasija ebbe una discreta influenza nel mitigare il carattere impulsivo e violento del marito. Nell'estate del 1560 si ammal\u00f2 improvvisamente e mor\u00ec. A causa di questo evento, Ivan soffr\u00ec di seri problemi nervosi, dovuti anche al sospetto che ella fosse stata avvelenata dai boiardi. Pur non raggiungendo alcuna prova di tale crimine, ordin\u00f2 che un gran numero di questi ultimi fosse torturato e ucciso.\nSuccessivi esami effettuati sui resti della defunta zarina da parte di archeologi ed esperti forensi sovietici hanno tuttavia confermato la presenza di residui velenosi all'interno delle sue ossa, dando credito ai sospetti del marito. Gli alti livelli di mercurio nei suoi capelli potrebbero essere sintomi di avvelenamento. Mentre il mercurio era usato anche come cura, portando ad alcuni dibattiti sulla questione, i livelli trovati di mercurio erano troppo alti secondo gli esperti e quindi la versione dell'avvelenamento rimane la pi\u00f9 probabile."}
{"id": "1165496", "revid": "1987129", "url": "https://it.wikipedia.org/wiki?curid=1165496", "title": "Liccio", "text": "Il liccio \u00e8 una parte di un telaio da tessitura che serve al movimento dei fili di ordito. Anche per eseguire un lavoro semplice, come la tela, devono essere almeno due. I licci contengono \"maglie\" nel cui occhiello passano i fili.\nCompito dei licci \u00e8 aprire il passo. Nel caso dell'armatura a tela, la pi\u00f9 semplice, aprire il passo significa dividere le due serie di fili dell'ordito portando, alternativamente, la serie pari verso l'alto e contemporaneamente quella dispari in basso. Sono necessari due licci, uno porta la serie pari e l'altro la serie dispari. Questo movimento di abbassamento e sollevamento, che incrocia le due serie di fili, serve a bloccare il filo di trama tra quelli dell'ordito e quindi a costruire il tessuto.\nSe l'armatura lo richiede possono essere pi\u00f9 di due: tre per il denim (blue-jeans), quattro per la saia, almeno cinque per il raso da cinque e pi\u00f9 per lavorazioni complesse.\nStruttura.\nLa movimentazione dei licci avviene con pedali o leve a cui sono collegati tramite corde, vengono mossi dal tessitore ad ogni battuta, ovviamente nell'industria tessile la meccanizzazione \u00e8 completa e i telai funzionano in maniera automatica.\nIl corretto passaggio dei fili di ordito nelle maglie dei licci \u00e8 di vitale importanza per la riuscita della tessitura, un errore nel passaggio nelle maglie, un filo non infilato, infilato nel liccio sbagliato, o incrociato con il filo vicino, porta ad un errore evidente sul tessuto, che va corretto prima di cominciare il lavoro."}
{"id": "1165499", "revid": "599013", "url": "https://it.wikipedia.org/wiki?curid=1165499", "title": "Debreceni K\u00f6zleked\u00e9si V\u00e1llalat", "text": "La Debreceni K\u00f6zleked\u00e9si V\u00e1llalat, nota anche con la sigla DKV, \u00e8 la societ\u00e0 che svolge il trasporto pubblico filotranviario nella citt\u00e0 di Debrecen e nel suo circondario.\nStoria.\nLa societ\u00e0, fondata nel 1883 col nome di \"Debrecen Local Tramway Company\", inizi\u00f2 il trasporto pubblico a Debrecen il 2 ottobre 1884 con tram a cavalli ed a vapore, trasformati a trazione elettrica nel 1911. Nel 1906 si aggiunsero ai servizi della compagnia le ferrovie colleganti Hajd\u00fas\u00e1mson e Ny\u00edrb\u00e1tor con Debrecen.\nNel 1940 si contavano 10 linee tranviarie fino al 2 giugno 1944 quando, a causa del bombardamento, gli impianti furono gravemente danneggiati ed il tram riprese parzialmente a circolare solo nel 1947.\nNel 1970 quasi tutte le linee tranviarie tranne una furono soppresse, il materiale rotabile in gran parte demolito e nei percorsi furono impiegati inizialmente autobus, sostituiti gradualmente dai pi\u00f9 ecologici filobus, a partire dal 1985: gli ZIU-9, di produzione sovietica, inaugurarono il servizio, recentemente soppiantati dai moderni e silenziosi Solaris-Ganz Trollino da 12 metri.\nEsercizio.\nL'azienda gestisce tram e filobus (Solaris-Ganz Trollino), riconoscibili per la livrea bianco-celeste con una banda gialla.\nSede.\nLa sede legale si trova a Debrecen."}
{"id": "1165502", "revid": "153881", "url": "https://it.wikipedia.org/wiki?curid=1165502", "title": "Modello di de Saint Venant", "text": ""}
{"id": "1165508", "revid": "26891", "url": "https://it.wikipedia.org/wiki?curid=1165508", "title": "Rafale", "text": ""}
{"id": "1165509", "revid": "26891", "url": "https://it.wikipedia.org/wiki?curid=1165509", "title": "Gripen", "text": ""}
{"id": "1165511", "revid": "100623", "url": "https://it.wikipedia.org/wiki?curid=1165511", "title": "Alouattinae", "text": ""}
{"id": "1165513", "revid": "36426", "url": "https://it.wikipedia.org/wiki?curid=1165513", "title": "Basilica di San Nazaro Maggiore", "text": ""}
{"id": "1165517", "revid": "2036687", "url": "https://it.wikipedia.org/wiki?curid=1165517", "title": "Sicko", "text": "Sicko \u00e8 un film documentario del 2007 diretto da Michael Moore, presentato fuori concorso al 60\u00ba Festival di Cannes.\nIl film si concentra sui problemi della sanit\u00e0 statunitense, basata su un sistema che riserva le cure migliori alle classi pi\u00f9 abbienti, e denuncia la sostanziale inesistenza di strutture sanitarie riservate agli indigenti, teoricamente previste in quasi tutti gli stati federali.\nIl documentario ha sub\u00ecto le aspre critiche dell'AMA (American Medical Association), una delle associazioni di medici statunitensi, ampiamente citata da Moore, per le azioni che negli anni cinquanta tentarono di collegare una eventuale estensione dei diritti sanitari ad un indirizzamento in senso socialista del paese.\nTrama.\nMichael Moore in questo documentario analizza con un occhio fortemente critico il Sistema di assistenza sanitaria degli Stati Uniti d'America. Introdotto nel 1971 per iniziativa dell'allora Presidente Richard Nixon con la nobile intenzione di garantire \"le migliori cure sanitarie del mondo\", oggi \u00e8 di fatto in mano alle grandi e potenti lobby delle assicurazioni e del farmaco, divenute ormai ricchissime anche grazie a politiche attuate senza il minimo senso di umanit\u00e0, tese a negare il pi\u00f9 possibile cure mediche, spesso indispensabili, ai loro clienti o attuando minimi cavilli contrattuali. Nel film si denuncia anche come gli enormi profitti spesso vengano utilizzati per finanziare membri del Congresso degli Stati Uniti, spingendoli cos\u00ec a sostenere una legislazione loro favorevole. A tal proposito, un'emblematica scena raffigura alcuni membri del Congresso presenti alla firma di una legge a favore delle ditte farmaceutiche accompagnati ciascuno da una piccola targhetta, che ricorda molto quelle utilizzate per presentare ai clienti il prezzo dei beni in vendita presso i comuni esercizi commerciali, raffigurante il finanziamento ricevuto. Tra di loro c'\u00e8 anche l'allora presidente Bush, \"prezzato\" con una cifra non lontana dal milione di dollari. Si arriva cos\u00ec al 2003, anno in cui le assicurazione mediche e le case farmaceutiche hanno guadagnato il totale controllo del mercato sanitario americano.\nNel corso del film verranno testimoniate alcune storie di persone coinvolte a vario titolo in questo sistema, da soggetti privi di copertura sanitaria costretti a lavorare ben oltre l'et\u00e0 pensionabile per fruire dell'assicurazione medica garantita dal datore di lavoro, o a rinunciare a cure talvolta vitali perch\u00e9 privi di assicurazione sanitaria, o a pazienti letteralmente abbandonati a forza sul marciapiede di una strada pubblica da taxi appositamente ingaggiati dagli ospedali, fino a persone che, nonostante l'assicurazione sottoscritta con le pi\u00f9 blasonate compagnie americane, si vedono negare il rimborso delle cure, anche malgrado la diagnosi di malattie gravi come il cancro. Questo inumano sistema verr\u00e0 testimoniato pubblicamente anche da alcuni ex addetti ai lavori, tra i quali la dottoressa Linda Peeno, di cui in una scena viene mostrata la confessione spontanea di un rifiuto amministrativo ad un cliente, successivamente morto per questa scelta, confessando altres\u00ec il metodo di assoluto interesse al guadagno monetario da parte della compagnia assicuratrice.\nPer confrontare i sistemi esteri, il regista si reca in Canada, dove incontra un paziente cui \u00e8 stato gratuitamente ricucito il medio, comparando la sua storia a quella di un paziente americano, presentato ad inizio film, vittima di un incidente del tutto simile che ha per\u00f2 causato l'amputazione anche dell'anulare ma costretto a rinunciare a farsi ricucire il medio perch\u00e9 l'intervento sarebbe costato pi\u00f9 di 40000\u20ac aggiuntivi. Andr\u00e0 poi nel Regno Unito, dove la sua ricerca di \"uffici per il pagamento delle cure\" guadagner\u00e0 la risata di alcuni pazienti, e quindi in Francia.\nTornato in patria, Moore racconter\u00e0 le storie dei soccorritori volontari dell'attentato alle Torri Gemelle che denunciano di non aver possibilit\u00e0 di curare le malattie causate loro dall'assistenza che hanno volontariamente prestato (e pertanto priva di appositi strumenti protettivi). Per poter offrire loro un'assistenza medica, Moore si reca nella base navale americana di Guant\u00e1namo dove, per ironia della sorte, alcuni terroristi responsabili dell'attentato ricevono gratuitamente da detenuti le migliori cure mediche. Intimato dai mezzi militari di allontanarsi, si recher\u00e0 cos\u00ec all'Avana, dove i volontari verranno curati normalmente presso un ospedale locale. Una delle donne del gruppo, andando in una farmacia per comprare un inalatore per l'asma che le occorre, scoprir\u00e0 con rabbia e frustrazione che quel particolare farmaco costa poche decine di centesimi mentre in una qualunque delle farmacie in America per acquistare la stessa identica medicina occorrono circa 120 dollari. Venuti a conoscenza della loro presenza, i volontari usciti dagli ospedali vengono invitati da una stazione locale dei vigili del fuoco e ricevuti con tutti gli onori. Commosso da questo gesto di fratellanza da un paese peraltro da sempre dipinto come il nemico, ed appellandosi al sacrosanto mdiritto di espressione, chiude il film mostrando la sua donazione anonima di un assegno di 12.000 dollari al gestore del maggior sito a lui avverso (Moorewatch.com) garantendogli il pagamento della costosa assicurazione della moglie malata, anche se la circostanza \u00e8 smentita dal gestore del sito.\nAccoglienza.\nIncassi.\nCon un budget stimato di $ 9 milioni, il documentario incassa 24.540.079 dollari negli Stati Uniti e 33.105.392 dollari in tutto il mondo."}
{"id": "1165519", "revid": "1345932", "url": "https://it.wikipedia.org/wiki?curid=1165519", "title": "Polifilia", "text": "\u00c8 detta polifilia la propriet\u00e0 di un gruppo di specie di non avere al suo interno un antenato comune. Un gruppo con tale propriet\u00e0 \u00e8 detto polifiletico ed \u00e8 poco pertinente in cladistica.\nDi solito si tratta di raggruppamenti d'uso comune (come le alghe) che hanno qualche carattere in comune, ma che di fatto costituisce un insieme di cladi d'origine differente. Pu\u00f2 anche trattarsi di raggruppamenti (come i protisti) resi invalidi dall'analisi cladistica."}
{"id": "1165527", "revid": "171091", "url": "https://it.wikipedia.org/wiki?curid=1165527", "title": "Val di Rh\u00eames", "text": "La Val di Rh\u00eames (pron. fr. : ) \u00e8 una valle laterale della Valle d'Aosta, solcata nel fondovalle dal torrente Dora di Rh\u00eames che segna il confine del Parco Nazionale del Gran Paradiso.\nGeografia.\nLa Val di Rh\u00eames appartiene al bacino idrografico destro della Dora Baltea. Si trova tra la Valsavarenche (ad est) e la Valgrisenche (ad ovest). Nel comune di Introd (a nord) la valle si congiunge con la Valsavarenche, poco prima di arrivare al fondo valle. A sud la valle arriva al confine con la Francia.\nOrografia.\nI monti principali che contornano la valle sono:\nValichi alpini.\nLa valle non ha facili comunicacazioni con le vallate vicine. I valichi alpini principali sono:\nTurismo.\nPer favorire l'ascensione ai monti della valle e l'escursionismo in alta quota la valle \u00e8 dotata del rifugio alpino\nGian Federico Benevolo, situato a quota 2.285\u00a0m costituisce un'importante base di partenza in particolare per le ascensioni scialpinistiche e per coloro i quali percorrono l'alta via Alta via della Valle d'Aosta n. 2."}
{"id": "1165528", "revid": "1543377", "url": "https://it.wikipedia.org/wiki?curid=1165528", "title": "Controversia di Praga", "text": "Per \"controversia di Praga\" (in inglese, \"Prague connection\" o \"Atta in Prague conspiracy theory\") si intende il presunto viaggio che Mohamed Atta, il leader del commando terroristico degli attentati dell'11 settembre 2001, avrebbe compiuto nell'aprile del 2001 a Praga per incontrarsi con il console (e presunto agente dei servizi segreti) iracheno Ahmed Khalil Ibrahim Samir al-Ani.\nL'incontro \u00e8 stato considerato, fino a met\u00e0 del 2004, la prova dei legami fra al-Qaida ed il regime di Saddam Hussein. L'avvenimento \u00e8 stato successivamente smentito da funzionari cechi e ritenuto ampiamente improbabile dalla CIA, dall'FBI e dalla Commissione sull'11 settembre.\nLa prima \u00abcontroversia\u00bb.\nMohamed Atta entra per la prima volta in territorio statunitense il 3 giugno 2000, a bordo di un volo proveniente da Praga e diretto all'aeroporto di Newark (New Jersey). Le prime indagini segnalano che Atta avrebbe tentato di raggiungere la capitale ceca gi\u00e0 il 30 maggio a bordo di un volo proveniente da Bonn, ma che fosse stato rimpatriato in Germania perch\u00e9 privo di visto.\nAtta si sarebbe poi nuovamente recato a Praga via autobus nella notte fra il 1\u00ba e il 2 giugno, questa volta provvisto del visto necessario all'espatrio. Il 17 giugno 2004, l'editorialista conservatore del \"National Review\" Andrew McCarthy scrive:\nIl 29 agosto 2004, il \"Chicago Tribune\" rivela che sul volo Bonn-Praga del 30 maggio 2000 non vi era Mohamed Atta, ma un suo quasi omonimo: l'uomo d'affari pachistano Mohammed Atta (il cui nome si compita con due \"m\", anzich\u00e9 una sola). Era l'Atta pachistano a non avere i documenti in regola e dunque ad essere stato rimpatriato. Il futuro dirottatore Mohamed Atta - i cui documenti erano in ordine - arriva invece a Praga il 2 giugno, per partire il giorno dopo alla volta di Newark.\nLo scambio di identit\u00e0 viene confermato definitivamente il 3 settembre 2004 dall'ex-capo dei servizi segreti cechi Ji\u0159\u00ed Ruzek, sulle colonne del quotidiano ceco \"Mlad\u00e1 fronta Dnes\".\nLa \u00ab\"Prague connection\"\u00bb.\nLa fonte del presunto incontro fra Mohamed Atta ed Ahmed Samir al-Ani dell'aprile del 2001 \u00e8 un non meglio identificato informatore reclutato presso l'Ambasciata irachena a Praga. al-Ani sarebbe stato visto dall'anonimo informatore salire, il 9 aprile 2001, su una macchina assieme a un'altra persona, presumibilmente di nazionalit\u00e0 araba. Dopo l'11 settembre 2001, l'informatore avrebbe riconosciuto in Atta l'uomo che avrebbe incontrato al-Ani in quell'auto. L'informazione viene immediatamente passata all'FBI come \"non valutata\".\nIl primo accenno all'incontro appare in un lancio di agenzia della Reuters del 18 settembre 2001, dove \"\"fonti del governo statunitense\" riportano che \"recenti rapporti ottenuti dall'intelligence statunitense mostrano che Atta si \u00e8 incontrato con un rappresentante dei servizi segreti iracheni\"\". La notizia viene rilanciata il giorno dopo dai giornali statunitensi e dalla \"Associated Press\":\nIl 20 ottobre 2001, il \"New York Times\" pubblica le prime smentite ufficiali da parte dei funzionari cechi riguardo al presunto incontro. Il 26 ottobre, il Ministro dell'Interno ceco Stanislav Gross conferma invece, in una conferenza stampa appositamente convocata, che Atta ed al-Ani si sono incontrati a Praga qualche mese prima. Il giorno dopo, il New York Times ritratta quanto scritto una settimana prima, anche se i suoi reporter continueranno a portare avanti l'inchiesta, conducendo ulteriori interviste con altri funzionari cechi.\nPer oltre un anno, continueranno a susseguirsi notizie di smentite \"private\" da parte dei quotidiani statunitensi e di conferme \"pubbliche\" da parte ceca. Contemporaneamente, filtrano le prime indiscrezioni riguardo ad un possibile errore: un uomo d'affari di origine mediorientale, da lungo tempo residente a Praga, riferisce ad un reporter del \"Daily Telegraph\" di essere \"\"un amico stretto\" di al-Ani e di credere che \"i cechi abbiano confuso un altro uomo per Atta\". Secondo tale ricostruzione, al-Ani avrebbe incontrato semplicemente un venditore di auto usate, che l'uomo afferma di aver incontrato personalmente un paio di volte.\nIl 15 marzo 2002, l'editorialista del \"Washington Post\" David Ignatius scrive:\nPerfino il presidente Havel, secondo una ricostruzione del \"New York Times\", si sarebbe mosso \"per respingere il rapporto una volta e per tutte\"\" attraverso una telefonata alla Casa Bianca. Sempre secondo il quotidiano newyorchese:\nLadislav \u0160pa\u010dek, portavoce del presidente ceco Havel, ha per\u00f2 smentito questa ricostruzione bollandola come \"\"un'invenzione\", ammettendo per\u00f2 anche che \"il Presidente Havel \u00e8 certo che non esistono prove di un incontro fra Atta e un diplomatico iracheno\". Peter S. Green, redattore del \"New York Times\", ha affermato infatti che:\nNel luglio del 2002, il capo del controspionaggio ceco Franti\u0161ek Bublan smentisce pubblicamente per la prima volta l'ipotesi di un incontro fra Atta ed al-Ani, affermando che tali indiscrezioni \"non sono state verificate, n\u00e9 provate\". Bublan addirittura avrebbe ipotizzato che l'intera faccenda sia stata solo \"uno stratagemma di alcuni politici statunitensi, in cerca di giustificazioni per una nuova azione militare contro il leader iracheno Saddam Hussein\".\nIl 31 luglio 2002, un rapporto della DIA riporta che:\nVerso la fine di dicembre 2002, il rappresentante della Repubblica Ceca presso le Nazioni Unite Hynek Kmon\u00ed\u010dek si dice sicuro che \"l'incontro ha avuto luogo\", mentre un alto ufficiale ceco - rimasto anonimo - sostiene che le ipotesi di smentita \"sono solo il risultato di fughe di notizie pilotate\" da parte di \"ufficiali intenzionati a convincere il Presidente George W. Bush a non entrare in un nuovo conflitto contro l'Iraq\"\".\nNel corso del 2003, sia l'FBI che la CIA si dimostrano sempre pi\u00f9 scettiche riguardo alla fondatezza del rapporto, fino a giungere a una sostanziale smentita intorno alla met\u00e0 del 2004. Nel maggio del 2004, il quotidiano ceco \"Pravo\" ha ipotizzato che la notizia dell'incontro fra Atta ed al-Ani fosse stata fatta filtrare dal controverso capo dell'Iraqi National Congress, Ahmed Chalabi.\nLe inchieste.\nSul presunto incontro, sono state condotte varie inchieste sia negli Stati Uniti che in Repubblica Ceca. Le conclusioni delle varie inchieste concordano tutte sull'alta improbabilit\u00e0 che tale incontro si sia effettivamente tenuto.\nLe conclusioni della CIA.\nPochi giorni dopo l'11 settembre, il vicepresidente Dick Cheney chiede al Direttore della CIA, George Tenet, di investigare sull'ipotesi di incontro fra Atta ed un agente segreto iracheno. Il Direttore delle Operazioni Jim Pavitt viene incaricato di seguire il caso.\nIl 21 settembre 2001, Tenet fa rapporto al Presidente degli Stati Uniti affermando che \"\"il nostro ufficio di Praga \u00e8 scettico sull'eventualit\u00e0. Semplicemente i conti non tornano\". Tenet afferma inoltre che tutte le prove che la CIA \u00e8 stata in grado di trovare, compresi gli estratti delle carte di credito e i tabulati telefonici, rendono estremamente difficile l'eventualit\u00e0 che tale incontro si sia effettivamente tenuto.\nL'editorialista Robert Novak scrive:\nIn una lettera inviata il 1\u00ba luglio 2004 al Congresso, il Direttore della CIA George Tenet afferma che Atta \"difficilmente avrebbe corso il rischio di contattare un qualsiasi ufficiale iracheno\" nell'aprile del 2001, quando il piano per gli attacchi era gi\u00e0 a buon punto. Pochi giorni dopo, lo stesso Tenet inizia la propria audizione al Comitato di controllo sui Servizi segreti del Senato degli Stati Uniti con la seguente affermazione:\nL'allora vice-direttore John E. McLaughlin descrive cos\u00ec l'impegno della CIA in un'intervista alla PBS:\nLe conclusioni dell'FBI.\nIn un'intervista al giornalista del \"Washington Post\" Walter Pincus, un alto funzionario (rimasto anonimo) dell'Amministrazione Bush ha affermato che l'FBI non ha trovato \"alcuna prova di un possibile viaggio di Atta da o verso gli Stati Uniti nel periodo in cui si suppone sia stato a Praga\"\".\nRiguardo agli indizi, il direttore dell'FBI Robert S. Mueller III ha dichiarato a margine di un incontro a San Francisco nell'aprile del 2002 che:\nLe tracce rinvenute durante le indagini mostrerebbero infine che Atta, nel periodo in questione, si trovava in Florida.\nLe conclusioni della Polizia ceca.\nIl Capo della Polizia ceca Ji\u0159\u00ed Kol\u00e1\u0159 ha affermato che \"non esiste alcun documento che dimostri la presenza di Atta a Praga\" nel 2001, mentre risulta che vi si sia recato due volte nel 2000.\nLe conclusioni della Commissione sull'11 settembre.\nLa Commissione d'indagine sugli attentati dell'11 settembre 2001 dedica un paragrafo del proprio Rapporto alla \"controversia di Praga\".\nLa Commissione nota che:&lt;ref name=\"Comm11/9\"&gt; National Commission on Terrorist Attacks Upon the United States, \"Final Report\", pagg. 228-229&lt;/ref&gt;\nSi nota inoltre che Atta, quando ancora abitava ad Amburgo e non si era ancora unito al network terroristico di Osama bin Laden, ha pi\u00f9 volte espresso violenti sentimenti di opposizione al regime iracheno. Nelle parole del giovane terrorista:\nIn definitiva, la Commissione ritiene che \"[n]\"on c'era alcuna ragione per un incontro del genere, specialmente se si considera i rischi che avrebbe potuto apportare all'operazione\"\" terroristica che si sarebbe conclusa l'11 settembre 2001.\nLe conclusioni del Senato degli Stati Uniti.\nL'8 settembre 2006, il Comitato ristretto sull'Intelligence del Senato degli Stati Uniti pubblica un rapporto sui risultati delle ricerche di armi di distruzione di massa in Iraq, in cui sono dedicati alcuni passaggi alla controversia di Praga.\nPi\u00f9 nello specifico, alla Conclusione n. 7 il Comitato afferma:\nUlteriori sviluppi della vicenda.\nIl finto memorandum.\nIl corrispondente del \"Sunday Telegraph\" Con Coughlin riferisce nel suo libro \"Saddam: The secret life\" della scoperta di un memorandum, attribuito all'ex-capo dell'intelligence irachena Tahir Jalil Habbush al-Tikriti, in cui si fa esplicito riferimento a Mohamed Atta.\nIl documento, risalente al 1\u00ba luglio 2001, \u00e8 intitolato \"Fonti dell'intelligence\" ed \u00e8 destinato \"[a]\"l Presidente del Partito Rivoluzionario Ba'th e Presidente della Repubblica\" Saddam Hussein. Il documento recita:\nL'ipotesi di un soggiorno di Atta in Iraq - che Coughlin ipotizza aver avuto luogo nell'estate del 2001 - \u00e8 stata per\u00f2 ampiamente sconfessata dalle inchieste dell'FBI, che pongono Atta su territorio statunitense fino al 6 luglio e poi dal 7 al 19 luglio in Spagna per un incontro con Ramzi bin al-Shibh.\nIl memorandum stesso \u00e8 stato successivamente riconosciuto come fasullo, \"parte di un florido commercio di documenti falsi, emerso poco dopo il collasso del regime di Saddam\"\".\nIl rapporto Feith.\nUno dei principali rapporti su cui si sono basate le ipotesi di un collegamento fra al-Qaida ed Iraq \u00e8 stato il \"Rapporto Feith\", dal nome dell'allora Sottosegretario alla Difesa Douglas Feith.\nTale rapporto \u00e8 stato duramente criticato in un rapporto del Senatore Carl Levin, in cui si accusa Feith di avere raccolto ed utilizzato fonti di intelligence inaffidabili per \"influenzare\" sia il rapporto \"Iraqi support for Terrorism\", sia molti esponenti dell'Amministrazione Bush, per convincerli di un coinvolgimento diretto dell'Iraq negli attentati dell'11 settembre.\nIl rapporto Feith viene accusato nella fattispecie di aver usato vecchi rapporti dell'intelligence risalenti agli anni novanta, spesso basati su fonti di dubbia affidabilit\u00e0, e di aver omesso particolari significativi degli stessi. Fra i rapporti usati, risulta esservene uno riguardo al viaggio in Afghanistan di Farouk Hijazi, all'epoca Ambasciatore in Turchia, compiuto nel dicembre del 1998. Scopo del viaggio era stabilire un'effettiva collaborazione fra il regime di Saddam Hussein e il nascente network di Osama Bin Laden.\nSecondo Vince Cannistraro, ex-ufficiale della CIA, il rapporto Feith omette di dire per\u00f2 che Bin Laden rifiut\u00f2 la proposta di Hijazi, poich\u00e9 \"non voleva essere \u00absfruttato\u00bb da un regime che egli considerava sostanzialmente \u00absecolare\u00bb e fondamentalmente antitetico alla sua visione di uno Stato di stretta osservazione islamica\".\nLo stesso Bin Laden, in un messaggio audio dell'11 febbraio 2003, afferma:"}
{"id": "1165535", "revid": "217432", "url": "https://it.wikipedia.org/wiki?curid=1165535", "title": "Velo di maya", "text": ""}
{"id": "1165536", "revid": "1573940", "url": "https://it.wikipedia.org/wiki?curid=1165536", "title": "Centro scout internazionale di Kandersteg", "text": "Il centro scout internazionale di Kandersteg (Kandersteg International Scout Centre - KISC) si trova a Kandersteg (Svizzera) ed \u00e8 uno dei centri mondiali dell'Organizzazione mondiale del movimento scout.\nSituato sulla linea ferroviaria che unisce Benelux e Germania all'Italia, 65\u00a0km a sud di Berna, Kandersteg \u00e8 ottimamente servito da treni veloci. Nell'alta stagione un autobus collega la stazione ferroviaria al centro, che si trova a sud del paese.\nDurante il primo jamboree mondiale (Londra, agosto 1920), Robert Baden-Powell espresse il desiderio di un luogo d'incontro internazionale permanente. Nel 1921 il capo scout della Svizzera, Walter von Bonstetten, in vacanza a Kandersteg scopr\u00ec uno chalet costruito nel 1908 per gli operai del tunnel ferroviario del L\u00f6tschberg e abbandonato nel 1913 al completamento dei lavori. Von Bonstetten ne scrisse a Baden-Powell: con il consenso di questi nel febbraio 1923 fu fondata la Scouts International Home Association; il 12 aprile 1923 lo chalet e il terreno furono acquistati per 15.100 franchi svizzeri e nacque il centro. Altri acquisti seguirono nel 1929 e negli anni cinquanta: il centro \u00e8 vasto 17 ettari.\nBaden-Powell visit\u00f2 il centro nel 1930 e nel 1931 vi ebbe luogo il primo rover moot, cui parteciparono 2.500 rover. Von Bonstetten mor\u00ec nel 1949. Il centro ospit\u00f2 anche il quinto rover moot, con 4.000 partecipanti, nel 1953 e il nono rover moot, con 2.000 partecipanti da oltre 50 paesi, nel 1992. Inoltre, nel 1979 vi ebbe luogo Camp Kristall, uno dei vari eventi organizzati per l'Anno mondiale del jamboree del 1979 (in quell'anno si sarebbe dovuto tenere un jamboree in Iran, che fu cancellato a causa della Rivoluzione Islamica). Nel 2007 ha ospitato il kanderjam, un evento per circa 2000 scout e guide nello stesso periodo del jamboree mondiale del 2007.\nIl centro \u00e8 aperto agli scout (e ai membri del movimento parallelo del guidismo) per tutto l'anno, e ai non scout per gran parte dell'anno. Ogni anno visitano il centro pi\u00f9 di 10.000 giovani da oltre 40 paesi differenti. Il programma di attivit\u00e0 offerto dal centro si fonda sui tre temi dell'amicizia internazionale, dell'avventura alpina e dell'ambiente. Con l'eccezione di un direttore a tempo pieno, lo staff \u00e8 composto da volontari internazionali, che indossano il fazzolettone scout su una inconfondibile camicia rosa shocking: per questo motivo i membri dello staff del centro scout sono chiamati \"pinkies\"."}
{"id": "1165541", "revid": "486946", "url": "https://it.wikipedia.org/wiki?curid=1165541", "title": "Boh\u00e9mien", "text": ""}
{"id": "1165544", "revid": "1573940", "url": "https://it.wikipedia.org/wiki?curid=1165544", "title": "Astroides calycularis", "text": "Astroides calycularis () \u00e8 una madrepora incrostante dal caratteristico colore arancione, diffusa nelle acque del Mediterraneo. \u00c8 l'unica specie nota del genere Astroides.\nDescrizione.\nForma colonie tondeggianti dal caratteristico colore arancione. \nLa disposizione dei coralliti pu\u00f2 essere di tipo cerioide (cio\u00e8 posti a stretto contatto l'uno con l'altro, con teche parzialmente fuse, di tipo plocoide (cio\u00e8 con coralliti distanziati) o, a maggiori profondit\u00e0, di tipo faceloide (cio\u00e8 con conformazione allungata, a forma di tubo).\nI polipi numerosi tentacoli retrattili.\nDistribuzione e habitat.\n\u00c8 diffuso principalmente nel Mediterraneo centrale e meridionale ma anche nell'Atlantico nelle adiacenze dello stretto di Gibilterra.\nForma colonie incrostanti su rocce e cavit\u00e0 gi\u00e0 a partire dalla superficie sino ai 50 metri di profondit\u00e0.\nBiologia.\nCome tutti gli antozoi, la specie \u00e8 carnivora e si nutre prevalentemente di plancton. \u00c8 un corallo anermatipico, privo di zooxantelle.\nNel 2018 uno studio ha dimostrato che i polipi di questo corallo sono in grado di cooperare per la cattura della medusa \"Pelagia noctiluca\": un primo gruppo di polipi corallini afferra la medusa dal suo ombrello mentre un secondo gruppo inizia a divorarne i tentacoli.\nConservazione.\nUno studio del 2004 ha evidenziato in alcune aree un tasso di estinzione delle colonie di questa specie fino al 50% annuo.\nLa specie \u00e8 protetta dalla \"Convention on International Trade in Endangered Species of Wild Flora and Fauna\" (CITES) ma non rientra tra le specie nella lista rossa della IUCN.."}
{"id": "1165551", "revid": "773636", "url": "https://it.wikipedia.org/wiki?curid=1165551", "title": "Pieve di San Donato in Poggio", "text": "La pieve di San Donato si trova a San Donato in Poggio, nel comune di Tavarnelle Val di Pesa, su una delle principali \"Strate et vie maestre\" del contado fiorentino, nella localit\u00e0 \"Sanctum Donati de Pocis\", sulla via oggi detta della \"Mac\u00eca Morta\", sullo spartiacque tra la Val di Pesa e la Valdelsa.\nStoria.\nLe prime testimonianze scritte sulla pieve di San Donato risalgono al gennaio 989 quando viene nominata in un atto di donazione di alcune terre verso la Badia a Passignano. Numerose sono le testimonianze durante l'XI secolo: in quei documenti si certifica l'importanza del suo ampio territorio situato ai confini delle diocesi di Firenze, Siena e Fiesole. Grazie a questa posizione strategica la chiesa godette sempre di un notevole reddito e questo favor\u00ec il formarsi nei suoi pressi del \"burgo apud ecclesiam S.Donati in Pocis\" , il borgo di San Donato in Poggio.\nNella chiesa aveva sede un capitolo di canonici; sono rimasti i nomi di alcuni di essi, tra cui si ricordano, nel 1129 il priore Ildebrando e il suo predecessore Renzo che si ritir\u00f2 a vivere nella Badia a Coneo.\nAlla fine del XII secolo la chiesa aveva un rapporto paritario con la Badia a Passignano e la Badia a Isola, come testimoniato da documenti dell'epoca. L'accresciuta importanza della pieve port\u00f2 ad una sua ricostruzione completa in quel periodo, costruzione che doveva gi\u00e0 essere ultimata il 12 ottobre 1173 quando al suo interno risulta rogato un atto notarile. La pieve in quel periodo era sotto la protezione dei Conti Guidi, ai quali il borgo di San Donato venne confermato sia nel 1191 che nel 1220.\nA quel tempo alla chiesa facevano capo 16 chiese suffraganee ed era anche la capoluogo della Lega di San Donato.\nA San Donato in Poggio nel 1176 e nel 1255 fu fatta la pace tra Siena e Firenze; nel 1313 la localit\u00e0 fu assediata dalle truppe di Arrigo VII.\nI pievani di San Donato in Poggio appartennero per molti anni alla famiglia Gherardini, che aveva delle propriet\u00e0 nella zona.\nIl capitolo dei canonici risultava attivo, che probabilmente si riuniva nel chiostro, nel 1356. Nei pressi della pieve era stato fondato anche lo Spedale di San Donato, citato in documenti a partire dal 1333.\nNel XVI secolo la pieve venne arricchita da diverse opere d'arte. Nel XVII secolo venne sistemato il presbiterio con la realizzazione di un altere per ogni abside. Nel XIX secolo iniziarono i lavori di ripristino della struttura romanica all'interno, a cui fece seguito, nel 1911, il restauro del campanile ed infine nel 1927 venne costruita la cappella del Battistero posto alla base del campanile.\nArchitettura.\nLa pieve di San Donato \u00e8 una basilica a tre navate coperte a tetto e con tre absidi semicircolari; la pieve ha un rivestimento in filaretti di pietra alberese\nFa parte di un complesso fortificato che consta anche di una torre campanaria. La torre campanaria probabilmente \u00e8 preesistente alla pieve.\nEsterno.\nLa facciata a salienti ha sulla destra il campanile e si distingue per la bellezza e la regolarit\u00e0 del paramento murario, che in origine era compatto visto che tutte le aperture sono state realizzate successivamente in occasione di restauri; la realizzazione della facciata risale al XII secolo. Il fianco destro, quello visibile dalla strada, \u00e8 stato realizzato usando calcare di varie tonalit\u00e0, probabilmente a causa di un cambio di approvvigionamento durante la costruzione; su questo fianco sono presenti due portali (oggi tamponati) dotati entrambi di archivolto e arco a tutto sesto rialzato secondo lo stile pisano.\nLe tre absidi sono prive di decorazioni, tranne che nello zoccolo di base e nella cornice di coronamento; in esse si aprono tre strette monofore strombate e coronate da un archivolto monolitico.\nInterno.\nL'interno \u00e8 coperto a capriate lignee ed \u00e8 caratterizzato dalla stessa severa semplicit\u00e0 e nudit\u00e0 dell'esterno. \u00c8 diviso in tre navate di sei campate ciascuna con due file di pilastri a sezione rettangolare.\ngrazie a queste estrema semplicit\u00e0 la pieve di San Donato \u00e8 sempre stata indicata come uno dei miglioro esempi tra chiese romaniche del contado fiorentino erette nel XII secolo.\nNella prima campata sulla destra, dove nel 1927 \u00e8 stato realizzato il battistero \u00e8 collocato il fonte battesimale attribuito a Giovanni Della Robbia (1513) e un trittico di Giovanni del Biondo (1375)."}
{"id": "1165558", "revid": "6923", "url": "https://it.wikipedia.org/wiki?curid=1165558", "title": "Peugeot 308", "text": "La Peugeot 308 \u00e8 un'automobile del segmento C prodotta in tre generazioni a partire dal 2007 dalla casa automobilistica francese Peugeot.\nStoria.\nErede della 307, prodotta dal 2001 al 2009 (compresa la versione CC), la \"308\" \u00e8 stata la prima vettura della Casa francese a mantenere inalterata la propria denominazione nel passaggio da una generazione all'altra. Quando la prima serie del modello era ancora nel pieno della propria carriera, la dirigenza del gruppo PSA si interrog\u00f2 su quale denominazione avrebbe dovuto avere l'erede di tale modello. Per logica avrebbe dovuto adottare la sigla \"309\", tuttavia gi\u00e0 appartenuta ad un precedente modello Peugeot. Si scelse quindi di mantenere la sigla \"308\", portando cos\u00ec Peugeot a cambiare i criteri di denominazione per i futuri modelli: quelli commercializzati nei mercati gi\u00e0 affermati avrebbero mantenuto l'8 come cifra finale, mentre i modelli destinati ai mercati emergenti e in via di sviluppo avrebbero adottato l'1. In ogni caso, la \"308\" \u00e8 una vettura da famiglia, anche se sono esistite versioni dotate di motori particolarmente performanti: la prima serie \u00e8 stata pi\u00f9 audace nel design, mentre la seconda \u00e8 stata caratterizzata da uno stile pi\u00f9 sobrio. Quest'ultima \u00e8 stata insignita del titolo di Auto dell'anno per l'anno 2014. Con l'arrivo della terza generazione, avvenuto nel 2021, si \u00e8 tornati ad uno stile pi\u00f9 aggressivo, sottolineato dai vistosi gruppi ottici verticali a led montati nel frontale."}
{"id": "1165559", "revid": "729019", "url": "https://it.wikipedia.org/wiki?curid=1165559", "title": "Sa'd al-Shadhli", "text": "Nato in una cittadina del governatorato di al-Gharbiyya, Sa\u02bfd al-D\u012bn al-Sh\u0101dhil\u012b () \u00e8 stato un militare di carriera e ha servito in qualit\u00e0 di Capo di Stato Maggiore nel corso della Guerra di Ottobre del 1973 (detta anche di Ramadan o dello Yom Kippur).\nA causa delle sue critiche rivolte agli Accordi di Camp David del 1978, fu allontanato dal suo posto di ambasciatore in Portogallo e condannato all'esilio in Algeria. Viene comunemente indicato come l'artefice del vittorioso attacco egiziano al di l\u00e0 del Canale di Suez, che mostr\u00f2 tutta l'inconsistenza della linea difensiva israeliana Bar-Lev.\n\u00c8 morto il 10 febbraio 2011.\nOnorificenze.\nOnorificenze egiziane.\n Cavaliere di gran croce dell'Ordine al merito"}
{"id": "1165564", "revid": "66387", "url": "https://it.wikipedia.org/wiki?curid=1165564", "title": "Grado (militare)", "text": ""}
{"id": "1165566", "revid": "767487", "url": "https://it.wikipedia.org/wiki?curid=1165566", "title": "Diego Vel\u00e1zquez de Cu\u00e9llar", "text": "Nato a Cu\u00e9llar, presso Segovia, dalla famiglia nobile pi\u00f9 influente della regione, arriv\u00f2 nelle Indie Occidentali nel 1493 con il secondo viaggio di Cristoforo Colombo. Ottenne da Colombo prima il titolo di capitano dell'isola di Cuba e successivamente quello di governatore.\nA lui si devono le prime spedizioni nel continente americano; lo stesso Hern\u00e1n Cort\u00e9s inizialmente era stato inviato da lui, ma a seguito dell'ammutinamento di Cort\u00e9s, Vel\u00e1zquez invi\u00f2 un piccolo esercito per riportare il conquistatore del Messico a Cuba, ma il tentativo fall\u00ec; solo nel 1524 riusc\u00ec a far ribellare gli uomini di Cort\u00e9s."}
{"id": "1165568", "revid": "767487", "url": "https://it.wikipedia.org/wiki?curid=1165568", "title": "Abstatt", "text": "Abstatt \u00e8 un comune tedesco di 4.508 abitanti, situato nel land del Baden-W\u00fcrttemberg.\nAmministrazione.\nGemellaggi.\nAbstatt \u00e8 gemellata con:"}
{"id": "1165570", "revid": "75775", "url": "https://it.wikipedia.org/wiki?curid=1165570", "title": "Campo di forza", "text": ""}
{"id": "1165575", "revid": "92723", "url": "https://it.wikipedia.org/wiki?curid=1165575", "title": "Brooks Agnew", "text": "Biografia.\nNato in California, Agnew entr\u00f2 nell'aviazione militare nel 1973, studiando come ingegnere elettronico. Dopo il servizio militare, frequent\u00f2 la Brigham Young University, un istituto mormone gestito dalla Chiesa di Ges\u00f9 Cristo dei Santi degli Ultimi Giorni, ha conseguito una laurea in chimica a la Tennessee Technological University, ottenendo infine un PhD in fisica.\nHa pubblicato un centinaio di articoli su vari argomenti, dalla spettroscopia al movimento trans-dimensionale nello spazio-tempo; nel 1998 \u00e8 apparso nel documentario \"Holes in Heaven\", commentando i presunti effetti deleteri del progetto di ricerca HAARP.\nOggi risiede in Kentucky, dove conduce un programma radiofonico domenicale e insegna matematica al Gaston College (Carolina del Nord).\nLe pubblicazioni creazioniste.\nAgnew \u00e8 stato coautore nel 2004 di un noto testo creazionista: \"The Ark of Millions of Years\", seguito da un secondo volume nel 2006.\nNei due testi, Agnew sostiene che la Terra abbia due \"stati\" di et\u00e0 differenti.\nDa una parte sostiene sia vecchia solo anni, e che sia stata creata in sette giorni da Dio, secondo le teorie creazioniste.\nTuttavia, sarebbe anche vecchia 4,5 miliardi di anni, compatibilmente con quanto affermato dalle conoscenze scientifiche attuali.\nAgnew giustifica questa evidente contraddizione attribuendo ogni et\u00e0 a una Terra diversa: esisterebbe quindi una \"Terra Fisica\" (che rispetta le evidenze scientifiche) e una \"Terra Spirituale\" (che sarebbe stata creata dal Dio cristiano solo pochi millenni fa). Secondo Agnew, l'unione di queste due \"manifestazioni\" del costituirebbero il pianeta Terra come lo conosciamo.\nSempre secondo Agnew, nella Genesi si parlerebbe della creazione di due pianeti (uno \"fisico\" e uno \"spirituale\"), entrambi composti di sola acqua e separati da uno spazio in cui si sarebbe trovato il paradiso.\nIl pianeta d'acqua \"spirituale\", su cui sarebbe vissuto No\u00e8, si sarebbe spostato \"come un'arca\" attraverso i \"mari del cosmo\", passando attraverso un buco nero ed arrivando fino al nostro sistema solare. Agnew sostiene che i buchi neri siano quindi stati creati da Dio appositamente per poter viaggiare da un capo all'altro dell'universo.\nUna volta giunta nel nostro sistema solare, la terra d'acqua di No\u00e8 si sarebbe congiunta alla terra fisica, \"unendo le polarit\u00e0\", affinch\u00e9 i \"figli di Dio\" potessero \"sviluppare appieno il loro potenziale\".\nNel testo Agnew parla anche dei Nephilim, un'ipotetica razza di giganti alieni, con mani dotate di sei dita e dentature a file multiple. Questi Nephilim, che sarebbero le stirpi di giganti citati anche nella Bibbia, avrebbero corrotto il senso morale dell'umanit\u00e0, con lo scopo di rendere il pianeta inabitabile.\nLa ricerca della Terra Cava.\nAgnew \u00e8 un esploratore della Teoria della Terra cava, recentemente ripescata dalla pubblicazione del libro \"Hollow Earth\" dell'autore statunitense David Standish (2006).\nSecondo questa teoria, l'interno della terra sarebbe vuoto e sarebbe abitabile; i passaggi per questo spazio interno si troverebbero ai poli, e condurrebbero ad un nuovo mondo che si troverebbe sulla superficie interna della crosta terrestre. I sostenitori di questa tesi, che ha le sue origini in alcune teorie del XVII e XVIII secolo, rifiutano di accettare modelli scientifici affermati come la tettonica a zolle o la gravitazione.\nAgnew, per dimostrare questa teoria, sin dal 2004 ha cercato di organizzare una crociera al Polo Nord con un rompighiaccio.\nDa questo progetto, denominato \"North Pole Inner Earth Expedition\" (NPIEE), ha anche tratto un film, un documentario promozionale sull'organizzazione e sulla futura esecuzione del viaggio.\nAgnew ha promosso il viaggio come \"La pi\u00f9 grande spedizione geologica della storia\", ma ha avuto difficolt\u00e0 a raccogliere i fondi necessari, rimandando di anno in anno.\nCon la morte di Steve Currey, avventuriero americano e precedente organizzatore del viaggio deceduto il 26 giugno 2006 per tumore al cervello, Agnew ha preso il comando della spedizione.\nIl viaggio si sarebbe dovuto tenere a bordo del rompighiaccio nucleare russo \"Yamal\", una nave artica da tonnellate, lunga 150 metri ed equipaggiata da 100 uomini, potente di cavalli vapore. La nave avrebbe dovuto essere equipaggiata con strumenti per cercare depressioni e variazioni sul fondo marino, per cercare il passaggio verso il \"continente interno\", un buco di 80-500 miglia di diametro che si troverebbe a 84.4 gradi nord e 41 gradi est, a circa 400 chilometri da Ellesmere Island. Il costo del biglietto avrebbe dovuto essere di circa per 13 giorni di viaggio.\nLa spedizione sarebbe dovuta partire da Murmansk, in Russia, e avrebbe dovuto passare nei pressi del Polo Nord, nella Terra di Francesco Giuseppe, e da l\u00ec partire in direzione nord-est, seguendo il percorso che il navigatore Olaf Jansen avrebbe seguito nel suo ipotetico viaggio del 1\u00ba luglio 1829, dove avrebbe trovato un'apertura nel ghiaccio e l'ingresso nella Terra Cava.\nCurrey ha avvertito che il buco sul fondale avrebbe potuto essere \"mascherato\" dagli \"abitanti dell'interno\", che egli stesso ha identificato, all'interno del suo programma radiofonico in \"8 razze principali e 200 razze minori\". Tra queste razze vi sarebbero le \"Trib\u00f9 perdute di Israele\", delle etnie bibliche che sarebbero migrate nel Continente Nordico 2500 anni fa, nel 687 a.C. e sarebbero scomparse nel continente interno.\nIl programma del viaggio, organizzato inizialmente da Currey e ripreso da Agnew, prevede che una volta trovato il passaggio la spedizione prosegua verso l'interno della Terra Cava, seguendo la linea costiera del Continente Interno e cercando il \"Fiume Hiddekel\", per poi risalire il corso della corrente fino alla \"Citt\u00e0 di Jehu\", dove dovrebbe avvenire l'incontro con gli abitanti del Continente Interno, come (sostiene Agnew) sarebbe avvenuto a Jansen nel 1829.\nDa Jehu i partecipanti alla spedizione, sostiene il programma di viaggio, dovrebbero proseguire il loro viaggio su una monorotaia che collega la citt\u00e0 con i Giardini dell'Eden, che si troverebbero sotto il continente americano. L\u00ec, nella \"Citt\u00e0 di Eden\", la visita dovrebbe proseguire con un incontro con il \"Re del Continente Interno\".\nLa promozione del viaggio, programmato dal 26 giugno al 19 luglio 2007 ha ottenuto rilievo anche sulla stampa. Tuttavia, al 5 giugno 2007, il viaggio risulta nuovamente cancellato e rimandato al 2008.\nTra i partecipanti registrati sinora vi sono esperti di meditazione, mitologia e UFO, oltre che una troupe di documentaristi."}
{"id": "1165576", "revid": "106456", "url": "https://it.wikipedia.org/wiki?curid=1165576", "title": "Abtsgm\u00fcnd", "text": "Abtsgm\u00fcnd \u00e8 un comune tedesco di abitanti, situato nel land del Baden-W\u00fcrttemberg.\nDiede i natali al teologo ed umanista Bernhard Adelmann von Adelmannsfelden.\nIl territorio comunale \u00e8 bagnato dalle acque del fiume Kocher.\nAmministrazione.\nGemellaggi.\nDal 12 novembre 2006, Abtsgm\u00fcnd \u00e8 gemellata con la citt\u00e0 di Castel Bolognese (Ravenna). Il 13 maggio 2007 ad Abtsgm\u00fcnd \u00e8 stato controfirmato il Patto di Gemellaggio, in base al principio di reciprocit\u00e0."}
{"id": "1165580", "revid": "773636", "url": "https://it.wikipedia.org/wiki?curid=1165580", "title": "Pieve di San Vincenti", "text": "La pieve di San Vincenti si trova a San Vincenti, nel comune di Gaiole in Chianti, in provincia di Siena.\nAppartiene alla diocesi di Arezzo-Cortona-Sansepolcro.\nStoria.\nLa chiesa \u00e8 documentata fin dal VII secolo, quando il suo nome era \"Basilica Sancti Vincenti in fundo Bonuspagis\", come chiesa dipendente dal \"baptisterium\" di Altaserra. Seconda la tradizione sarebbe stata fondata da Servando vescovo di Arezzo e all'inizio dell'VIII secolo sarebbe stata ingrandita da Luperziano, anche lui vescovo aretino, il quale vi consacr\u00f2 due altari dedicati rispettivamente a San Quirico e a San Lorentino. Poco dopo il 1000 presso la chiesa aveva sede un ospedale ma solo nel 1104 \u00e8 attestata come pieve.\nCuriosamente per tutta la sua storia ha sempre condiviso il piviere con la sopracitata pieve di Altaserra.\nArchitettura e patrimonio artistico.\nEssa presenta un impianto basilicale a tre navate ed una sola abside semicircolare e mostra sia esternamente che all'interno i resti del paramento murario originale in filaretto di pietra alberese. \nEsterno.\nNelle fiancate laterali non presenta nessuna apertura e solo nell'abside \u00e8 posta una monofora, che non si ritrova poi all'interno. La facciata oltre al portale di accesso, sormontato da una lunetta architravata, presenta una solo apertura costituita da una bifora che \u00e8 anche l'unica fonte di luce per l'interno. In facciata sono visibili alcune mensole in pietra, probabilmente vennero realizzate per un portico che poi non venne costruito\nIl campanile, ben conservato, \u00e8 costruito in semplici forme, con quattro finestre monofore che si aprono sulla cella campanaria\nInterno.\nLe campate delle navate sono di misure diverse: i primi e gli ultimi valichi sono di ampiezza molto ridotta; le archeggiature poggiano su semplici pilastri a sezione quadrata ma si distingue una colonna della navata sinistra, circolare. Nel presbiterio i pilastri hanno addossata una semicolonna e sono sporgenti verso le navate minori, come se dovessero sorreggere delle archeggiature trasversali poi non realizzate. Da notare che gli archi di valico del presbiterio sono stati realizzati in laterizio a differenza di tutto il resto dell'edificio fatto con filaretti di alberese.\nAll'interno si conservano alcuni affreschi frammentari della fine del Trecento e un bel fonte battesimale del 1714.\nGli affreschi, anche se danneggiati, sono della scuola locale risalenti alla fine del XV inizio XVI secolo raffiguranti Madonna in trono con bambino ed Angeli musicanti su uno sfondo di un paesaggio, e San Francescoe la Madonna sempre su sfondo di paesaggio.\nIl fonte battesimale \u00e8 in pietra serena, semplice ed elegante, con scolpito lo stemma del pievano Pietro Saladini e la data del 1714, anno in cui deve essere stato effettuato uno dei restauri, perch\u00e9 lo stesso stemma e la stessa data la ritroviamo sull'architrave della porta di accesso laterale dal cortile della 'canonica'.\nNel cortile della canonica si affaccia anche una cisterna dell'acqua con le carrucole per attingere direttamente dal piano superiore senza dover scendere a basso, sull'architrave della porta di ingresso \u00e8 scolpito lo stemma che fregi\u00f2 le armi di Binduccio Ricasoli alle crociate ed \u00e8 lo stesso che orna la facciata della Pieve di Spaltenna.\nSulla sinistra della facciata si erge il campanile a torre, edificato forse durante il restauro settecentesco, perch\u00e9 l'originario era sulla destra della facciata, oggi inglobato nella canonica."}
{"id": "1165583", "revid": "767487", "url": "https://it.wikipedia.org/wiki?curid=1165583", "title": "Gorillini", "text": "I gorillini sono una trib\u00f9 di ominidi alla quale appartengono due generi: il Gorilla e il Chororapithecus, estinto."}
{"id": "1165588", "revid": "56818", "url": "https://it.wikipedia.org/wiki?curid=1165588", "title": "Adamo Smith", "text": ""}
{"id": "1165590", "revid": "110157", "url": "https://it.wikipedia.org/wiki?curid=1165590", "title": "Achberg", "text": "Achberg \u00e8 un comune tedesco di 1.599 abitanti, situato nel land del Baden-W\u00fcrttemberg."}
{"id": "1165593", "revid": "9136773", "url": "https://it.wikipedia.org/wiki?curid=1165593", "title": "Nu-metal", "text": ""}
{"id": "1165598", "revid": "155613", "url": "https://it.wikipedia.org/wiki?curid=1165598", "title": "Mausoleo di Ciano", "text": "Il mausoleo di Ciano si trova a Livorno, sulle colline alle spalle della citt\u00e0, in localit\u00e0 Monteburrone, a breve distanza dalla frazione di Montenero.\n\u00c8 quanto resta di un imponente monumento costruito per ospitare la tomba del gerarca fascista Costanzo Ciano e della sua famiglia.\nStoria.\nLa costruzione del mausoleo ebbe inizio dopo la morte di Costanzo Ciano, avvenuta nel 1939.\nSecondo il progetto, il monumento avrebbe dovuto essere costituito da un grande basamento sormontato da una statua, alta 12 metri, che lo rappresentava alla guida del suo \"mas\" (\"motoscafo armato silurante\"). Inoltre era prevista la costruzione di un colossale faro, a forma di fascio littorio, alto pi\u00f9 di 50 metri.\nIl mausoleo fu finanziato da una sottoscrizione pubblica aperta dal podest\u00e0 di Livorno, che raccolse 100.000 lire dell'epoca. I lavori furono affidati allo scultore Arturo Dazzi per la parte statuaria, che a sua volta chiam\u00f2 Gaetano Rapisardi per la parte architettonica.\nIl 27 giugno 1940 Rapisardi trasmise il progetto all\u2019ingegnere capo del Genio Civile di Livorno, che il mese seguente present\u00f2 il progetto esecutivo.\nLa costruzione procedette rapidamente tanto che, nonostante lo scoppio della guerra, nei primi anni quaranta era gi\u00e0 stato parzialmente realizzato il faro, che con la sua luce avrebbe dovuto ricordare lo spirito immortale di Ciano.\nTuttavia, con la caduta del fascismo i lavori furono sospesi e del mausoleo rimase solo la forma di un massiccio torrione alto circa 17 metri, mentre il faro fu minato e abbattuto dai guastatori tedeschi.\nLa statua di Ciano, incompleta, non fu mai posta in opera, ma giace ancora sull'isola Santo Stefano nell'arcipelago di La Maddalena, in Sardegna, presso la cava nella quale era in lavorazione al momento della sospensione del cantiere (in particolare restano la grande testa e parti del corpo). Altre tre statue minori, che avrebbero dovuto ornare l'opera, si trovano invece a Forte dei Marmi: due marinai sul lungomare ed un balilla in un piccolo parco all'incrocio fra via Piave e via Mascagni.\nDescrizione.\nCi\u00f2 che resta del mausoleo \u00e8 incentrato attorno ad una vasta sala voltata, delimitata da colonne d'impostazione classicheggiante, alla quale si accede mediante una severa apertura architravata; presso il corridoio d'ingresso si riconoscono inoltre i resti del vano scale e del pozzo per l'ascensore, che avrebbero dovuto condurre i visitatori alla sommit\u00e0 del basamento. La copertura, sopra la quale sarebbe stata innalzata la statua di Ciano, \u00e8 anch'essa incompleta ed \u00e8 costituita in parte dall'estradosso della volta sottostante.\nIl monumento, abbandonato da oltre settant'anni e sottoposto a vandalismi, \u00e8 saltuariamente utilizzato dalla Brigata Paracadutisti Folgore e dal Tuscania per esercitazioni di discesa con la corda. Della magnificenza cui aspiravano i progettisti, il mausoleo conserva solo il panorama su Livorno, sulle isole dell'arcipelago toscano (Capraia, Gorgona, Elba) e sulla Corsica.\nNumerosi sono stati i progetti di riqualificazione dell'area (di propriet\u00e0 privata, mentre il mausoleo \u00e8 demaniale), ma le ipotesi di trasformare l'edificio in un albergo o integrarlo in una struttura cimiteriale per il quartiere di Montenero non sono mai stati approvati. Una proposta pi\u00f9 recente, avanzata provocatoriamente dal fumettista Daniele Caluri, riguardava invece la trasformazione del grosso e abbandonato blocco del basamento nel deposito di Paperon de' Paperoni.\nAlcuni, invece, hanno suggerito il definitivo abbattimento del mausoleo."}
{"id": "1165600", "revid": "1543377", "url": "https://it.wikipedia.org/wiki?curid=1165600", "title": "San Juan de Ul\u00faa", "text": "San Juan de Ul\u00faa \u00e8 una fortezza e un porto costruito dagli spagnoli su ordine di Hern\u00e1n Cort\u00e9s il 22 aprile 1519 sulla piccola, omonima isola, vicino alle coste del Golfo del Messico, nell'attuale stato messicano di Veracruz.\nLa costruzione della fortezza inizi\u00f2 verso il 1535 per proteggere l'isola dagli attacchi dei pirati, divenne cos\u00ec la miglior fortezza del Messico e venne infatti scelta come base per l'esercito spagnolo che dopo il 1821 cerc\u00f2 di riconquistare il Messico. Dopo il 1845 divenne base dell'esercito messicano, fu occupata dall'esercito statunitense durante la Guerra messicano-statunitense, divenne anche sede del governo federale per un breve periodo e ora \u00e8 in parte occupata da un museo."}
{"id": "1165603", "revid": "73843", "url": "https://it.wikipedia.org/wiki?curid=1165603", "title": "Volteggio a cavallo", "text": "Il volteggio \u00e8 una disciplina equestre che consiste nell'eseguire esercizi ginnici su un cavallo al passo o al galoppo in base alla categoria con sottofondo musicale. \nMentre il volteggiatore esegue il suo esercizio, il cavallo si muove in un circolo, il cui perno \u00e8 costituito da un longeur.\nIl cavallo necessita di attrezzature particolari, ad esempio il pad (copertino) e il fascione che funge da appoggio per gran parte degli esercizi.\n\u00c8 uno sport che unisce la ginnastica artistica e l'equitazione alla capacit\u00e0 di entrare in sintonia con il cavallo; \u00e8 una delle dieci specialit\u00e0 riconosciute dalla Federazione Equestre Internazionale, conosciuto soprattutto nei paesi dell'Europa settentrionale, in Germania, Austria e Francia. In Italia invece non \u00e8 molto popolare ma lo si pu\u00f2 praticare in diversi maneggi affiliati alla FISE (soprattutto al nord).\nQuesto sport \u00e8 suddiviso in varie categorie in base alla difficolt\u00e0 e a fasce d'et\u00e0 distinguibili in lettere. \nLa performance \u00e8 suddivisa in due fasi: gli \"obbligatori\" che sono esercizi che cambiano da categoria a categoria e in ognuna sono uguali per tutti. La seconda parte \u00e8 composta dal \"libero\" che ogni volteggiatore pu\u00f2 comporre inserendo esercizi in base alle sue capacit\u00e0 con un accompagnamento musicale, dal quale pu\u00f2 derivare un tema, dovendo tener conto di un tempo massimo predisposto che cambia a seconda della categoria.\nIl volteggiatore pu\u00f2 scegliere di gareggiare come \"individuale\", cio\u00e8 eseguendo l'esercizio libero da solo; in \"Pas De Deux\" (in due); oppure in squadra composta da massimo 6 elementi, anche se in quest'ultima l'esercizio si svolger\u00e0 salendo a cavallo in non pi\u00f9 di 3 alla volta.\nQuesto sport \u00e8 usato frequentemente anche come ippoterapia per disabili e riabilitazione."}
{"id": "1165606", "revid": "729019", "url": "https://it.wikipedia.org/wiki?curid=1165606", "title": "Anil Dhirubhai Ambani Group", "text": "La Anil Dhirubhai Ambani Group \u00e8 una potente holding fondata da Anil Ambani nel 2006.\nStoria.\nAnil Ambani \u00e8 figlio del magnate Dhirubhai Ambani, il fondatore della \"Reliance Commercial\", alla sua morte lui e il fratello Mukesh Ambani hanno ereditato il vasto impero industriale, ma dopo alcuni anni di dirigenza comune hanno deciso di separare le attivit\u00e0, Mukesh ha continuato a possedere le aziende del settore chimico, petrolchimico e petrolifero sotto il nome di Reliance Industries Limited, mentre Anil ha preso le redini del settore delle telecomunicazioni, energia e investimenti, costituendo la Anil Dhirubhai Ambani Group e facendovi confluire le sue attivit\u00e0."}
{"id": "1165607", "revid": "66387", "url": "https://it.wikipedia.org/wiki?curid=1165607", "title": "Sottocapo di 1\u00aa classe scelto", "text": ""}
{"id": "1165608", "revid": "66387", "url": "https://it.wikipedia.org/wiki?curid=1165608", "title": "Sottocapo di 1\u00aa classe", "text": ""}
{"id": "1165609", "revid": "66387", "url": "https://it.wikipedia.org/wiki?curid=1165609", "title": "Sottocapo di 2\u00aa classe", "text": ""}
{"id": "1165610", "revid": "66387", "url": "https://it.wikipedia.org/wiki?curid=1165610", "title": "Sottocapo di 3\u00aa classe", "text": ""}
{"id": "1165613", "revid": "1305772", "url": "https://it.wikipedia.org/wiki?curid=1165613", "title": "World Scout Moot", "text": "Il World Rover Moot (in seguito chiamato anche World Moot e poi World Scout Moot) \u00e8 un incontro internazionale di scout, principalmente rover (18-26 anni), ma in origine anche pi\u00f9 anziani. Il Moot \u00e8 organizzato dall'Organizzazione Mondiale del Movimento Scout, che organizza anche il Jamboree mondiale, riservato agli scout (14-17 anni). \nOgni anno si tengono anche svariati moot nazionali.\nStoria.\nIl primo Moot si tenne al Centro Scout Internazionale di Kandersteg nel 1931; da allora il Moot si tiene ogni 4 anni. Tuttavia, il Moot come evento unico fu rimpiazzato da un \"Anno Moot\" ogni quattro anni, nel periodo tra il 1965 e il 1982. In questo anno Moot venivano organizzati numerosi eventi in tutti i continenti, al fine di aumentarne l'accessibilit\u00e0 ai rover. Dopo un periodo di crisi negli anni 80 l'unicit\u00e0 e la cadenza quadriennale sono riprese regolarmente dal nono Moot, tenuto anch'esso a Kandersteg nel 1992. \nNome.\nLa parola Moot deriva da un antico termine anglosassone per riunione (\"meeting\", in inglese), nel senso dell'occasione in cui si sollevano argomenti per la discussione. \nIn origine il nome ufficiale era World Rover Moot; poich\u00e9 in molte organizzazioni nazionali il termine Rover era caduto in disuso, dal 1992 fu mutato in World Moot e infine dal 2000 in World Scout Moot. \nAltri eventi scout internazionali per gli adulti (solitamente fino a 26 anni) hanno mantenuto il termine Rover. Un esempio \u00e8 Roverway, un evento che ha avuto luogo per la prima volta in Portogallo nel 2003. "}
{"id": "1165614", "revid": "154893", "url": "https://it.wikipedia.org/wiki?curid=1165614", "title": "2\u00ba capo scelto", "text": ""}
{"id": "1165615", "revid": "119668583", "url": "https://it.wikipedia.org/wiki?curid=1165615", "title": "Live in a Dive", "text": "Live in a Dive \u00e8 una serie di album live pubblicati tra il 2001 ed il 2019 dalla Fat Wreck Chords. Finora sono stati pubblicati per le band: No Use for a Name, Bracket, Sick of It All, Strung Out, Subhumans, $wingin' Utter$ e Lagwagon, NOFX e Face to Face."}
{"id": "1165617", "revid": "78273", "url": "https://it.wikipedia.org/wiki?curid=1165617", "title": "Capitale corsiva", "text": ""}
{"id": "1165625", "revid": "729019", "url": "https://it.wikipedia.org/wiki?curid=1165625", "title": "Terapia con onde d'urto", "text": "La terapia con onde d'urto in sigla ESWT dall'inglese \"extracorporeal shockwave therapy\", \u00e8 un trattamento proposto prevalentemente in terapia fisica, medicina dello sport e ortopedia per disturbi muscolo-scheletrici.. Questi includono il gomito del tennista, le tendiniti croniche del ginocchio e la tendinite della cuffia dei rotatori delle spalle, la tendinopatia achillea, dolore ai muscoli ischiocrurali, la fascite plantare e le tendiniti da trauma. Trattamenti basati sulle onde d'urto sono stati sperimentati anche in ambiti completamente diversi: urologico, cardiologico ecc.\nStoria.\nLe onde d'urto sono state impiegate in campo medico a partire dal 1980 nel trattamento delle patologie litiasiche delle vie urinarie (disgregazione dei calcoli renali) con l'idea fondamentale di poter, agendo dall'esterno e in modo non invasivo, distruggere le strutture bersaglio presenti all'interno dell'organismo, senza danneggiare i tessuti circostanti.\nL'energia distruttiva o disgregante delle onde d'urto \u00e8 utilizzata nella litotrissia extracorporea a onde d'urto, in sigla ESWL, dove l'onda d'urto colpendo una massa solida pu\u00f2 fratturarla quando la pressione dell'onda supera la forza tensile del materiale o quando, in un mezzo acquoso, si realizza il fenomeno della cavitazione, che comporta altissime pressioni generate dall'implosione delle bolle formate dai gas dissolti nel mezzo acquoso. Questo fatto ha rappresentato un enorme progresso rispetto all'intervento chirurgico, rimasto a lungo l'unica opzione terapeutica nelle calcolosi resistenti alle cure mediche tradizionali.\nVerso la met\u00e0 degli anni 80 nuovi studi hanno aperto ulteriori orizzonti sulle potenzialit\u00e0 terapeutiche delle onde d'urto, in particolare in campo ortopedico sia per la cura dei tessuti molli che dei tessuti ossei. In alcune sperimentazioni e applicazioni della terapia ad onde d'urto si presume che siano efficaci anche sistemi che operano con densit\u00e0 di energia (mJ/mm\u00b2) molto pi\u00f9 bassa (&lt;1/10) di quella efficace nella ESWL e si presume che l'energia dell'onda d'urto abbia anche effetti biologici, non ancora compresi, stimolando processi algologici, riparativi e rigenerativi.\nSempre maggiore negli ultimi anni la ricerca in campo dermatologico, dove le onde d'urto sembrano avere una efficacia accelerando la guarigione di ferite croniche, ustioni, ulcere diabetiche. L'ESWT \u00e8 stata anche usata per promuovere la guarigione e saldatura ossea in presenza di fratture e sono stati trattati i dolori toracici associati a malattie cardiache, noti come angina. In urologia, l'ESWT \u00e8 stata impiegata per il trattamento della sindrome del dolore pelvico cronico e della disfunzione erettile.\nIl meccanismo biologico per cui l'ESWT sarebbe efficace in cos\u00ec tanti trattamenti diversi non \u00e8 stato individuato.\nSi ipotizza che le onde d'urto promuovano la crescita di nuovi vasi sanguigni o la rivascolarizzazione, che riducano le calcificazioni e interferiscano con la nocicezione, cio\u00e8 la trasmissione nervosa dei segnali del dolore.\nDescrizione.\nL'efficacia della terapia con onde d'urto \u00e8 oggetto di controversia per la grande eterogenicit\u00e0 dei trattamenti su tessuti diversi, per i diversi sistemi di applicazione, per le diverse densit\u00e0 di energia applicate, per le carenze metodologiche di alcune ricerche, oltre che per la scarsa comprensione dei meccanismi biologici e processi fisiologici per cui le onde d'urto non disgreganti agirebbero. Le tecniche di utilizzo della terapia extracorporea con onde d'urto per problemi muscolo-scheletrici non sono ancora state standardizzate e non sono stati studiati esattamente i dosaggi precisi e la frequenza ottimale di applicazione.\nUna revisione della Cochrane Collaboration del 2005 ha concluso che il trattamento ESWT del epicondolite laterale (gomito del tennista) produce benefici piccoli o nulli in termini di riduzione del dolore e miglioramento della funzionalit\u00e0. A fronte di molte ricerche successive che ne suggeriscono l'efficacia almeno in alcuni trattamenti specifici \nle prove disponibili sull'efficacia di ESWT sono contraddittorie. Non esistono prove sufficienti sulla durata degli effetti del trattamento dell'ESWT. I criteri di selezione dei pazienti da trattare non sono stati adeguatamente definiti ed i parametri di trattamento ottimali non sono stati stabiliti. Infine, in alcuni studi, l'ESWT risulta non essere pi\u00f9 efficace del placebo.\nTra l'anno 2000 e l'anno 2007 la FDA ha approvato l'immissione sul mercato USA di 6 apparecchiature elettromedicali per la ESWT destinate al trattamento della fascite plantare e dell'epicondilite laterale.\nClassificazione.\nLa terapia con onde d'urto pu\u00f2 essere classificata:\nLinee guida.\nIl \"National Institute for Health and Care Excellence\" (NICE) nel Regno Unito, ha pubblicato alcune lineeguida per l'utilizzo della ESWT per alcune specifiche indicazioni cliniche dove altre terapie non risultano efficaci:"}
{"id": "1165628", "revid": "14691", "url": "https://it.wikipedia.org/wiki?curid=1165628", "title": "La Zattera della Medusa", "text": ""}
{"id": "1165631", "revid": "1115371", "url": "https://it.wikipedia.org/wiki?curid=1165631", "title": "Furio Cicogna", "text": "Fu anche, nel secondo dopoguerra, presidente di Confindustria.\nIn ambito sportivo fu, altres\u00ec, presidente del club di rugby dell' dal 1935 al 1937 e consigliere della Federazione Italiana Rugby, della quale divenne presidente nel 1941.\nAl suo nome fu intitolato a lungo il campionato giovanile italiano di rugby, noto all'epoca come \"Coppa Cicogna\".\nBiografia.\nDopo la laurea in Scienze economiche e commerciali, lavor\u00f2 alla Bombrini e Parodi nel 1913 e poi nel 1921 alle Manifatture Cotoniere Meridionali.\nEntr\u00f2 poi nella Ch\u00e2tillon, dapprima come amministratore delegato e poi come presidente. A seguito della crisi mondiale del 1929, che fece sentire i suoi effetti su un'industria tradizionalmente rivolta all'esportazione e della crisi finanziaria della Banca commerciale, Cicogna avvia un ampio programma di risanamento dell'azienda e di razionalizzazione della filiera produttiva, perseguita soprattutto attraverso la chiusura degli impianti inefficienti e la concentrazione della produzione in quelli pi\u00f9 avanzati tecnologicamente. Gli effetti della ristrutturazione non si fanno attendere e gi\u00e0 nel 1934 l'azienda torna in utile. Nello stesso anno Cicogna riesce ad ottenere dall'Istituto mobiliare italiano (Imi) un finanziamento di 30 milioni, che permette alla societ\u00e0 di acquistare i macchinari necessari per la fabbricazione di nuovi prodotti come il fiocco di rayon e la lana artificiale (lanital).\nNel corso degli anni trenta, dunque, Cicogna \u00e8 uno dei protagonisti della ristrutturazione dell'industria italiana delle fibre artificiali e tra la fine degli anni Quaranta e l'inizio degli anni Cinquanta mette in atto una strategia di diversificazione produttiva, iniziando la produzione di rayon per pneumatici e di prodotti petrolchimici per l'industria tessile e conciaria, e soprattutto avviando la sperimentazione sulle fibre sintetiche. L'interesse per queste ultime lo spinge a entrare con decisione nel settore industriale chimico con l'acquisto, nel 1952, di met\u00e0 del pacchetto azionario dell'azienda chimica Acsa e con la firma di un accordo con la Montecatini per l'utilizzo di brevetti per la produzione di filati e fibre poliammidiche, che inizia nel 1954.\nCicogna, che nel 1957 assume anche la presidenza della Ch\u00e2tillon, pu\u00f2 cos\u00ec procedere alla realizzazione dei nuovi programmi di potenziamento degli impianti per la produzione di fiocco di rayon e di fibre sintetiche.\nSvolge un importante ruolo nelle associazioni degli imprenditori: dal 1955 \u00e8 presidente di Assolombarda e dal febbraio 1961 di Confindustria, e in questa veste l'anno successivo si oppone con forza al progetto governativo di nazionalizzazione dell'energia elettrica, criticando aspramente il crescente intervento dello Stato nell'economia. Nonostante la sconfitta subita con l'approvazione della legge di nazionalizzazione dell'industria elettrica nel novembre del 1962, Cicogna viene confermato alla guida della Confindustria nel febbraio del 1963. Fu poi presidente dell'associazione dei cavalieri del lavoro.\nSi occup\u00f2 anche di istituzioni nel campo culturale e benefico: presidente della Bocconi che port\u00f2 a livello di fama internazionale, e presidente dell'ospizio Sacra Famiglia di Cesano Boscone. Fond\u00f2 la Casa dello studente italiano presso la citt\u00e0 universitaria di Parigi. Come industriale fond\u00f2 la Stampa Tessuti Artistici di Oltrona San Mamette per la produzione di seterie stampate di pregio, e Mizar, azienda tessile con sede a Busto Arsizio.\nArchivio.\nParte della documentazione prodotta da Furio Cicogna nel corso della propria attivit\u00e0 imprenditoriale \u00e8 confluita a Napoli nell'archivio delle Manifatture Cotoniere Meridionali - MCM, Salerno, 1829 - 1995 nel fondo \"Manifatture Cotoniere Meridionali - MCM\" (estremi cronologici: 1835 - 1971)."}
{"id": "1165636", "revid": "309289", "url": "https://it.wikipedia.org/wiki?curid=1165636", "title": "Aldan", "text": ""}
{"id": "1165639", "revid": "729019", "url": "https://it.wikipedia.org/wiki?curid=1165639", "title": "Reliance Communications", "text": "La Reliance Communications Limited \u00e8 una azienda di telefonia fissa e mobile indiana, una delle maggiori del paese, di propriet\u00e0 del gruppo Anil Dhirubhai Ambani Group, la figura chiave dell'azienda \u00e8 Anil Ambani che la dirige e ne possiede circa il 66%."}
{"id": "1165641", "revid": "33689", "url": "https://it.wikipedia.org/wiki?curid=1165641", "title": "Gaio Domizio Destro", "text": "Destro fu console suffetto prima del 183, anno in cui era legato della Siria, probabilmente successore dell'imperatore Pertinace.\n\u00c8 possibile che Destro abbia conosciuto in questo periodo il futuro imperatore Settimio Severo, che comandava la Legio IIII \"Scythica\", posta a difesa della provincia. Questa conoscenza spiegherebbe la sua nomina a \"praefectus urbi\" nel 193: la carica, gi\u00e0 di per s\u00e9 molto delicata, gli venne concessa in un periodo in cui Severo era lontano da Roma, e dunque mostra come l'imperatore avesse molta fiducia di Destro.\nNel 196 Destro ricevette il particolare onore di rivestire la carica di console per la seconda volta, come console ordinario."}
{"id": "1165644", "revid": "1305772", "url": "https://it.wikipedia.org/wiki?curid=1165644", "title": "Shoxploitation", "text": "La shoxploitation \u00e8 un sottogenere dell'exploitation che stringe sotto la sua ala tutti quei film in cui fanno da padrone sequenze scioccanti. Spesso sono considerati esempi di shoxploitation film come \"L'ultima casa a sinistra\" di Wes Craven, \"Distretto 13 - Le brigate della morte\" di John Carpenter e \"Thriller - en grym film\" di Alex Fridolinski. Durante gli anni settanta e ottanta vennero prodotti anche in Italia dei film appartenenti alla shoxploitation, come ad esempio \"La casa sperduta nel parco\" di Ruggero Deodato e altre pellicole come \"Cannibal Holocaust\" che - nonostante appartenessero principalmente ad altri generi (\"Cannibal Holocaust\" \u00e8 un \"italo-cannibalico\") - sfociavano spesso nella \"shoxploitation\" mostrando sequenze sensazionali in fatto di violenza e splatter.\nShoxploitation statunitense.\nLa shoxploitation si apre negli Stati Uniti molto probabilmente con il film \"L'ultima casa a sinistra\" di Wes Craven. Il film conteneva moltissime sequenze splatter, tra cui i ragazzi capeggiati da Kr\u00fcg che squartano una ragazza sin dalle viscere e un'evirazione a morsi. Probabilmente il fenomeno della shoxploitation and\u00f2 avanti e si svilupp\u00f2 a causa della guerra del Vietnam, che continuava tramite le sue tremende uccisioni a far mostrare in televisione gli orrori ad essa correlati. Craven, ad esempio, ammise di essersi ispirato alle vicende del Vietnam per la regia di \"L'ultima casa a sinistra\". Un altro film che ha fatto leva nel genere Shoxploitation, pur non ricevendo critiche positive, \u00e8 stato Natural Born Killers di Oliver Stone, tratto da un racconto di Quentin Tarantino, nel 1995. \nDopo il 1974, anno di \"Non aprite quella porta\" (altro esempio di shoxploitation mirante pi\u00f9 verso lo splatter), venne fuori un altro film di shoxploitation, \"\" di John Carpenter. Il film mostrava una scena truculenta in cui una bambina veniva colpita in pieno petto da un colpo di pistola. Per la scena, Carpenter venne molto criticato.\nAllo stesso anno risale \"Taxi Driver\", di Martin Scorsese, uno dei film pi\u00f9 violenti nella storia del cinema. Il film mostrava diverse scene in cui il sangue sgorga a fiotti da colli, mani e braccia, e per questo ottenne questa nomea. Anche qui, la violenza \u00e8 frutto - in parte - \"della guerra del Vietnam, che ha distrutto la giovent\u00f9 di Travis Bickle/Robert De Niro\". La shoxploitation statunitense sembra terminare con \"Taxi Driver\", nonostante sia poi sfociata in film come \"\" o altri splatter.\nShoxploitation europea.\nLa shoxploitation in Europa ha inizio con il film \"La fontana della vergine\" di Ingmar Bergman, del 1960. Il film serv\u00ec infatti come ispirazione a \"L'ultima casa a sinistra\" di Wes Craven. Nonostante le scene di violenza siano assolutamente attenuate, il film propone una trama molto simile a quella che verr\u00e0 usata in molti classici di shoxploitation, in cui una giovane ragazza cade vittima delle sevizie di una banda di sadici maniaci stupratori. \nUno degli esempi pi\u00f9 controversi di shoxploitation risult\u00f2, nel 1974, il film svedese \"Thriller - en grym film\" di Bo Arne Vibenius, in cui a scene di sesso e violenza venivano alternati scene splatter in cui la malcapitata Christina Lindberg era privata prima di un occhio e poi di altre parti del corpo. Il film venne criticato anche per le scene di assunzione di droghe, che erano mostrate in maniera sensazionalistica.\nDalla fine degli anni settanta sino alla prima met\u00e0 degli anni ottanta, anche l'Italia venne interessata alla corrente cinematografica. Tralasciando i vari esempi di nazisploitation (come \"La bestia in calore\"), e i cannibal movie del periodo (\"Cannibal Holocaust\", \"Antropophagus\") in Italia, il regista Ruggero Deodato gir\u00f2 nel 1980 il film \"La casa sperduta nel parco\", una pellicola piena di \"\u00abterrore, violenza, stupro e ogni genere di disgusto\u00bb\".\nMonografia \"Cannibal! Il cinema selvaggio di Ruggero Deodato\", scritta da Gordiano Lupi. Dopo \"La casa sperduta nel parco\" avremo ancora pochi esempi di shoxploitation, che andr\u00e0 scemando sino a scomparire del tutto.\nInfluenze.\nAncora oggi si notano le influenze della shoxploitation. Molti registi, tra cui ad esempio Quentin Tarantino, continuano ad omaggiarla. In \"\", ad esempio, veniva omaggiata la protagonista di \"Thriller\": Elle Driver era vestita allo stesso modo e portava una benda sull'occhio proprio come il personaggio di Christina Lindberg.\nIl regista Robert Rodriguez ha inserito elementi della shoxploitation in \"Planet Terror\" (2007). Tra le scene da menzionare, lo \"squagliarsi\" dei testicoli di un soldato (Quentin Tarantino). Rodriguez ha pi\u00f9 volte menzionato \"Distretto 13\" di Carpenter come il suo film di shoxploitation preferito."}
{"id": "1165646", "revid": "53669", "url": "https://it.wikipedia.org/wiki?curid=1165646", "title": "Alex Fridolinski", "text": ""}
{"id": "1165661", "revid": "1566286", "url": "https://it.wikipedia.org/wiki?curid=1165661", "title": "Michael Currie", "text": "Negli anni ottanta ha lavorato pi\u00f9 volte con Clint Eastwood, da \"Fai come ti pare\" e \"Firefox - Volpe di fuoco\" fino a interpretare il tenente Donnelly in \"Coraggio... fatti ammazzare\" e \"Scommessa con la morte\".\nIl suo \"curriculum vitae\" comprende anche numerose apparizioni in vari telefilm."}
{"id": "1165666", "revid": "767487", "url": "https://it.wikipedia.org/wiki?curid=1165666", "title": "Bernal D\u00edaz del Castillo", "text": "Bernal D\u00edaz del Castillo si arruol\u00f2, come ufficiale, nella spedizione di Hern\u00e1n Cort\u00e9s e scelse di esprimere, facendo il cronista della spedizione, il punto di vista dell'esercito; partecip\u00f2 alla conquista dell'impero azteco e la raccont\u00f2 nel suo libro \"Historia Verdadera de la Conquista de la Nueva Espa\u00f1a\"."}
{"id": "1165674", "revid": "14806", "url": "https://it.wikipedia.org/wiki?curid=1165674", "title": "Kool Herc", "text": ""}
{"id": "1165675", "revid": "287204", "url": "https://it.wikipedia.org/wiki?curid=1165675", "title": "Diego Velazquez de Cuellar", "text": ""}
{"id": "1165676", "revid": "599013", "url": "https://it.wikipedia.org/wiki?curid=1165676", "title": "Saliou Lassissi", "text": "Biografia.\nIn possesso della cittadinanza francese, crebbe a Marcory, quartiere di Abidjan. In carriera, \u00e8 stato assistito prima dal procuratore Antonio Caliendo, poi da Moreno Roggi. Durante il periodo passato a Firenze, fu protagonista di un incidente automobilistico \u2013 si schiant\u00f2 contro un bidone dell'immondizia \u2013 e fu denunciato da una vigilessa per tentata aggressione.\nCaratteristiche tecniche.\nEra un difensore forte fisicamente \u2013 seppur falloso e dal carattere irascibile \u2013 ed era in possesso di una discreta tecnica. Ad inizio carriera, fu impiegato anche come centrocampista difensivo.\nCarriera.\nClub.\nGli esordi e l'approdo in Italia.\nInizi\u00f2 la sua carriera come calciatore giocando con la maglia del Rennes, entrando nelle giovanili della squadra nel 1993. Debutt\u00f2 nella Division 1 in data 16 agosto 1996, quando fu schierato titolare nella vittoria casalinga per 3-1 sul Nizza. In breve tempo, riusc\u00ec a guadagnare spazio a discapito dei maggiormente esperti Fran\u00e7ois Denis e Corneliu Papur\u0103. A maggio 1997, la Juventus ne annunci\u00f2 l'ingaggio a parametro zero. Il transfer del calciatore fu per\u00f2 negato, con Luciano Moggi che spieg\u00f2 che il motivo fosse da ricercare nel fatto che Lassissi avesse firmato due contratti, uno con la formazione torinese e uno con lo stesso Rennes. Per quella che fu giudicata da Moggi come una mancanza di seriet\u00e0, la Juventus si tir\u00f2 indietro e Lassissi rimase in Francia per un'ulteriore stagione. Durante quest'annata, fu tormentato da alcuni piccoli infortuni, che gli impedirono di giocare con regolarit\u00e0.\nSi trasfer\u00ec poi in Italia per giocare nel , con cui esord\u00ec in Serie A il 20 settembre 1998 in occasione del pareggio a reti inviolate sul campo del . Gi\u00e0 nell'ottobre dello stesso anno pass\u00f2 alla Sampdoria, con la formula del prestito. Nel mese di novembre, fu espulso dopo aver spinto Gennaro Gattuso, a gioco fermo, nel corso della sfida vinta per 1-0 contro la Salernitana. Fu squalificato per tre partite. Il 14 febbraio 1999 arriv\u00f2 la sua prima rete in Serie A, nella sfida persa per 3-1 contro la Roma. Fu espulso nuovamente a marzo, nella sfida contro l'Inter, quando l'arbitro pun\u00ec con il cartellino rosso le reciproche scorrettezze con Nicola Ventola. Fu squalificato per tre partite. Chiuse la stagione con 19 partite e una rete, \"score\" che non bast\u00f2 per far raggiungere la salvezza alla Sampdoria.\nAl termine della stagione torn\u00f2 al Parma con cui gioc\u00f2 il campionato di Serie A 1999-2000, per poi passare alla Fiorentina nel 2000 dove vincer\u00e0 una Coppa Italia e diventer\u00e0 il primo calciatore africano della storia del club.\nIl trasferimento alla Roma e l'infortunio.\nNell'estate 2001 fece parte del triplo scambio tra e : Sjarhej Hur\u0117nka, Amedeo Mangone e Paolo Poggi verso la prima, mentre Diego Fuser, Raffaele Longo e lo stesso Lassissi verso la Capitale.\nIl centrale ivoriano, al pari degli altri giocatori coinvolti nello scambio, fu valutato 20 miliardi di lire e firm\u00f2 un triennale con la Roma.\nTuttavia il 7 agosto 2001, in occasione di un'amichevole tra Roma e , un tackle falloso dell'attaccante argentino Antonio Barijho gli procur\u00f2 la frattura di tibia e perone sinistro, un incidente che in retrospettiva di fatto ne compromise l'intera carriera anche se inizialmente la diagnosi fu di sei mesi di inattivit\u00e0.\nIl 6 settembre, Lassissi ha lasciato la clinica di Villa Stuart \u2013 dove era ricoverato \u2013 perch\u00e9, a suo dire, i medici gli somministravano le pillole sbagliate. Secondo la societ\u00e0 giallorossa, il calciatore avrebbe agito di sua volont\u00e0, senza avvisare il club. Tra le parti, \u00e8 poi iniziato un contenzioso di natura economica: il giocatore, che non faceva pi\u00f9 parte dei piani tecnici della Roma, a novembre 2002 lamentava il mancato pagamento di sei mensilit\u00e0. La vicenda si \u00e8 spostata allora in tribunale, dove \u00e8 stata data ragione a Lassissi. L'ivoriano non ha comunque giocato alcun incontro ufficiale con la maglia giallorossa, rimanendo ai margini della rosa per tutte le tre stagioni in cui \u00e8 stato sotto contratto con la societ\u00e0 capitolina, da cui si \u00e8 svincolato nell'estate 2004. Gli \u00e8 stato anche impedito di giocare con la formazione primavera.\nLa parte finale della carriera.\nA gennaio 2005, senza contratto, si \u00e8 allenato con i c\u00f2rsi del Bastia. Nel mese di giugno, ha firmato un contratto con il Nancy, ma ha lasciato il club a gennaio 2006, stanco di giocare soltanto nella squadra riserve. \u00c8 tornato allora in patria, allo RFC Daoukro, dove \u00e8 rimasto per un anno e mezzo.\nIn seguito, ha tentato un'esperienza con gli svizzeri del Bellinzona, militanti nella Challenge League. Secondo l'allora compagno di squadra Andrea Conti, per\u00f2, Lassissi non si \u00e8 integrato nel gruppo e, dopo una prestazione negativa, non \u00e8 stato pi\u00f9 schierato in campo dal tecnico Vladimir Petkovi\u0107. Dopo aver rescisso il contratto, si \u00e8 accordato con i francesi dell'Entente SSG.\nNel 2010, ha scelto di tornare in campo con il Sok\u00f3\u0142 Skromnica, formazione amatoriale polacca.\nNazionale.\nLassissi conta 8 presenze per la , tutte collezionate tra il 1998 ed il 1999. Ha anche partecipato alla Coppa d'Africa 1998. A gennaio 2000, mentre era in ritiro in Guinea con la Nazionale ivoriana, ha spaccato il labbro del compagno Blaise Kouassi con una testata, a causa di un passaggio sbagliato. In seguito all'accaduto, ha insultato il commissario tecnico Martin Gbonk\u00e9 Tia, che ha scelto cos\u00ec di allontanarlo dalla rosa dei convocati. Tornato cos\u00ec ad Abidjan, \u00e8 stato trattenuto dalla polizia militare locale, per essere interrogato e poi obbligato a seguire un corso di \"istruzione civica\", al termine del quale ha dovuto fare le proprie scuse al Paese, in diretta televisiva.\nStatistiche.\nPresenze e reti nei club.\n\"Aggiornato al 15 aprile 2013.\""}
{"id": "1165677", "revid": "78273", "url": "https://it.wikipedia.org/wiki?curid=1165677", "title": "Artyom Ivanovich Mikoyan", "text": ""}
{"id": "1165683", "revid": "1543377", "url": "https://it.wikipedia.org/wiki?curid=1165683", "title": "Grand Wizard Theodore", "text": "Il fratello di Theodore, Mean Jean, fu il suo mentore ed insegnante riguardo alle precedenti tecniche di DJing esistenti, cosicch\u00e9 Theodore fu avviato a questa pratica gi\u00e0 da ragazzino. A seguito di questo precoce interesse, Theodore non solo mise a punto lo \"scratch\", ma divent\u00f2 uno dei migliori interpreti del \"needle drop\" e di altre tecniche da lui inventate o perfezionate, anche grazie al suo praticantato accanto ad un altro mostro sacro dell'hip hop come Grandmaster Flash.\nDurante gli anni 1980, Theodore fu uno dei fondatori della band Grandwizard Theodore &amp; the Fantastic Five, con cui pubblic\u00f2 \"Can I Get a Soul Clap\" nel 1980. Il DJ recit\u00f2 anche una parte nel film del 1983 intitolato \"Wild Style\", contribuendo anche alla colonna sonora della pellicola. Descrisse e spieg\u00f2 poi le origini dello scratch nel film documentario \"Scratch\".\nLo stile di missaggio espresso da Grand Wizard Theodore rimane moderno ed innovativo grazie alla sua capacit\u00e0 di aggiornare le sue tecniche alle ultime novit\u00e0, questo lo fa differire dall'atteggiamento tenuto da altri DJ della old school, come Grandmaster Flash o Kool Herc, rimasti legati allo stile che li ha contraddistinti nella prima parte della loro carriera ma che attualmente inizia ad avere sulle spalle il peso dei suoi 30 anni."}
{"id": "1165686", "revid": "287204", "url": "https://it.wikipedia.org/wiki?curid=1165686", "title": "Panfilo de Narvaez", "text": ""}
{"id": "1165687", "revid": "599013", "url": "https://it.wikipedia.org/wiki?curid=1165687", "title": "Nihat Kahveci", "text": "Carriera.\nClub.\nCresciuto nel vivaio del Be\u015fikta\u015f, ha esordito in prima squadra nella stagione 1997-1998. Nel gennaio 2002 si \u00e8 trasferito in Spagna, acquistato dal Real Sociedad, squadra in cui segn\u00f2 58 gol in 133 presenze in Primera Divisi\u00f3n, di cui 23 nella stagione 2002-2003, suo record personale.\nNel 2006 \u00e8 passato a parametro zero dal Villarreal. Si \u00e8 infortunato gravemente durante la stagione 2006-2007 rompendosi in allenamento i legamenti del ginocchio sinistro. Il 28 giugno 2009 \u00e8 ritornato in Turchia dopo essere stato ingaggiato dal Be\u015fikta\u015f per quattro stagioni. Il 19 maggio 2011 ha rescisso il suo contratto con la societ\u00e0 turca e nel gennaio del 2012 ha annunciato il suo ritiro dal calcio giocato.\nNazionale.\nCon la Nazionale turca ha partecipato al , classificandosi al 3\u00ba posto. Partecipa anche ai campionati europei del 2008 dove nella terza gara del primo turno giocatasi a Ginevra contro la Repubblica Ceca, segna due dei tre gol (l'altro \u00e8 di Arda) che ribaltano il risultato del match da 0-2 a 3-2 nel giro di 15 minuti e che consentono ai turchi di qualificarsi a sorpresa ai quarti di finale a scapito proprio dei cechi.\nStatistiche.\nPresenze e reti nei club.\n\"Statistiche aggiornate al 25 aprile 2011.\""}
{"id": "1165688", "revid": "56818", "url": "https://it.wikipedia.org/wiki?curid=1165688", "title": "Anemia di Addison", "text": ""}
{"id": "1165691", "revid": "56818", "url": "https://it.wikipedia.org/wiki?curid=1165691", "title": "Anemia di Addison-Biermer", "text": ""}
{"id": "1165693", "revid": "56818", "url": "https://it.wikipedia.org/wiki?curid=1165693", "title": "Anemia di Addison Biermer", "text": ""}
{"id": "1165694", "revid": "56818", "url": "https://it.wikipedia.org/wiki?curid=1165694", "title": "Anemia di Biermer-Ehrlich", "text": ""}
{"id": "1165695", "revid": "56818", "url": "https://it.wikipedia.org/wiki?curid=1165695", "title": "Anemia di Biermer Ehrlich", "text": ""}
{"id": "1165698", "revid": "72396", "url": "https://it.wikipedia.org/wiki?curid=1165698", "title": "Miguel (album)", "text": "Miguel \u00e8 il secondo album che il cantante spagnolo Miguel Bos\u00e9 pubblica in Italia, nel 1980 (la versione in CD esce dieci anni dopo, nel 1990). I due brani pi\u00f9 popolari del disco, \"Olympic Games\" e \"Ti amer\u00f2\", vengono pubblicati anche su singolo, rispettivamente come Lato A e come Lato B dello stesso 45 (di cui esiste una versione alternativa, che include invece sul lato B il popolare singolo spagnolo, \"Morire no\", nella traduzione italiana). Oltre ad esserne il Lato A e a dare il titolo collettivo al singolo, \"Olympic Games\" (che in inglese significa \"Olimpiadi\", \"Giochi Olimpici\") diventa subito molto popolare, vincendo a sorpresa il Festivalbar 1980. La vittoria fu doppiamente inaspettata, per il fatto che le Olimpiadi di Mosca di quell'anno si svolsero in sordina, boicottate da molti paesi, a causa della guerra fredda tra Stati Uniti d'America e U.R.S.S.. A differenza del rock, seppur leggero, di \"Olympic Games\" (scritta, tra l'altro, da Bos\u00e9 assieme a Toto Cutugno, il quale firma anche un altro brano del long-playing, l'ammiccante \"Triangle\"), la B Side \"Ti amer\u00f2\" \u00e8 invece una lenta ballata molto romantica, in cui trionfa l'amore ad oltranza e a tutti i costi. L'album \"Miguel\", che comprende dieci canzoni, per la maggior parte scritte da Bos\u00e9 e dai musicisti della band che con lui collaborarono alla realizzazione del disco e del relativo tour, presenta la tipica mescolanza di brani in inglese (sei tracce) e brani in italiano (quattro tracce), pezzi lenti e pezzi pi\u00f9 movimentati, caratteristica delle edizioni italiane dei primi album dell'artista iberico.\nLa versione in spagnolo di \"Ti amer\u00f2\", intitolata \"Te amar\u00e9\" (vedere sotto \"Lista tracce\" per le altre tre corrispondenze) e cantata in duetto con Laura Pausini, \u00e8 stata riproposta nell'album \"Papito\" del 2007, una raccolta di successi (tutti nella versione spagnola), trasformati in duetti e re-interpretati insieme ad altri artisti, italiani, spagnoli e internazionali."}
{"id": "1165700", "revid": "56818", "url": "https://it.wikipedia.org/wiki?curid=1165700", "title": "Anemia di Hunter-Addison", "text": ""}
{"id": "1165701", "revid": "56818", "url": "https://it.wikipedia.org/wiki?curid=1165701", "title": "Anemia di Hunter Addison", "text": ""}
{"id": "1165702", "revid": "56818", "url": "https://it.wikipedia.org/wiki?curid=1165702", "title": "Anemia essenziale di Lebert", "text": ""}
{"id": "1165704", "revid": "29727", "url": "https://it.wikipedia.org/wiki?curid=1165704", "title": "Campanula soldanella", "text": ""}
{"id": "1165705", "revid": "124840306", "url": "https://it.wikipedia.org/wiki?curid=1165705", "title": "Valgrisenche (valle)", "text": "La Valgrisenche \u00e8 una valle laterale della Valle d'Aosta.\nGeografia.\nLa valle si dirama dalla valle principale all'altezza dell'abitato di Arvier.\n\u00c8 solcata dalla Dora di Valgrisenche, tributario di destra della Dora Baltea, che per un tratto scava una gola ai piedi dei ruderi del Castello di Montmayeur. Di particolare nota \u00e8 il lago di Beauregard (1.770\u00a0m).\nOrografia.\nI monti principali che contornano la valle sono:\nValichi alpini.\nLa valle non ha facili collegamenti con le vallate vicine. I principali valichi alpini sono:\nTurismo.\nPer favorire l'ascensione ai monti della valle e l'escursionismo in alta quota, la valle \u00e8 dotata di alcuni rifugi e bivacchi:\nLa valle \u00e8 inoltre attraversata dall'Alta via della Valle d'Aosta n. 2.\nSito di interesse comunitario.\nGli ambienti d'alta quota della Valgrisenche sono stati proposti sito di interesse comunitario con codice pSIC IT1205010 per una superficie di 336 ettari."}
{"id": "1165706", "revid": "149485", "url": "https://it.wikipedia.org/wiki?curid=1165706", "title": "Hugues-Bernard Maret", "text": "Biografia.\nFiglio di Ugo Maret, medico a Digione, fu avvocato al parlamento di Borgogna e successivamente, affascinato dalla Rivoluzione, segu\u00ec a Parigi i dibattiti dell'Assemblea costituente, sui quali pubblic\u00f2 un riassunto con il nome Bollettino dell'assemblea, inserito ne \"Le Moniteur Universel\". Giacobino della prima ora, fu uno dei fondatori del Club dei Foglianti e protetto dall'allora ministro degli esteri Lebrun-Tondu, fu inviato in missione a Londra e nel luglio del 1793 a Napoli. Tuttavia, nell'attraversare l'Italia per raggiungere la sua nuova sede diplomatica, fu preso prigioniero dagli austriaci presso Novate Mezzola insieme a Charles-Louis Huguet de S\u00e9monville. Dopo un periodo di dura cattivit\u00e0, i due furono liberati, nel 1795, in cambio di Maria Teresa Carlotta di Francia, figlia di Luigi XVI. Nominato negoziatore con l'Inghilterra a Lilla, fu poi messo da parte fino al ritorno del Bonaparte dalla Campagna d'Egitto.\nNel 1803 fu eletto all'Accademia di Francia ove occup\u00f2 il dodicesimo seggio succedendo a Gianfrancesco di Saint-Lambert.\nNominato segretario di Stato sotto il consolato, Napoleone lo fece conte dell'Impero il 3 maggio 1809, puoi duca di Bassano il 15 agosto dello stesso anno. Nel 1811 fu chiamato a sostituire lo Champagny, duca di Cadore, gi\u00e0 fedelissimo di Talleyrand, come ministro degli Affari esteri, carica che ricopr\u00ec fino al 1813.\nNel 1816 fu escluso dall'accademia lasciando il posto a Giuseppe Enrico Gioacchino Lain\u00e9, ma nel 1829, dopo la riammissione di altri due accademici precedentemente esclusi, gli fu proposto di richiederne nuovamente l'ammissione ma egli rifiut\u00f2.\nIl 19 novembre 1831 fu creato Pari di Francia nell'infornata di trentasei pari a vita destinati a permettere alla Camera l'abolizione dell'ereditariet\u00e0 del titolo.\nNel 1832 fu eletto membro dell'Accademia delle Scienze Morali e politiche. Nel 1834 fu per pochi giorni presidente del consiglio dei ministri sotto la Monarchia di Luglio.\nMatrimonio.\nSpos\u00f2, il 21 maggio 1801 a Digione, Maria Maddalena Lejeas (26 marzo 1780-21 marzo 1827), figlia di Martin Lej\u00e9as-Carpentier e dama di compagnia delle imperatrici Giuseppina e Maria Luisa. Ebbero quattro figli:"}
{"id": "1165707", "revid": "22356", "url": "https://it.wikipedia.org/wiki?curid=1165707", "title": "Rauisuchi", "text": ""}
{"id": "1165709", "revid": "287204", "url": "https://it.wikipedia.org/wiki?curid=1165709", "title": "Bernal Diaz del Castillo", "text": ""}
{"id": "1165710", "revid": "22356", "url": "https://it.wikipedia.org/wiki?curid=1165710", "title": "Parasuchi", "text": ""}
{"id": "1165713", "revid": "287204", "url": "https://it.wikipedia.org/wiki?curid=1165713", "title": "Lucio Valerio Messalla Trasea Prisco", "text": "Prisco veniva da una famiglia patrizia: inizi\u00f2 il suo \"cursus honorum\" come triumviro monetale, fu poi membro dei Salii e, cosa inusuale per un patrizio, \"tribunus militum\" della Legio II \"Adiutrix\" in Pannonia inferiore. In quest'ultimo ruolo dovrebbe essere stato agli ordini di Sesto Quintilio Cordiano o di Sesto Quintilio Massimo, che comandavano l'esercito all'epoca, durante la guerra in Pannonia.\nSotto Marco Aurelio e Commodo fu questore; poi fu \"adlectus inter praetorios\" (ammesso nella guardia pretoriana), \"sevir equitum Romanorum\" (comandante di uno squadrone di cavalleria romana), probabilmente sotto Settimio Severo.\nNel 196 raggiunse il consolato. Nel 211/212 fu messo a morte per ordine di Caracalla."}
{"id": "1165714", "revid": "287204", "url": "https://it.wikipedia.org/wiki?curid=1165714", "title": "Elezioni regionali in Friuli-Venezia Giulia del 1968", "text": "Le elezioni regionali in Friuli Venezia Giulia del 1968 si sono svolte il 26 e 27 maggio 1968. Sono state le seconde nella storia della regione. Si sono tenute a una sola settimana di distanza dalle elezioni politiche.\nLe elezioni si sono tenute per la prima volta con la legge regionale 27 marzo 1968, nr. 20, che sostituisce la legge transitoria, approvata dal Parlamento italiano per la prima elezione del 1964. Il regime elettorale previsto \u00e8 sempre un sistema proporzionale, senza elezione diretta del Presidente della Giunta. La legge determina il numero dei consiglieri regionali in ragione di uno ogni 20.000 abitanti, o frazione superiore ai 10.000. Anche per tali elezioni il numero di consiglieri da eleggere \u00e8 cos\u00ec fissato in 61.\nIl primo partito \u00e8 risultata la Democrazia Cristiana, col 44,9% dei voti, seguita dal Partito Comunista Italiano col 20,1% e dal Partito Socialista Unificato, col 10,0% dei suffragi. A seguito di quanto previsto dagli art. 35 e 36 dello Statuto il Consiglio regionale ha eletto, il 1\u00ba luglio 1968 la Giunta Regionale e ha rieletto Alfredo Berzanti, della DC, come presidente della Regione.\nGli elettori chiamati al voto sono stati 896.430. Si sono recati al voto 788.114 cittadini, con un'affluenza pari all'87,92%.\nSistema elettorale.\nNatura del sistema.\nSecondo l'art.1 della legge elettorale l'assegnazione dei seggi tra le liste concorrenti \u00e8 effettuata in ragione proporzionale, mediante riparto nelle singole circoscrizioni in cui \u00e8 diviso il territorio regionale, con recupero dei voti residui in sede regionale. Ogni elettore dispone di un voto di lista e pu\u00f2 attribuire delle preferenze, due, se i Consiglieri regionali da eleggere sono fino a sei; di tre se i Consiglieri regionali da eleggere sono in numero da sette a quattordici; di quattro se i Consiglieri regionali da eleggere sono in numero da quindici in poi.\nViene applicato, in via generale, quanto disposto dal testo unico delle leggi per l'elezione della Camera dei deputati, approvato con decreto del Presidente della Repubblica 30 marzo 1957, n. 361.\nSecondo l'art. 15 dello Statuto sono elettori del consiglio gli iscritti nelle liste elettorali dei Comuni della Regione (ovvero tutti i cittadini che abbiano compiuto 21 anni alla data delle elezioni), mentre sono eleggibili al consiglio regionale gli elettori che abbiano compiuto il 25\u00ba anno di et\u00e0 il giorno delle elezioni. L'ufficio di consigliere regionale \u00e8 incompatibile con quello di membro di una delle Camere, di un altro Consiglio regionale, di un Consiglio provinciale, o di sindaco di un Comune con popolazione superiore a 10.000 abitanti. La legge prevede inoltre altri casi di inelegibilit\u00e0 e incadidabilit\u00e0.\nGli artt. 38 e seguenti della legge elettorale stabiliscono le operazioni per la determinazione della ripartizione dei seggi fra le liste e fra i candidati. L'ufficio centrale circoscrizionale, dopo il controllo delle schede e la raccolta dei dati, procede a determinare la cifra elettorale di ogni lista. Divide il totale delle cifre elettorali di tutte le liste per il numero dei seggi assegnati alla circoscrizione pi\u00f9 uno, ottenendo cos\u00ec il quoziente elettorale circoscrizionale: nell'effettuare la divisione, trascura l'eventuale parte frazionaria del quoziente. Attribuisce, quindi, ad ogni lista tanti seggi quante volte il quoziente elettorale risulti contenuto nella rispettiva cifra elettorale. I seggi che rimangono non assegnati vengono attribuiti al Collegio unico regionale. Se, con il quoziente calcolato come sopra, il numero dei seggi da attribuire alle varie liste superi quello dei seggi assegnati alla circoscrizione, le operazioni si ripetono con un nuovo quoziente ottenuto diminuendo di una unit\u00e0 il divisore. I seggi che rimangono non assegnati, vengono attribuiti al Collegio unico regionale. Tale Ufficio, inoltre, determina la cifra individuale di ogni candidato.\nSuccessivamente l'Ufficio centrale regionale determina il numero dei seggi non attribuiti nelle circoscrizioni e, per ciascuna lista, il numero dei voti residuati. Successivamente procede alla somma dei predetti voti per tutte le liste aventi lo stesso contrassegno, che siano state presentate in almeno due circoscrizioni e che abbiano ottenuto non meno di 5.000 voti validi complessivi.\nDivide la somma dei voti residuati di tutti i gruppi di liste per il numero dei seggi da attribuire; nell'effettuare la divisione, trascura l'eventuale parte frazionaria del quoziente. Il risultato costituisce il quoziente elettorale regionale. Divide, poi, la somma dei voti residuati di ogni gruppo di liste per tale quoziente; il risultato rappresenta il numero dei seggi da assegnare a ciascun gruppo. I seggi che rimangono ancora da attribuire sono rispettivamente assegnati ai gruppi per i quali queste ultime divisioni hanno dato maggiori resti e, in caso di parit\u00e0 di resti, a quei gruppi che abbiano avuto maggiori voti residuati; a parit\u00e0 di questi ultimi si procede a sorteggio. I seggi spettanti a ciascun gruppo di liste vengono attribuiti alle rispettive liste nelle singole circoscrizioni, seguendo la graduatoria decrescente dei voti residuati espressi in percentuale del relativo quoziente circoscrizionale. A tal fine si moltiplica per cento il numero dei voti residuati di ciascuna lista e si divide il prodotto per il quoziente circoscrizionale. Qualora in una circoscrizione fosse assegnato un seggio ad una lista i cui candidati fossero stati gi\u00e0 tutti proclamati eletti dall'Ufficio centrale circoscrizionale, l'Ufficio centrale regionale attribuisce il seggio alla lista di un'altra circoscrizione proseguendo nella graduatoria anzidetta.\nRipartizione in circoscrizioni.\nIl territorio della Regione \u00e8 ripartito in circoscrizioni elettorali corrispondenti ai circondari soggetti alla giurisdizione dei tribunali. Le circoscrizioni di Trieste, Gorizia e Pordenone corrispondono al territorio delle relative provincie, mentre la provincia di Udine \u00e8 ripartita in due circoscrizioni: Udine e Tolmezzo.\nComposizione degli schieramenti.\nIl 30 ottobre 1966 Partito Socialista Italiano e Partito Socialista Democratico Italiano si sono fusi dando vita al Partito Socialista Unificato; il PSU per\u00f2 non \u00e8 stato ammesso a partecipare al voto nella circoscrizione di Udine per un errore nelle procedure burocratiche. Un'altra novit\u00e0 tra le liste presentatesi \u00e8 stata l'Unione Democratica per la Nuova Repubblica, movimento nato il 1\u00ba marzo 1964, da una scissione a destra del Partito Repubblicano Italiano guidata da Randolfo Pacciardi.\nTra le liste di natura regionale ha fatto il suo esordio il Movimento Friuli, partito autonomista sorto nel 1966, che chiedeva il distacco del Friuli storico da Trieste e dalla Venezia Giulia.\nNelle elezioni politiche, che si erano tenute a una sola settimana di distanza da quelle regionali, il 18 e 19 maggio, nel comprensorio regionale, per la Camera dei deputati, i partiti al governo della Regione avevano ottenuto il 62,5% dei voti (DC 42,7%, PSU 18,5% e PRI 1,3%), le opposizioni di sinistra il 24,12% (PCI 20%, il resto al PSIUP), quelle di centro-destra il 12,1% e i movimenti regionalisti (Slovenska Skupnost e Movimento Indip. Triestino, sotto le insegne della S\u00fcdtiroler Volkspartei) poco pi\u00f9 dell'1%.\nListe ammesse al voto.\nLe seguenti liste sono ammesse alla competizione elettorale:\nNumeri e costi delle elezioni.\nAffluenza.\nGli elettori chiamati al voto sono 896.430. Si sono recati al voto 788.114 elettori, con un'affluenza dell'87,92% contro il 88,51% delle regionali del 1964.\nSchede bianche e nulle.\nLe schede bianche sono state 9.551 (pari al 1,21% dei voti espressi), le schede nulle sono state 12.891 (pari al 1,64%).\nRisultati.\nI risultati in merito ai voti alle liste e la distribuzione dei seggi sono indicati nella seguente tabella:\nAnalisi del voto.\nTrend di voto.\nIl Partito Socialista Unificato ha scontato l'assenza nella circoscrizione di Udine. Rispetto alle regionali 1964, ove Partito Socialista Italiano e Partito Socialista Democratico Italiano si erano presentati separati, il PSU perde quasi il 10%, e 7 seggi. Nelle elezioni politiche della settimana precedente il PSU, nella provincia di Udine (che comprende anche le circoscrizione regionale di Tolmezzo) aveva ottenuto oltre 75.000 preferenze, che si riducono ai soli 14.000 voti alle regionali della zona di Tolmezzo, ove il PSU \u00e8 stato regolarmente ammesso al voto. Di questa assenza si \u00e8 avvantaggiato il Partito Socialista Italiano di Unit\u00e0 Proletaria, che ha visto i voti aumentare del 2%.\nNella maggioranza uscente di centro-sinistra (che faceva base su DC, PRI, PSI e PSDI) la Democrazia Cristiana ha un incremento del 1,84%, cos\u00ec come il Partito Repubblicano Italiano, che ha guadagnato l'1.60%. A sinistra, oltre all'aumento del PSIUP, vi \u00e8 anche un incremento del Partito Comunista Italiano, di oltre l'1,5%, mentre c'\u00e8 un calo generalizzato dei partiti di centro-destra. Tra le liste locali c'\u00e8 stato il successo del Movimento Friuli, non presente nel 1964, che ha ottenuto oltre il 5% dei voti, mentre Slovenska Skupnost e Mov. Indipendentista Triestino si sono confermati rispetto a quattro anni prima.\nAnalisi territoriale del voto.\nLa Democrazia Cristiana ha confermato la sua forza nelle circoscrizioni di Udine, Pordenone (con oltre il 50% dei voti), e a Tolmezzo, dove ha ottenuto un dato al 46%. Pi\u00f9 debole a Trieste e Gorizia (33 e 40% rispettivamente), ove invece il Partito Comunista Italiano ha registrato le sue percentuali pi\u00f9 elevate (24 e 25%).\nNella circoscrizione triestina buone le percentuali per il Partito Liberale Italiano e il Movimento Sociale Italiano, entrambi attorno al 9,5%. L'assenza nella circoscrione di Udine del Partito Socialista Unificato ha favorito, come detto, il Partito Socialista Italiano di Unit\u00e0 Proletaria, che ha raggiunto il 5,6%. Il PSU invece ha ottenuto le percentuali pi\u00f9 elevate a Tolmezzo (oltre il 22%) e Pordenone, con oltre il 18%.\nIl Movimento Friuli ha raccolto oltre l'11% a Udine e Tolmezzo, mentre il Partito Repubblicano Italiano ha superato il 3% a Trieste e Gorizia.\nEsito delle elezioni.\nA seguito di quanto previsto dagli art. 35 e 36 dello Statuto il Consiglio regionale ha eletto, il 1\u00ba luglio 1968 la Giunta Regionale e ha rieletto Alfredo Berzanti, della DC, come presidente della Regione, sostenuto, oltre che dal suo partito, anche da PSU e PRI. Tale coalizione disponeva di 36 seggi su 61. Nella seduta del 15 giugno 1968 era stato nel frattempo eletto il Presidente del Consiglio regionale, Michelangelo Ribezzi, anch'egli della DC, che sostituiva Teodoro de Rinaldini.\nTabella riepilogativa.\nPartiti:\nComposizione di Governo:"}
{"id": "1165718", "revid": "599013", "url": "https://it.wikipedia.org/wiki?curid=1165718", "title": "Juan de Zumarr\u00e1ga", "text": ""}
{"id": "1165723", "revid": "287204", "url": "https://it.wikipedia.org/wiki?curid=1165723", "title": "Pedregal de San Angel", "text": ""}
{"id": "1165727", "revid": "113169334", "url": "https://it.wikipedia.org/wiki?curid=1165727", "title": "3 (cifra)", "text": "La cifra 3 \u00e8 il segno generalmente utilizzato in matematica, o pi\u00f9 in generale nella scrittura occidentale, per rappresentare il numero 3 o altri concetti da questo derivati, come accade, per esempio, nell'indicare il terzo elemento di un'elencazione.\nLa grafia odierna \u00e8 molto dissimile da quella originariamente usata dai latini \u00abIII\u00bb, \u00e8 completamente di derivazione indo-arabica ed \u00e8 sostanzialmente scritta, in ogni contesto allo stesso modo; ci\u00f2 nonostante si rileva presso la maggior parte delle culture, specialmente antiche, ad utilizzare, per rappresentare il numero tre, lo stratagemma di affiancare tre stanghette eguali, secondo diversi orientamenti, anche se quello preminente \u00e8 verticale.\nEvoluzione grafica.\nIl sistema pi\u00f9 semplice e veloce per segnare il terzo elemento di una enumerazione, e senz'altro quello di aggiungere un terzo segno accanto a quelli gi\u00e0 usati per segnare i primi due elementi, componendo di fatto una rappresentazione del numero secondo uno schema additivo, 1 + 1 + 1 (e in effetti nella maggior parte si ottiene mediante triplicamento del simbolo che rappresenta l'uno); svariati esempi se ne possono rintracciare nelle pitture rupestri, e pi\u00f9 recente nella numerazione romana.\nSi registrano di rado rappresentazioni spontanee del genere di numeri superiori al 3, cio\u00e8 rappresentati da un numero congruo di elementi distinti, in sistemi di numerazioni avanzati; pare, infatti, che oltre i tre elementi visivamente l'uomo faccia maggiore fatica a riconoscere immediatamente l'esatto cardinalit\u00e0 dell'insieme, ragione per cui in molti sistemi di numerazioni solo le cifre fino al 3 sembrano richiamare nella loro grafia qualcosa che anche visivamente ne richiami la quantit\u00e0.\nCifra indo-arabica.\nSimilmente alle cifre 1 e 2, anche il 3 veniva in origine indicato con una serie di linee orizzontali parallele, ma a differenza di queste non subirono mai una sostanziale rotazione del loro orientamento. Subirono invece presso i Gupta, un tratto decisamente pi\u00f9 curvilineo. presso i Nagari le linee acquistarono una maggiore inclinazione e la tendenza ad avere la parte finale congiunta a quella inferiore; successivamente, vuoi per una sempre maggiore stilizzazione del carattere, vuoi per un tentativo di velocizzarne la scritture le tre linee finirono per essere unite assieme in una forma molto simile a quella che conosciamo oggi.\nGrafie attuali.\nLa grafia del \u00ab 3 \u00bb non \u00e8 l'unica utilizzata nel mondo; un discreto numero di alfabeti \u2014 particolarmente delle lingue del sub continente indiano e del sud est asiatico \u2014 utilizzano delle grafie differenti."}
{"id": "1165734", "revid": "767487", "url": "https://it.wikipedia.org/wiki?curid=1165734", "title": "A volte ritornano ancora", "text": "A volte ritornano ancora \u00e8 un film del 1996, diretto da Adam Grossman ispirato al racconto omonimo di Stephen King. \u00c8 il secondo film della serie, preceduto da \"A volte ritornano\" (1991) e seguito da \"Stazione Erebus\" (1998).\nTrama.\nJon Porter e sua figlia decidono di tornare nella loro citt\u00e0 natia, ma al loro arrivo, la casa \u00e8 infestata da presenze demoniache che li terrorizzano.\nDistribuzione.\nIl film \u00e8 stato distribuito nel Regno Unito nell'agosto 1996, in Sudafrica il 1\u00ba novembre 1996, in Portogallo nel gennaio 1997."}
{"id": "1165735", "revid": "237256", "url": "https://it.wikipedia.org/wiki?curid=1165735", "title": "Mikhail Iosifovich Gurevich", "text": ""}
{"id": "1165739", "revid": "599013", "url": "https://it.wikipedia.org/wiki?curid=1165739", "title": "Garth Joseph", "text": "Ha giocato nel ruolo di centro, essendo di dimensioni imponenti: 218 centimetri di altezza e 143 chilogrammi circa di peso.\nCarriera.\nHa frequentato The College of Saint Rose, tenendo nel secondo anno di campionato NCAA medie da 15,8 punti, 11,8 rimbalzi e 3,3 stoppate. Nel 2001 ha avuto una brevissima esperienza nella National Basketball Association, durante la quale ha giocato soltanto 4 partite (2 coi Denver Nuggets e 2 coi Toronto Raptors) segnando 2 punti totali.\nPrecedentemente, aveva militato nelle franchigie di numerosi campionati, dal campionato greco con i Peristeri Athens, alle varie leghe minori del panorama americano (IBA, USBL, IBL), facendo spesso da padrone sotto i tabelloni. Nella sua carriera ha anche giocato (dal 2001 al 2005) nella Chinese Basketball Association, nei Shaanxi Kylins, dimostrandosi il centro pi\u00f9 affidabile e dominante (in difesa e a rimbalzo) di tutto il campionato."}
{"id": "1165740", "revid": "1005847", "url": "https://it.wikipedia.org/wiki?curid=1165740", "title": "Elezioni regionali in Friuli-Venezia Giulia del 1964", "text": "Le elezioni regionali in Friuli Venezia Giulia del 1964 si sono svolte il 10 e 11 maggio 1964. Sono state le prime nella storia della Regione. La stessa, prevista dall'articolo 131 della Costituzione, era stata istituita con legge costituzionale 31 gennaio 1963, nr. 1, entrata in vigore il 16 febbraio 1963, che ne approvava lo statuto.\nLo statuto, all'art. 13, prevedeva l'elezione diretta del consiglio regionale; il numero dei consiglieri era stabilito in uno ogni 25.000 abitanti o frazioni superiori a 10.000, secondo i dati desunti dall'ultimo censimento. Con legge del 3 febbraio 1964, nr.3, il Parlamento Italiano ha approvato le norme per l'elezione del Consiglio regionale del Friuli-Venezia Giulia. Il regime previsto \u00e8 un sistema proporzionale, senza elezione diretta del Presidente della Giunta. Tale legge ha aumentato il numero dei consiglieri regionali, che \u00e8 stabilito in ragione di uno ogni 20.000 abitanti, o frazione superiore ai 10.000. Per tali elezioni il numero di consiglieri da eleggere \u00e8 cos\u00ec fissato in 61.\nIl primo partito \u00e8 risultato la Democrazia Cristiana, col 43,1% dei voti, seguita dal Partito Comunista Italiano col 18,6% e dal Partito Socialista Italiano, col 10,7% dei suffragi. A seguito di quanto previsto dagli art. 35 e 36 dello Statuto il Consiglio regionale ha eletto, il 24 giugno 1964 la Giunta Regionale e Alfredo Berzanti, della DC, come primo presidente della Regione. Il 17 febbraio 1966 vi \u00e8 stato un rimpasto della Giunta: Berzanti \u00e8 stato confermato alla Presidenza.\nGli elettori chiamati al voto sono stati 881.231. Si sono recati al voto 780.108 cittadini, con un'affluenza pari all'88,52%.\nSistema elettorale.\nNatura del sistema.\nSecondo l'art.1 della legge elettorale l'assegnazione dei seggi tra le liste concorrenti \u00e8 effettuata in ragione proporzionale, mediante riparto nelle singole circoscrizioni in cui \u00e8 diviso il territorio regionale, con recupero dei voti residui in sede regionale. Ogni elettore dispone di un voto di lista e pu\u00f2 attribuire delle preferenze, fino a due nelle circoscrizioni di Gorizia e Tolmezzo, fino a tre in quelle di Trieste e Pordenone, e fino a 4 in quella di Udine.\nViene applicato, in via generale, quanto disposto dal testo unico delle leggi per l'elezione della Camera dei deputati, approvato con decreto del Presidente della Repubblica 30 marzo 1957, n. 361.\nSecondo l'art. 15 dello Statuto sono elettori del consiglio gli iscritti nelle liste elettorali dei Comuni della Regione (ovvero tutti i cittadini che abbiano compiuto 21 anni alla data delle elezioni), mentre sono eleggibili al consiglio regionale gli elettori che abbiano compiuto il 25\u00ba anno di et\u00e0 il giorno delle elezioni. L'ufficio di consigliere regionale \u00e8 incompatibile con quello di membro di una delle Camere, di un altro Consiglio regionale, di un Consiglio provinciale, o di sindaco di un Comune con popolazione superiore a 10.000 abitanti. La legge prevede inoltre altri casi di inelegibilit\u00e0 e incadidabilit\u00e0.\nGli artt. 25 e 26 della legge elettorale stabiliscono le operazioni per la determinazione della ripartizione dei seggi fra le liste e fra i candidati. L'ufficio centrale circoscrizionale, dopo il controllo delle schede e la raccolta dei dati, procede a determinare la cifra elettorale di ogni lista. Divide poi il totale delle cifre elettorali di tutte le liste per il numero dei seggi assegnati alla circoscrizione pi\u00f9 uno, ottenendo cos\u00ec il quoziente elettorale circoscrizionale. Attribuisce, quindi, ad ogni lista tanti seggi quante volte il quoziente elettorale risulti contenuto nella rispettiva cifra elettorale. I seggi che rimangono non assegnati, vengono attribuiti al Collegio unico regionale. Tale Ufficio, inoltre, determina la cifra individuale di ogni candidato.\nSuccessivamente l'Ufficio centrale regionale determina il numero dei seggi non attribuiti nelle circoscrizioni e, per ciascuna lista, il numero dei voti residuati. Procede quindi alla somma dei predetti voti per tutte le liste aventi lo stesso contrassegno. In seguito divide la somma dei voti residuati di tutti i gruppi di liste per il numero dei seggi da attribuire; nell'effettuare la divisione trascura l'eventuale parte frazionaria de quoziente. Il risultato costituisce il quoziente elettorale regionale.\nDivide, poi, la somma dei voti residuati di ogni gruppo di liste per tale quoziente: il risultato rappresenta il numero dei seggi da assegnare a ciascun gruppo. I seggi che rimangono ancora da attribuire sono rispettivamente assegnati ai gruppi per i quali queste ultime divisioni hanno dato in maggiori resti e, in caso di parit\u00e0 di resti, a quei gruppi che abbiano avuto maggiori voti residuati: a parit\u00e0 di questi ultimi si procede a sorteggio.\nI seggi spettanti a ciascun gruppo di liste vengono attribuiti alle rispettive liste nelle singole circoscrizioni seguendo la graduatoria decrescente dei voti residuati espressi in percentuale del relativo quoziente circoscrizionale. A tal fine si moltiplica per cento il numero dei voti residuati di ciascuna lista e si divide il prodotto per il quoziente circoscrizionale.\nRipartizione in circoscrizioni.\nIl territorio della Regione \u00e8 ripartito in circoscrizioni elettorali corrispondenti ai circondari soggetti alla giurisdizione dei tribunali. Le circoscrizioni di Trieste e Gorizia corrispondono al territorio delle relative provincie, mentre la provincia di Udine \u00e8 ripartita in tre circoscrizioni: Udine, Pordenone e Tolmezzo.\nPrincipali avvenimenti.\nScelta della data.\nIl 22 febbraio 1964 il governo ha stabilito la data per l'elezioni del Consiglio regionale, fissandole per domenica 10 e luned\u00ec 11 maggio 1964.\nPresentazione delle candidature.\nI partiti e i gruppi politici depositano presso la segreteria dell'Ufficio centrale regionale, dalle ore 8.00 del 31 marzo fino alle 20.00 del 5 aprile 1964.\nComposizione degli schieramenti.\nProiettando i dati, ottenuti nelle provincie di Trieste, Gorizia e Udine alle politiche del 1963, alla coalizione al governo centrale (Governo Fanfani IV) composta da DC, PSDI e PRI, sarebbero spettati 28 seggi su 61, al Partito Comunista Italiano 10-11 seggi, al PSI 7-8 seggi, mentre alle opposizioni di centro-destra (PLI, PDIUM e MSI) andrebbero 6 seggi.\nNella circoscrizione di Trieste il MSI ha subito la scissione di \"Unione Nuova Europa\", inoltre, rispetto alle politiche del 1963, si \u00e8 presentato agli elettori anche il Partito Socialista Italiano di Unit\u00e0 Proletaria, nato nel gennaio 1964, da una scissione dell'ala sinistra del PSI. Hanno completato il quadro delle liste presenti due movimenti locali: la Slovenska Skupnost, movimento di raccolta degli sloveni cattolici, e il Movimento Indipendentista Triestino.\nListe ammesse al voto.\nLe seguenti liste sono ammesse alla competizione elettorale:\nNumeri e costi delle elezioni.\nAffluenza.\nGli elettori chiamati al voto sono 881.231. Si sono recati al voto 780.108 cittadini, con un'affluenza dell'88,52%. Essendo le prime elezioni regionali non \u00e8 possibile fare un contronto con l'affluenza di tornate precedenti, ma nelle politiche del 1963, nel territorio regionale, per l'elezione della Camera dei deputati, l'affluenza era stata del 93,87%.\nL'affluenza pi\u00f9 elevata \u00e8 stata riscontrata nella circoscrizione di Gorizia, con oltre il 96% di votanti, quella pi\u00f9 bassa nella circoscrizione di Tolmezzo, con meno del 79%.\nSchede bianche e nulle.\nLe schede bianche sono state 8.347, pari al 1,07% dei voti espressi, mentre le schede nulle o contestate sono state 12.845 (1,65 %).\nRisultati.\nI risultati in merito ai voti alle liste e la distribuzione dei seggi sono indicati nella seguente tabella:\nAnalisi del voto.\nTrend di voto.\nEssendo queste le prime elezioni regionali per il Friuli-Venezia Giulia non vi sono dati coi cui confrontare i risultati del 1964. Pu\u00f2 essere per\u00f2 effettuato un confronto con i dati relativi al comprensorio regionale in merito all'elezione per la Camera dei deputati, avvenuta nel 1963.\nLa Democrazia Cristiana ha goduto di un leggero aumento dei voti, passando dal 42,6% a oltre il 43, cos\u00ec come il Partito Comunista Italiano, che ha guadagnato tre decimi. I due partiti socialisti sono arretrati, in complesso del 3,8%, calo solo in parte colmato dal Partito Socialista Italiano di Unit\u00e0 Proletaria (non presente alle politiche), che ha ottenuto il 2,66%. A destra vi \u00e8 stato l'incremento del Partito Liberale Italiano, che di fatto assorbe il calo di missini e monarchici. Tra i partiti locali vi \u00e8 un buon aumento per la Slovenska Skupnost e un leggero rialzo per gli indipendentisti triestini.\nAnalisi territoriale del voto.\nLa Democrazia Cristiana ha sfiorato il 50% dei seggi sia nella circoscrizione di Udine che in quella di Pordenone, ha sfiorato il 46% a Tolmezzo, \u00e8 andata oltre il 41% a Gorizia, e si \u00e8 fermata al 32,2 in quella di Trieste. In compenso il Partito Comunista Italiano ha ottenuto i suoi risultati migliori a Gorizia (col 24,5%) e a Trieste (col 23,6%). Nelle circoscrizione di Udine, Pordenone e Tolmezzo ha ottenuto percentuali attorno al 15%.\nIl Partito Socialista Italiano ha ottenuto il risultato migliore a Tolmezzo (col 15,5%), dove \u00e8 secondo partito, come il Partito Socialista Democratico Italiano che nella circoscrizione tolmezzina supera per voti anche il PCI (13,8% a 12,2%). Il Partito Liberale Italiano e il Movimento Sociale Italiano hanno ottenuto le migliori performance nella circoscrizione di Trieste (rispettivamente il 9,7% e l'11,8%).\nEsito delle elezioni.\nLa prima riunione del neoeletto Consiglio regionale si \u00e8 tenuta il 26 maggio 1964: in assenza di una sede definitiva per l'assemblea i consiglieri si sono riuniti presso la sala consiliare del municipio di Trieste. Il primo presidente del Consiglio regionale \u00e8 stato l'esponente della Democrazia Cristiana Teodoro de Rinaldini, eletto nel corso della prima seduta.\nA seguito di quanto previsto dagli art. 35 e 36 dello Statuto il Consiglio regionale ha eletto, il 24 giugno 1964 la Giunta Regionale e il triestino Alfredo Berzanti, della DC, come primo presidente della Regione, sostenuto, oltre che dal suo partito, anche da PSDI e PRI. Tale coalizione disponeva di 37 seggi su 61.\nIl 17 febbraio 1966 vi \u00e8 stato un rimpasto della Giunta, con l'entrata nella maggioranza anche del PSI. Berzanti \u00e8 stato confermato alla Presidenza.\nTabella riepilogativa.\nPartiti:\nComposizione di Governo:"}
{"id": "1165741", "revid": "114930", "url": "https://it.wikipedia.org/wiki?curid=1165741", "title": "Angamandi", "text": ""}
{"id": "1165750", "revid": "6923", "url": "https://it.wikipedia.org/wiki?curid=1165750", "title": "Garelli", "text": "La Garelli \u00e8 stata una casa motociclistica italiana fondata a Sesto San Giovanni, da Adalberto Garelli, nel 1919.\nStoria.\nOrigini.\nNel 1912 Adalberto Garelli brevetta un motore a due tempi a cilindro sdoppiato. Questo motore, di 350\u00a0cm\u00b3 equipagger\u00e0 il motociclo prototipo denominato \"350\" con cui nel 1914 l'ingegner Adalberto per testarne l'affidabilit\u00e0 del motore si arrampicher\u00e0 sul Moncenisio.\nSolo 5 anni pi\u00f9 tardi presso Sesto San Giovanni avr\u00e0 il battesimo ufficiale la \"Garelli Motociclette\".\nLa prima motocicletta in produzione \u00e8 la versione definitiva della precedente \"350\". Essa inizialmente sar\u00e0 disponibile in due sole versioni: la \"Normale da Turismo\" e la \"Raid Nord-Sud\".\nLa \"Raid Nord-Sud\" commemorava l'impresa compiuta nel 1919 dal pilota Ettore Girardi che copr\u00ec la distanza, rilevante per l'epoca (considerando anche le condizioni delle strade italiane), di 840\u00a0km tra Milano e Napoli alla velocit\u00e0 media di 38 Km/h a bordo della 350.\nNel 1926 si ricorda l'ultima presenza della 350 in ambito sportivo. L'ultima edizione da competizione sviluppa 20\u00a0CV a 4500 giri/min e raggiunge i 130\u00a0km/h.\nIn seguito l'attivit\u00e0 della Garelli in campo motociclistico si ridurr\u00e0 progressivamente e dal 1928 la produzione riguarder\u00e0 principalmente apparati per uso militare come motocompressori e generatori, a tal punto che nel 1936 la Garelli non risulter\u00e0 pi\u00f9 menzionata nell'elenco delle fabbriche italiane di motociclette.\nLa ripresa del dopo guerra.\nDopo la seconda guerra mondiale, l'azzeramento delle commesse militari e la grande necessit\u00e0 di mezzi di trasporto economici che affliggeva il paese spost\u00f2 l'attenzione della stragrande maggioranza delle aziende precedentemente impegnate in ambito bellico alla produzione di piccoli motocicli. Cos\u00ec come la Piaggio present\u00f2 la Vespa e l'Innocenti la Lambretta, la Garelli torn\u00f2 nel mondo delle due ruote nel 1953 con il Mosquito 38-A, un innovativo motore ausiliario da 38,5\u00a0cm\u00b3 destinato a equipaggiare le comuni biciclette.\nLe peculiarit\u00e0 del Mosquito erano la semplicit\u00e0 ed economicit\u00e0 d'uso. Con 1 litro di benzina si percorrevano oltre 70\u00a0km alla velocit\u00e0 di 30\u00a0km/h.\nIn seguito verranno presentate altre versioni di Mosquito, di cilindrata maggiore come il Mosquito 38-B di 49\u00a0cm\u00b3 o per soluzioni tecniche pi\u00f9 raffinate come il \"centrimatic\" una sorta di avo delle frizioni centrifughe in uso negli scooter moderni.\nNel 1956 la Garelli inizi\u00f2 a vendere il propulsore in abbinamento a un proprio telaio, questo ciclomotore venne denominato \"Mosquito 315\". Questo modello fece da aprivia per realizzazioni pi\u00f9 spinte che portarono a cilindrate nettamente maggiori: 70\u00a0cm\u00b3 e addirittura 100\u00a0cm\u00b3.\nLa fusione con Agrati.\nNel 1961 la Garelli verr\u00e0 acquisita dalla Agrati ditta che gi\u00e0 produceva telai, assemblava ciclomotori per la Garelli ed aveva in produzione propri motoscooter \"Capri\" dal 1959, che utilizzava per alcune versioni motori Garelli (oltre che Minarelli e Sachs) col cilindro raffreddato ad aria forzata tramite ventola. I modelli Capri ed il contemporaneo Como rimasero comunque in produzione negli stabilimenti di Cortenuova di Monticello Brianza fino al 1968 col solo marchio Agrati.\nNegli anni sessanta nasce il modello \"M\" (come Mosquito) che poi si trasformer\u00e0 nel 1969 nel famoso e diffusissimo \"Gulp\", disponibile nelle versioni Flex (monomarcia), Matic (due marce automatiche), e 3v (tre marce manuali con comando al manubrio). Il motore, a cilindro verticale, ha la particolarit\u00e0 di avere una frizione automatica (nei modelli Flex e Matic) costituita da un tampone in gomma in bagno d'olio che accelerando si espande ed innesta la marcia. Questo sistema rendeva la marcia particolarmente dolce e priva di strappi. Il telaio di questo ciclomotore era costituito da tubi d'acciaio, per questo era famoso per la proverbiale robustezza anche contro la ruggine.\nNegli anni settanta nasce uno storico Tubone, il Ciclone, da cui derivarono i futuri Formuno, Superciclone e Urka. Altri modelli di successo nati negli anni Settanta sono il Katia (1973), il Vip (1978) e il Noi (1979).\nNegli anni ottanta i motocicli Garelli vengono dotati di gruppi termici della Minarelli a cilindro orizzontale. In questi anni l'azienda ottiene notevoli successi nel motomondiale.\nFusione con Fantic Motor.\nAlla fine degli anni '80, la Garelli si fonde con la Fantic Motor, anch'essa in grave crisi finanziaria, dando vita al Gruppo FM (acronimo di Fabbrica Motocicli) che chiuder\u00e0 i battenti nel 1993.\nNel 1992 gli ultimi modelli prodotti prima del fallimento sono stati i due ciclomotori \"Gary Uno\" e \"Gary Due\".\nLa Nuova Garelli.\nA cavallo tra gli anni novanta e il primo lustro del nuovo millennio il marchio Garelli \u00e8 stato utilizzato per commercializzare in Italia ciclomotori e scooter di varia produzione asiatica, per poi essere acquisito nel 2006 dalla Finsec srl, societ\u00e0 controllata dalla holding di Paolo Berlusconi che fonda la Nuova Garelli S.p.A., con lo scopo di commercializzare in Europa scooter di progettazione italiana e produzione cinese.\nPer alcuni anni sono stati in vendita con il logo Garelli gli scooter Ciclone, Vip e Capri tutti prodotti in Cina a Jiangmen dalla Baotian Motorcycle Company.\nDal 21 maggio 2007 la Garelli \u00e8 diventata fornitore ufficiale del .\nIn conseguenza del forte calo di vendite nel settore ciclomotori e scooter di piccola cilindrata, la Nuova Garelli cerc\u00f2 uno sbocco nel mercato delle cilindrate maggiori, proponendosi per l'acquisto della fallita Moto Morini. Tuttavia, dopo settimane di trattative infruttuose, la Nuova Garelli ritir\u00f2 la propria offerta il 14 giugno 2010; contemporaneamente rilasci\u00f2 un duro comunicato stampa in cui si motivava il ritiro a fronte del comportamento di ostilit\u00e0 o disinteresse tenuto, a suo dire, dall'assessore alle attivit\u00e0 produttive della Provincia di Bologna.\nEpilogo e chiusura.\nDopo oltre cinque anni di fallimentare gestione, costantemente in perdita, nel giugno 2011 Paolo Berlusconi ha ceduto il pacchetto di maggioranza della Nuova Garelli SpA alla societ\u00e0 d'investimento abruzzese \"Ab Capital\". L'anno successivo la societ\u00e0 \u00e8 stata dapprima messa in liquidazione e in seguito la Nuova Garelli Srl, ultima azienda a portare quel nome, \u00e8 stata ammessa alla procedura del concordato preventivo.\nGarelli, il ritorno in elettrico.\nNel 2018 gli aventi diritto siglano un accordo con un'azienda di San Marino per il contratto d'affitto del marchio. Lo stesso anno, all'EICMA, viene presentato un nuovo \"Ciclone\", moto 100% elettrica.\nLe competizioni.\nLa Garelli \u00e8 stata tra le maggiori protagoniste delle competizioni nazionali e internazionali dell'epoca pionieristica. Dopo una lunga assenza \u00e8 ritornata alle gare, negli anni ottanta, impegnandosi con successo al motomondiale, dove ha conquistato 51 Gran premi e 5 titoli iridati costruttori, 1 nella Classe 50 nel motomondiale 1983 con la Garelli 50 GP e quattro nella Classe 125 con la Garelli 125 GP. Si impegn\u00f2 anche in 250 con una bicilindrica a V."}
{"id": "1165751", "revid": "1372005", "url": "https://it.wikipedia.org/wiki?curid=1165751", "title": "Scrittura merovingica", "text": "La minuscola merovingica \u00e8 una forma di scrittura corsiva minuscola medievale cos\u00ec denominata perch\u00e9 sviluppata in Francia durante la dinastia merovingia. \u00c8 stata usata da VII all'VIII secolo prima dell'avvento della dinastia carolingia e dello sviluppo della minuscola carolina in zone di influenza franca, quindi non solo in Francia, ma anche in Baviera e in Italia nord-occidentale.\nOrigini.\nLa scrittura merovingica \u00e8 derivata dalla corsiva nuova tardoantica, probabilmente da quella in uso nelle cancellerie provinciali dipendenti dalla prefettura del pretorio delle Gallie; data questa sua origine, le prime attestazioni della scrittura merovingica le ritroviamo in ambito documentario, in particolare nei diplomi rilasciati dai re merovingi. \nLa scrittura merovingica documentaria \u00e8 caratterizzata da lettere compresse lateralmente, da aste molto allungate e da un complessissimo sistema di legature deformanti che la rendono molto complicata da decifrare.\nEra di certo questa una scrittura troppo artificiosa ed oscura per poter essere utilizzata per scrivere i libri, pertanto per adattarla sub\u00ec un processo di rielaborazione consistente in una standardizzazione del sistema delle legature e del disegno delle singole lettere (talvolta prendendo lettere in prestito dalla onciale e dalla semionciale); a questo processo parteciparono indipendentemente l'uno dall'altro vari scriptoria monastici ed arrivarono, a partire dai secoli VII-VIII, a sviluppare quelle che sono riconosciute dagli studiosi come le tipizzazioni della merovingica, che solo in questo momento diviene una scrittura libraria.\nI centri che hanno sviluppato le principali tipizzazioni della scrittura merovingica sono i monasteri di Luxeuil, Laon, Corbie e Chelles.\nLuxeuil.\nIl carattere di Luxeuil usa delle maiuscole caratteristiche, sottili e alte simili ad un miniato. Queste maiuscole hanno i tratti terminali a cuneo e la barra della lettera \"A\" assomiglia a una piccola lettera v mentre quella della \"H\" somiglia a una linea ondulata. La lettera \"O\" \u00e8 spesso scritta a forma di diamante con una piccola o all'interno. \nNella minuscola di Luxeuil la \"a\" rassomiglia a due lettere \"c\" (\"cc\"); la \"b\" ha un arco aperto e una linea la collega alla lettera successiva. Grazie a queste particolarit\u00e0 il carattere Luxeuil viene a volte chiamato \"carattere a-b\". La lettera \"d\" pu\u00f2 avere un'asta verticale ascendente o un'asta ascendente obliqua sulla sinistra; la \"i\" e molto lunga, rassomiglia a \"l\", \"n\" pu\u00f2 essere scritta in una forma onciale (simile a \"N\" maiuscola); la \"o\" ha una forma a cuneo (un rombo) con una linea che la collega alla lettera successiva e la \"t\" presenta una spirale nella parte terminale sinistra dell'asta verticale. \nLa lettera \"t\" viene anche usata in numerose \"legature\" dove pu\u00f2 assumere molte altre forme, anche le lettere \"e\" e \"r\" possono a volte presentare delle legature.\nLaon.\nLa grafia di Laon presenta delle lettere maiuscole pi\u00f9 spesse rispetto alla grafia di Luxeuil. Le maiuscole iniziali sono anche decorate con animali e vi sono molte legature con la lettera \"i\". Similmente alla minuscola visigotica, ci sono due legature differenti di \"ti\", che rappresentano due suoni differenti (\"duro\" e \"morbido\"). Le lettere \"d\" e \"q\" presentano gli occhieli aperti. La lettera \"a\" ha un disegno unico, rassomiglia a due segni di minore (\"\u00ab\") e la lettera \"z\", cosa non comune nell'alfabeto latino, e anche molto particolare nella grafia di Laon, \ncon un infiorentamento che si proietta verso l'alto e a sinistra, sopra la linea. A causa di queste caratteristiche la scrittura di Laon a volte \u00e8 chiamata \"grafia a-z\".\nCorbie.\nLa grafia di Corbie \u00e8 stata usata nell'VIII secolo ed \u00e8 basata sulla onciale e sulla scrittura di Luxeuil ma presenta delle somiglianze con la semionciale e con la scrittura insulare con alcuni elementi della corsiva romana.\n\u00c8 talvolta chiamata \"grafia eN\" in quanto la \"e\" presenta un circolo alto e aperto e la forma onciale della \"n\" (che assomiglia alla \"N\" maiuscola) viene spesso usata. Dopo l'VIII secolo la lettera \"a\" presenta il circolo aperto e rassomiglia alla lettera \"u\", questa scrittura viene chiamata \"grafia eNa\".\nUn'altra scrittura distinta fu sviluppata a Corbie nel IX secolo, la \"grafia a-b\". La lettera \"b\" \u00e8 simile a quella della scrittura di Luxeuil mentre la lettera \"a\" presenta il primo tratto dritto, rassomigliando quindi a una combinazione di \"i\" e \"c\". Questa scrittura \u00e8 stata usata dalla fine dell'VIII secolo fino a met\u00e0 del IX secolo. Il Liber glossarum, un importante documento medievale, \u00e8 stato scritto nella grafia a-b di Corbie.\nChelles.\nLa scrittura di Chelles \u00e8 simile alla a-b di Luxeuil. Altre particolarit\u00e0 sono la \"N\" onciale, con i tratti inclinati sulla sinistra; la lettera \"d\" con il tratto ascendente inclinato sulla sinistra; la lettera \"g\" con un tratto discendente che assomiglia alla lettera \"s\"; la lettera \"s\" con un piccolo circolo in alto e la lettera \"x\" con le due linee che si incrociano nella parte superiore invece che nel centro.\nSviluppo.\nEsiste un'altra corsiva merovingia, usata in documenti e in scritti di argomento non religioso. Tutti questi stili hanno influenzato il successivo stile carolingio che li ha sostituiti, spesso in modo totale. Insieme alle rassomiglianze degli stili carolingio e visigotico, la merovingica condivide delle caratteristiche con la scrittura beneventana."}
{"id": "1165754", "revid": "33689", "url": "https://it.wikipedia.org/wiki?curid=1165754", "title": "Tito Sestio Magio Laterano (console 197)", "text": "Biografia.\nDiscendente di una famiglia, la \"gens Sextia\", della Repubblica romana, Magio Laterano era il figlio del Tito Sestio Laterano che fu console nel 154.\nLa sua fortuna fu legata a quella dell'imperatore romano Settimio Severo, sotto il quale combatt\u00e9 come \"dux\" durante la campagna contro i Parti del 195.\nNel 197 tenne il consolato.\nLaterano fu molto ricco, grazie al favore che godette presso Severo. Il Palazzo del Laterano era di sua propriet\u00e0."}
{"id": "1165755", "revid": "984922", "url": "https://it.wikipedia.org/wiki?curid=1165755", "title": "Terror in the Family", "text": "Terror in the Family \u00e8 un film per la televisione del 1996 diretto da Gregory Goodell.\nTrama.\nLa vicenda parla di una quindicenne, Deena Marten, che vive i consueti complessi adolescenziali con una particolarmente intensa aspirazione a maggior libert\u00e0 da parte dei suoi genitori.\nInoltre Deena ha un nuovo ragazzo pi\u00f9 grande di lei, che la porta sulla cattiva strada.\nI genitori preoccupati cercano di capire cosa sta succedendo alla figlia, ma i problemi in famiglia continuano a peggiorare."}
{"id": "1165757", "revid": "38671", "url": "https://it.wikipedia.org/wiki?curid=1165757", "title": "Notazione di Dirac", "text": ""}
{"id": "1165759", "revid": "6923", "url": "https://it.wikipedia.org/wiki?curid=1165759", "title": "Henderson Land Development", "text": "La Henderson Land Development Co. Ltd. (Cinese:\u6052\u57fa\u5146\u696d\u5730\u7522\u6709\u9650\u516c\u53f8) \u00e8 una holding quotata alla borsa di Hong Kong nell'indice Hang Seng. La compagnia \u00e8 attiva in molti settori, tra cui investimenti, amministrazione, edilizia, hotel, attivit\u00e0 finanziarie, infrastrutture. \u00c8 la terza compagnia di Hong Kong per capitalizzazione azionaria.\nLa compagnia \u00e8 controllata dal Dr. Lee Shau Kee (il 24\u00b0 uomo pi\u00f9 ricco del mondo) che ne possiede circa il 61,88%.\nPartecipazioni.\nTra le partecipazioni importanti della Henderson Land Development Co. Ltd.:"}
{"id": "1165770", "revid": "409613", "url": "https://it.wikipedia.org/wiki?curid=1165770", "title": "Gilwell Park", "text": "Gilwell Park \u00e8 sia una base scout per unit\u00e0 di qualsiasi branca, sia un centro di formazione per capi. Il sito, vasto 44 ettari e capace di ospitare fino a 10.000 persone (anche per eventi non scout), si trova a Sewardstonebury nella Epping Forest, tra Sewardstone e Chingford, nell'area della Greater London un tempo parte della contea di Essex. Per ragioni di capienza il jamboree del centenario dello scautismo (agosto 2007) si \u00e8 svolto nel vicino Hylands Park, a Chelmsford (Essex).\nLe origini.\nAll'inizio del 1919 la propriet\u00e0 fu acquistata per 7.000 sterline dallo \"Scout Commissioner\" scozzese William F. de Bois Maclaren e fu subito donata alla \"Boy Scout association\" (dal 1967 \"The Scout Association of the United Kingdom\"). I lavori, condotti da rover e finanziati da Maclaren con altre 3.000 sterline, iniziarono il 17 aprile 1919 e la base fu aperta il 26 giugno 1919. Ai 21 ettari iniziali se ne aggiunsero altrettanti dopo la seconda guerra mondiale.\nScopi e finalit\u00e0.\nL'intenzione originaria di Maclaren era fornire siti da campo agli scout di Londra, specie quelli della popolare zona orientale. A questo scopo Robert Baden-Powell aggiunse subito quello di sito di addestramento e formazione per capi scout. Per Baden-Powell la formazione capi era cos\u00ec importante che, quando nel 1929 fu fatto Lord, scelse Gilwell come suo titolo territoriale (Lord Baden-Powell of Gilwell).\nIl primo campo scuola per capi ebbe luogo dall'8 al 19 settembre 1919. Da allora, capi scout di tutto il mondo sono venuti a Gilwell Park per conquistare il Wood Badge, facendo di Gilwell uno dei luoghi principali del movimento scout mondiale. I capi che hanno completato il corso (ormai oltre 100.000) diventano automaticamente membri del gruppo scout Gilwell 1, l'unico al mondo composto interamente da capi, che si riunisce ogni anno nel primo fine settimana di settembre."}
{"id": "1165772", "revid": "1632387", "url": "https://it.wikipedia.org/wiki?curid=1165772", "title": "Peneo (mitologia)", "text": "Pen\u00e8o () \u00e8 un personaggio della mitologia greca ed \u00e8 l'eponimo dell'omonimo fiume della Tessaglia.\nGenealogia.\nFiglio di Oceano e Teti e padre di Andreo, Dafne, Menippe, Ipseo e Stilbe e di cui gli ultimi due avuti dalla ninfa Creusa.\nDa lui vengono anche fatte discendere le ninfe Orseide e Serfia.\nGli autori latini (in alternativa a quelli greci) scrivono che sia lui il padre di Cirene, quando in genere \u00e8 ritenuta sua nipote in quanto figlia di Ipseo.\nI bizantini invece aggiungono il figlio Atrace avuto da Bura e la ninfa Tricca di cui la madre \u00e8 sconosciuta.\nMitologia.\nPeneo \u00e8 la divinit\u00e0 eponima del fiume Peneo che scorre in Tessaglia, viene a volte discusso sulla paternit\u00e0 di Dafne poich\u00e9 secondo vari mitografi la paternit\u00e0 \u00e8 invece di Ladone.\nNella versione del mito in cui Dafne \u00e8 sua figlia, le esaud\u00ec la richiesta di non essere posseduta da Apollo trasformandola in una pianta d'Alloro.\nPeneo nell'arte.\nPeneo appare nel dipinto \"Apollo e Dafne\" di Giambattista Tiepolo."}
{"id": "1165778", "revid": "767487", "url": "https://it.wikipedia.org/wiki?curid=1165778", "title": "Brasenose College", "text": "Il Brasenose College, originariamente Brazen Nose College (da cui la sigla BNC) \u00e8 uno dei collegi costituenti dell'Universit\u00e0 di Oxford nel Regno Unito. Il suo palazzo si affaccia su Radcliffe Square e di fronte alla Radcliffe Camera nel centro di Oxford.\nStoria.\nIl collegio fu fondato nel 1509 dall'avvocato Sir Richard Sutton e dal vescovo di Lincoln William Smyth. Costui elarg\u00ec la donazione necessaria per la fondazione del collegio mentre Sutton si occup\u00f2 dell'acquisto della propriet\u00e0. Il palazzo del Collegio venne edificato nella costruzione della \"Brasenose Hall\" (una delle istituzioni medievali di Oxford). Ancora oggi \u00e8 vivo per tradizione lo stretto legame con il Vescovato di Lincoln.\nIl nome \"Brasenose\" si suppone sia originato dai termini \"brazen\" e \"nose\" in inglese rispettivamente ottone e naso) che si riferiscono ad un battente in bronzo in foggia di naso presente originariamente sul portale d'ingresso.\nLa tradizione vuole che nel 1330 un gruppo di studenti che lasciarono Oxford per l'universit\u00e0 di Stamford nel Lincolnshire abbiano sottratto il battente dal portale e lo abbiano portato via con s\u00e9."}
{"id": "1165783", "revid": "767487", "url": "https://it.wikipedia.org/wiki?curid=1165783", "title": "Switchblade Sisters", "text": "Switchblade Sisters \u00e8 un film del 1975, diretto da Jack Hill.\nVenne girato in 18 giorni, con un budget di 250.000 dollari. In origine si doveva intitolare \"The Jezebels\". Il film non incass\u00f2 molto e si rivel\u00f2 un flop, caso raro per un film di Jack Hill, che incassava sempre bene ai botteghini.\nPer il personaggio di Patch, Hill si ispir\u00f2 a Iago, personaggio dell\"'Otello\" di Shakespeare.\nTrama.\nLace \u00e8 la leader delle \"Dagger Debs\", una gang femminile subordinata ai \"Silver Daggers\". Il leader della gang maschile, Dom, \u00e8 il fidanzato di Lace.\nIn un locale Lace incontra Maggie, una ribelle che non \u00e8 affiliata a nessuna banda. Dopo averla messa alla prova, Lace l'accetta nella sua gang e le due diventano grandi amiche. Dopo una retata da parte della polizia le ragazze della gang vengono arrestate. In carcere subiscono violenze e umiliazioni da parte delle secondine, ma dopo una rivolta le ragazze hanno la meglio. Lace per\u00f2 deve rimanere ancora un po' in carcere, quindi affida un bigliettino da recapitare a Dom, nelle mani di Maggie. Questa vorrebbe dargli il bigliettino in privato, ma Dominic lo legge davanti ai suoi uomini, scatenando risate e sberleffi. Successivamente Dom raggiunge Maggie nella sua casa e la violenta.\nIntanto Patch, la migliore amica di Lace, non vede di buon occhio la nuova arrivata e tenta di tutto per ostacolarla, convincendo Lace, uscita dal carcere, che \u00e8 stata Maggie a leggere in pubblico il bigliettino e a ridicolizzarla. Lace stenta a cederci, e annuncia a Dom di aspettare un figlio da lui. Dom reagisce male alla notizia, e la lascia senza ripensamenti.\nMaggie, intanto, di fronte alla mollezza dei superstiti dei \"Silver Daggers\", li caccia dalla banda, che diventa interamente femminile e si chiamer\u00e0 \"The Jezebels\". Maggie chiede aiuto a un gruppo di femministe afroamericane, una sorta di Pantere Nere femminili, che citano Mao e teorizzano la rivolta urbana. Le ragazze scatenano una vera e propria guerriglia, utilizzando anche un blindato fatto in casa, fino all'annientamento totale dei rivali.\nLace, istigata da Patch e decisa a riprendersi lo scettro di leader della banda, affronta Maggie durante la festa delle \"Jezebels\". Le due si affrontano a colpi di coltello, e Maggie uccide Lace con una coltellata alla gola. Ma il luogo della battaglia \u00e8 circondato dalla polizia, che interviene e arresta tutte le ragazze della banda, che affermano orgogliosamente di essere delle \"Jezebels\" e che si sentir\u00e0 ancora parlare di loro. Anche Patch, distrutta per la morte di Lace, afferma di essere una \"Jezebel\", ma viene respinta con forza da Maggie e dalle altre ragazze.\nProduzione.\nIn fase di pre-produzione del film, Jack Hill intervist\u00f2 delle ragazze realmente affiliate ad alcune gang.\nUna delle secondine del carcere \u00e8 interpretata da Jeannie Epper, che in \"\" interpreta la moglie del reverendo che dovrebbe celebrare il matrimonio della Sposa, prima del massacro ordinato da Bill.\nConsiderazioni.\n\"Switchblade Sisters\" \u00e8 probabilmente la summa dei film diretti da Jack Hill. Il film \u00e8 infatti un misto di dramma, azione, women in prison, exploitation, sexploitation e blaxploitation, passando con disinvoltura dalle secondine lesbiche al maoismo di un gruppo di Pantere Nere, mescolando azione, politica, filosofia, sesso e violenza.\nInfluenze.\nIl film \u00e8 uno dei preferiti di Quentin Tarantino, che nel 1996 lo riedit\u00f2 in DVD, commentando il film insieme a Hill. Tarantino ha inserito una citazione esplicita del film in \"\", con il personaggio di Elle Driver, che ha una benda sull'occhio proprio come Patch. Inoltre la sequenza in silhouette della Sposa che combatte contro gli 88 folli ricorda l'analoga sequenza finale del film, quella della lotta tra Maggie e Lace."}
{"id": "1165784", "revid": "834", "url": "https://it.wikipedia.org/wiki?curid=1165784", "title": "Grandwizard Theodore &amp; the Fantastic Five", "text": "Grandwizard Theodore &amp; the Fantastic Five \u00e8 stato un gruppo musicale statunitense di old school hip hop, conosciuto all'inizio degli anni 1980, soprattutto per il loro singolo in 12\" dal titolo \"\"Can I Get A Soul Clap\" pubblicato nel 1980. \nStoria del gruppo.\nIl gruppo, costituito tra gli altri dal DJ Grand Wizard Theodore inventore dello \"scratch\", ha pubblicato il singolo di successo \"Can I Get A Soul Clap\"\" (1980), per poi apparire nel film dedicato al writing dal titolo \"Wild Style\", uscito nel 1983 e di cui la band ha curato anche parte della colonna sonora. Nel 1994, hanno poi inciso un brano assieme ai Cold Crush Brothers ed a Terminator X, apparsa nell'album di quest'ultimo, \"Super Badd\"."}
{"id": "1165788", "revid": "767487", "url": "https://it.wikipedia.org/wiki?curid=1165788", "title": "Scacco all'organizzazione", "text": "Scacco all'organizzazione (\"Kounterfeit\") \u00e8 un film del 1996 diretto da John Mallory Asher.\nTrama.\nDue ragazzi che passano la loro vita per strada assistono ad un omicidio. I due, non visti dall'assassino, decidono di appropriarsi di una valigetta contenente tre milioni di dollari falsi. I problemi arrivano quando i ragazzi cercano di sostituire i soldi falsi con quelli veri."}
{"id": "1165789", "revid": "1342115", "url": "https://it.wikipedia.org/wiki?curid=1165789", "title": "Christian Amoroso", "text": "Carriera.\nGiocatore.\nCresce calcisticamente nei Piccoli Azzurri di Cascina e nello Zambra. Successivamente gioca in tutte le formazioni del settore giovanile della Fiorentina. Nella stagione 1996-1997 viene girato in prestito all'Empoli in Serie B dove colleziona 33 presenze e 2 reti contribuendo alla promozione in Serie A della formazione toscana; sempre nel 1997 effettua una presenza anche in Nazionale Under 21.\nLa stagione successiva torna alla Fiorentina in Serie A dove dal 1997 al 2002 colleziona 120 presenze e 2 gol, oltre a partecipare alla Champions League 1999-2000, nella quale segna un gol al Camp Nou di Barcellona.\nSvincolatosi dal club viola a causa del fallimento passa all'inizio della stagione 2003-2004 al Bologna, dove rimarr\u00e0 svariate stagioni prima in Serie A (65 presenze e 4 gol), poi in Serie B (74 presenze 2 gol) e poi di nuovo in A (stagione 2008-2009). L'ultima stagione \u00e8 travagliata ma risulta essere il miglior assist-man del Bologna.\nSvincolatosi dal Bologna, l'11 agosto 2009 firma un contratto annuale con l' con cui esordisce il 15 agosto nel secondo turno di Coppa Italia contro il Cittadella ed il 21 agosto in Campionato nell'1-1 contro il Gallipoli; complessivamente coi bianconeri marchigiani disputa 32 incontri segnando 2 reti in Serie B.\nIl 18 agosto 2010, dopo una lunga carriera nella massima serie, si accorda con la squadra della sua citt\u00e0 natale, l'AC Pisa 1909 (che milita in Lega Pro Prima Divisione - ex serie C1), nella quale non aveva mai militato.\nDopo una stagione segnata dagli infortuni, in cui ha collezionato solo 9 presenze, il 4 agosto 2011 Amoroso annuncia il suo ritiro dal calcio giocato.\nAllenatore.\nDal 2012 \u00e8 l'allenatore degli Allievi Nazionali del Pisa. Nel 2014 diventa l'allenatore della squadra Berretti del club nerazzurro, e il 25 marzo 2015 viene scelto come nuovo allenatore della prima squadra del team toscano, in sostituzione del dimissionario Bepi Pillon, allenando i nerazzurri nelle ultime sette giornate del campionato di Lega Pro. L'8 giugno viene sostituito da Giancarlo Favarin.\nIl 12 gennaio 2016 viene scelto come nuovo tecnico del Ponsacco, che allena sino al termine della stagione.\nIl 25 ottobre diventa il nuovo allenatore del Ghivizzano Borgoamozzano, da cui viene esonerato l'11 aprile 2017.\nIl 13 giugno sostituisce Andrea Dagnino alla guida del Sestri Levante, ma il 16 ottobre viene sollevato dall'incarico.\nIl 21 luglio 2019, a meno di un giorno dal via al raduno, il Real Forte Querceta ha scelto di affidare la panchina ad Amoroso. La squadra chiude al 6\u00ba posto il campionato di Serie D 2019-2020, e lui viene confermato anche per la stagione seguente. Il 13 giugno 2021 viene sollevato dall'incarico.\nStatistiche.\nStatistiche da allenatore.\n\"Statistiche aggiornate al 26 febbraio 2017.\""}
{"id": "1165794", "revid": "287204", "url": "https://it.wikipedia.org/wiki?curid=1165794", "title": "Tito Sestio Magio Laterano", "text": ""}
{"id": "1165807", "revid": "2187928", "url": "https://it.wikipedia.org/wiki?curid=1165807", "title": "Fiorentina Handball", "text": "La Fiorentina Handball \u00e8 una societ\u00e0 di pallamano maschile di Borgo San Lorenzo (FI) che ha militato nel campionato di serie A2 fino alla stagione 2020/21, dopo aver militato in serie A1 e, per molti anni dopo il 1999, in serie B.\nStoria.\nLa Fiorentina Handball \u00e8 una societ\u00e0 sportiva di pallamano, nata nel 1993 da una costola della Pallamano Mugello. Inizialmente doveva essere il nome da dare ad una squadra rappresentativa del Mugello, formata dai migliori atleti provenienti dalle societ\u00e0 sportive di pallamano della zona (Borgo San Lorenzo, Scarperia, Barberino di Mugello, Pontassieve) e per avvicinarsi alla Fiorentina Calcio gestita allora dalla famiglia Cecchi Gori. Fallito il tentativo di avvicinamento ai Cecchi Gori e per contrasti tra societ\u00e0 sportive, la Fiorentina Handball per alcuni anni rimane una societ\u00e0 dormiente. Nel 1995, con la gestione Gambi, nella Fiorentina Handball, viene travasato tutto il settore maschile della Pallamano Mugello che rimane soltanto femminile. Per diversi anni a Borgo San Lorenzo, la pallamano sar\u00e0 caratterizzata dalla presenza di due societ\u00e0 sportive: la Fiorentina Handball per il settore maschile e la Pallamano Mugello per il settore femminile.\nLa svolta della Fiorentina Handball e un suo progressivo sviluppo e crescita, si ha nel 1997, con l'elezione di Giovanni Sorrenti alla presidenza della societ\u00e0 sportiva. Inizia una gestione moderna e imprenditoriale della societ\u00e0 che la distingue dalle altre realt\u00e0 sportive presenti in zona e in Toscana. Viene ricostruito il quadra dirigenziale, si avviano i rapporti con le scuole, il Comune, la Federazione di pallamano (FIGH), si collabora con le altre realt\u00e0 sportive di zona, si riavviano i contatti con gli sponsor, si cura l'immagine e la comunicazione, pubblicazione di giornali e riviste sulla propria attivit\u00e0 sportiva.\nIn pochi anni arrivano i primi risultati: aumento degli iscritti, delle squadre partecipanti ai campionati, riconoscimenti dalle Scuole, dalla pubblica amministrazione e dalla FIGH.\nArriva anche la gestione del Palazzetto dello sport Gaddo Cipriani di Borgo San Lorenzo (con un piano palestra 40x20 disegnato per la pallamano e considerato uno dei migliori), l'acquisto di due minibus (17 posti) per le trasferte di campionato, la pluriennale partecipazione alla Coppa Interamnia World Cup (torneo internazionale che si svolge ogni anno nella citt\u00e0 di Teramo), l'organizzazione e promozione delle sagre del tortello e bistecca fiorentina, gestione di vari servizi per conto del Comune, oltre a promuovere e organizzare a livello sportivo vari tornei, corsi di aggiornamento per tecnici, corsi CAS e Giocosport nelle scuole.\nIl 14 aprile 2007, viene inaugurata, dopo un'accurata ristrutturazione, una nuova sede di 145 m2, ricavati da vecchi locali in stato di abbandono. Alla presenza del sindaco di Borgo San Lorenzo Giovanni Bettarini, dell'assessore allo sport Franco Frandi, del presidente del CONI provinciale di Firenze Paolo Ignesti, dell'assessore provinciale allo sport Alessandro Martini e diverse altre autorit\u00e0. Tutti unanimi nel riconoscere alla Fiorentina Handball la capacit\u00e0 di aver creduto nel progetto e soprattutto la bont\u00e0 delle finalit\u00e0 di uso dei locali (aggregazione): la nuova sede (in Piazzale Curtatone e Montanara n.35 in Borgo San Lorenzo) viene intitolata \"Centro di Aggregazione e Sport FRANCESCO SIMIANI\".\nNella stagione 2008/2009 la A.S.D. Fiorentina Handball partecipa al Campionato Nazionale FIGH/CONI di pallamano maschile di Serie B, al campionato regionale under 18 maschile e ai campionati giovanile under 14 maschile e under 14 femminile. Mentre per i pi\u00f9 giovanissimi (corsi CAS) \u00e8 in allestimento la squadra Under 12.\nDal 1997 presidente della societ\u00e0 \u00e8 Giovanni Sorrenti, coadiuvato dai dirigenti Pasquale Romei (vicepresidente), Francesco Carniani, Tiziana Gori e Euro Santilli. Tre sono gli allenatori che seguono le squadre: Simone Dei (Serie B/M e U/18M), Claudio Romei (U/14M. e U/14F.) e Andrea Dei (Corsi CAS e U/12)."}
{"id": "1165809", "revid": "36426", "url": "https://it.wikipedia.org/wiki?curid=1165809", "title": "Chiostro degli aranci", "text": ""}
{"id": "1165810", "revid": "22229", "url": "https://it.wikipedia.org/wiki?curid=1165810", "title": "Etnonazionalismo", "text": ""}
{"id": "1165813", "revid": "204012", "url": "https://it.wikipedia.org/wiki?curid=1165813", "title": "Azoipriti", "text": ""}
{"id": "1165815", "revid": "120528", "url": "https://it.wikipedia.org/wiki?curid=1165815", "title": "L'invasione degli Ultracorpi", "text": ""}
{"id": "1165828", "revid": "320578", "url": "https://it.wikipedia.org/wiki?curid=1165828", "title": "Alchilammine clorurate", "text": ""}
{"id": "1165832", "revid": "599013", "url": "https://it.wikipedia.org/wiki?curid=1165832", "title": "Macchina di Marly", "text": "La macchina di Marly, situata nell'odierno comune di Bougival nel dipartimento di Yvelines, rappresenta il primo tratto di un sistema idraulico costruito per prelevare l'acqua dalla Senna e portarla alla Reggia di Versailles e al castello di Marly. Questa acqua era utilizzata soprattutto per alimentare le numerose fontane e giochi d'acqua della reggia.\nStoria.\nL'acqua veniva innalzata fino a 163 metri rispetto al punto di prelievo (livello della Senna) attraverso tre condotte successive, passando per due serbatoi intermedi ad altezze di 48 e 99 metri rispetto al punto di prelievo. La portata era compresa tra i 1500 e i 1800 m\u00b3/giorno. Le quattordici grandi ruote idrauliche della macchina, ciascuna con un diametro di 12 metri, mosse dalla corrente della Senna, azionavano dei pistoni che, come delle pompe, fornivano l'energia all'acqua. Queste pompe erano in totale 221 ed erano disposte lungo il pendio secondo questa modalit\u00e0: 64 al livello del fiume, 79 al primo serbatoio e 78 al secondo.\nUna tale realizzazione era eccezionale per l'epoca e aveva anche dei grossi limiti tecnici: infatti i pistoni non potevano reggere una pressione superiore ai 15 bar e per questo si ripartirono in tre successivi tratti ciascuno di 50 metri. La macchina era dotata di dispositivi per evitare che il ghiaccio o le sostanze galleggianti sull'acqua potessero danneggiare le pale o i meccanismi della macchina.\nL'acqua effettuava la sua ultima salita nella \"torre di levante\" dell'acquedotto di Louveciennes, alta 23 metri, per poi percorrere 640 metri fino alla \"torre di Jongleur\", alta 12 metri, per riversarsi nel serbatoio di Marly, detto \"della batteria\", sulla collina del \"C\u0153ur Volant\", che dominava la Reggia di Versailles da 33 metri.\nQuesta grande opera fu costruita dal vallone Rennequin Sualem, originario dell'antico principato di Liegi, sotto la supervisione dell'ingegnere capo del progetto, nonch\u00e9 ideatore, Arnold de Ville, anche lui di origine vallone. Il cantiere cominci\u00f2 nel 1681 e termin\u00f2 il 16 giugno del 1684. Il de Ville propose all'allora re Luigi XIV tale soluzione per portare sufficiente acqua alla Reggia di Versailles e il sovrano accett\u00f2 entusiasta. La macchina fu inaugurata dallo stesso re. Tuttavia per\u00f2 era rumorosa e di gestione economicamente onerosa; essendo costituita essenzialmente da legno and\u00f2 deteriorandosi. Dopo che da vari anni si era smesso di manutenerla, si procedette a smontarla definitivamente nel 1817.\nA questo punto la macchina fu rimpiazzata da una macchina a vapore costruita da C\u00e9cile e Martin, che tuttavia continuava ad avere costi troppo alti e fu cos\u00ec che nel 1859 si realizz\u00f2 una terza macchina idraulica, che sarebbe rimasta in funzione fino al 1968, quando il crescente bisogno di acqua richiese la definitiva sostituzione della macchina con una serie di potenti pompe elettriche."}
{"id": "1165834", "revid": "1543377", "url": "https://it.wikipedia.org/wiki?curid=1165834", "title": "Capo Pontiac", "text": "Alcuni affermano che fosse figlio di padre Ottawa e madre Chippewa, mentre altri affermano (ipotesi non esente da seri dubbi, considerando la collocazione e il raggio di azione dei due popoli, non caratterizzati dall'uso del cavallo) che appartenesse alla trib\u00f9 Catawba e fosse stato rapito e allevato dagli Ottawa.\nLe sue alleanze.\nIn principio Pontiac si alle\u00f2 con i francesi e riusc\u00ec spesso a contrastare l'avanzata degli inglesi. In seguito, vista la sconfitta e la resa francese nella battaglia di Qu\u00e9bec, da buon stratega decise di scendere ad un compromesso con i britannici e di divenire un loro alleato nei commerci.\nIl suo progetto.\nGli inglesi non si mostrarono benevoli nei rapporti con gli Ottawa, che spesso venivano soggiogati dalla tirannia dei loro \"padroni\", cosicch\u00e9 il malcontento tra la trib\u00f9 crebbe. Fu in questo periodo che Pontiac, basandosi sulle dottrine filosofiche del mago Neolin dei Delaware, fu uno dei primi nativi a rendersi conto che la conquista delle terre da parte dell'uomo bianco sarebbe stata inarrestabile: l'unica possibilit\u00e0 sarebbe stata quella di riunire tutte le trib\u00f9 del nord-est in una grande coalizione per cercare di cacciare l'invasore a est degli Allegheni.\nLe guerre.\nMolte confederazioni indiane accettarono la proposta e Pontiac riusc\u00ec a organizzare un esercito di 10.000 guerrieri. Il suo scopo era suddividere il suo esercito in pi\u00f9 gruppi e attaccare simultaneamente le postazioni fortificate inglesi. Il progetto inizi\u00f2 nel maggio del 1763 e di fatto molti dei gruppi riuscirono nell'impresa di conquistare le roccaforti inglesi. Tuttavia la rappresaglia britannica non si fece mancare e gli inglesi, aiutati dai guerrieri della Lega Irochese, si riorganizzarono nel giro di poco tempo. Per mietere vittime nei nemici ricorsero addirittura alla distribuzione alle trib\u00f9 indiane di coperte infette dal vaiolo, cosicch\u00e9 la malattia si diffuse fra i nativi portando la morte.\nLa resa e la morte.\nAlcune sconfitte apportarono scoraggiamento tra le file indiane e molte trib\u00f9 si arresero agli inglesi diventadone alleate. Lo stesso Pontiac si arrese nel 1766 e aiut\u00f2 l'esercito britannico a soffocare le ultime sacche di resistenza indiana. Questo fu il motivo per il quale nel 1769 Pontiac fu assassinato da un nativo americano."}
{"id": "1165837", "revid": "287204", "url": "https://it.wikipedia.org/wiki?curid=1165837", "title": "De delictis gravioribus", "text": "De delictis gravioribus (in latino: \"Circa i delitti pi\u00f9 gravi\") \u00e8 una lettera a firma Joseph Ratzinger scritta il 18 maggio 2001, che aggiorna l'elenco dei \"delitti\" secondo il diritto canonico, per i quali la Congregazione per la Dottrina della Fede si riserva l'ultima parola rispetto alle chiese locali. Tali delitti, scelti per la loro particolare gravit\u00e0, riguardano sia la celebrazione dei sacramenti sia la morale cattolica.\nDestinatari e contenuto.\nLa lettera intende dare attuazione al documento \"Sacramentorum sanctitatis tutela\" emesso da Giovanni Paolo II ed \u00e8 rivolta a tutti i vescovi e ad altri membri della gerarchia della Chiesa cattolica. Le istruzioni contenute nel documento sono esplicitamente rivolte ad aggiornare quanto gi\u00e0 stabilito in un altro documento, il \"Crimen sollicitationis\", emesso nel 1962 da Papa Giovanni XXIII e fino ad allora noto solo ai vescovi diocesani. Le principali novit\u00e0 sono:\nLa \"De delictis gravioribus\" introduce una pi\u00f9 stretta vigilanza della Congregazione per la Dottrina della Fede sull'attivit\u00e0 dei tribunali ecclesiastici diocesani. Le finalit\u00e0 di questa sorveglianza sono state interpretate in modo diametralmente opposto: secondo alcuni il Vaticano intendeva favorire l'occultamento dei delitti dei sacerdoti pedofili, secondo altri, invece, la vigilanza mirava a prevenire qualsiasi insabbiamento dei processi canonici di primo grado contro i preti pedofili. La controversia \u00e8 stata favorita anche da una fonte favorevole allo stesso Ratzinger, che nel pubblicare una traduzione italiana del documento, vi ha aggiunto un sommario in cui l'ultima prescrizione, relativa al cosiddetto \"segreto pontificio\", viene definita innovativa. Il segreto era gi\u00e0 imposto dalla Crimen sollicitationis del 1962, voce a cui si rimanda per la discussione di tale segreto.\nContesto e sviluppi delle controversie suscitate dal documento.\nLa \"De delictis gravioribus\" \u00e8 stata chiamata in causa nel corso di alcuni processi per molestie sessuali perpetrate da alcuni sacerdoti negli Stati Uniti (molte delle quali su minorenni). La Corte distrettuale della contea di Harris (Texas) ritenne opportuno indagare Joseph Ratzinger per l'imputazione di \u00abostruzione alla giustizia\u00bb a causa delle disposizioni di riservatezza contenute nella lettera. L'8 aprile 2005, John Beal, professore di diritto canonico all'Universit\u00e0 Cattolica d'America, ha rilasciato una deposizione sotto giuramento nella quale ha ammesso a Daniel Shea, difensore di due presunte vittime, che la lettera ha esteso la giurisdizione ed il controllo della Chiesa sui crimini sessuali.\nIl 20 settembre 2005 il Dipartimento di Stato statunitense accolse la richiesta di concedere al Papa l'immunit\u00e0 diplomatica, in quanto capo in carica di uno Stato sovrano. Tale richiesta era stata inoltrata dalla nunziatura apostolica direttamente al presidente statunitense George W. Bush il 16 agosto 2005, dopo che il papa non si present\u00f2 in uno dei processi nel quale fu chiamato a rispondere del reato nella medesima contea e nell'ambito del processo a Juan Carlos Patino-Arango, seminarista colombiano accusato di abusi sessuali su minori.\nNel 2008, ulteriori controversie sono state avanzate da alcune associazioni di stampo secolare-umanistico secondo le quali l'ambito d'applicazione del segreto pontificio, invocato dalla \"De delictis gravioribus\" anche nei casi di pedofilia del clero, violerebbe l'articolo 44 della Convenzione sui diritti del Fanciullo."}
{"id": "1165839", "revid": "1564499", "url": "https://it.wikipedia.org/wiki?curid=1165839", "title": "Pruno", "text": ""}
{"id": "1165841", "revid": "767487", "url": "https://it.wikipedia.org/wiki?curid=1165841", "title": "Millennium Actress", "text": " \u00e8 un film d'animazione del 2001 diretto da Satoshi Kon.\nIn Italia \u00e8 stato pubblicato in DVD dalla Eagle Pictures nel 2008.\nTrama.\nSu una base lunare una donna \u00e8 in procinto di partire su un'astronave per tornare sulla Terra. Durante la partenza si scatena un terremoto; da l\u00ec si scopre che l'intero prologo era la scena di un film di fantascienza che stava guardando il giornalista Genya Tachibana, prima di essere interrotto dalla scossa sismica.\nGenya e il suo cameraman Ky\u014dji Ida si recano ad intervistare per la prima volta Chiyoko Fujiwara, una famosa attrice nota per aver preso parte alle pellicole degli \"Ginei Studios\", che attualmente sono caduti in disgrazia e stanno per essere demoliti. Mentre l'anziana attrice racconta della propria carriera, Genya e Ky\u014dji si fanno trasportare dal racconto della donna che mischia vita privata ad aneddoti relativi al suo lavoro, fino a confondere sempre pi\u00f9 le sue esperienze personali con la trama di tutti i suoi film.\nChiyoko racconta di essere nata a Kant\u014d nel 1923 durante un terremoto nel quale suo padre mor\u00ec. Da giovane studentessa negli anni trenta, Chiyoko cattur\u00f2 l'attenzione di un famoso regista che desiderava fare di lei un'attrice. Sua madre era fermamente contraria mentre il regista insistette che recitando nelle sue pellicole, Chiyoko avrebbe servito bene il paese. Chiyoko usc\u00ec dall'edificio stressata e indecisa sul da farsi e and\u00f2 incontro a un uomo ferito che stava scappando da un poliziotto con una cicatrice sul volto. Chiyoko lo aiut\u00f2 a nascondersi e l'uomo le rivel\u00f2 di essere un pittore e un rivoluzionario contro la guerra in Cina, e le lasci\u00f2 una chiave quando prosegu\u00ec la sua fuga. Desiderosa di rivedere l'artista ribelle e di restituirgli la chiave, Chiyoko accett\u00f2 di fare l'attrice nella speranza che egli veda un suo film e la rintracci.\nDurante il viaggio per prendere parte nella sua prima pellicola, Chiyoko conosce i membri della troupe cinematografica, tra i quali Eiko Shimao, la star principale, e il figlio del regista, Junichi Otaki. Eiko cerca di stringere un rapporto con Chiyoko aiutandola nella sua ricerca, facendole visitare un indovino che informa Chiyoko che l'uomo che cerca si trova a nord della Manciuria. Chiyoko parte in treno per il nord ma durante il tragitto il treno viene improvvisamente assediato da dei banditi feudali; a questo punto le memorie della vita di Chiyoko si mescolano con le scene dalle pellicole in cui ha recitato nella sua carriera, da film sui samurai, kaij\u016b ai dramma storici, tutti che hanno come tema lei che \u00e8 alla ricerca dell'artista misterioso. In questi episodi compaiono personaggi ricorrenti come il poliziotto sfregiato ed Eiko, mentre Genya e Ky\u014dji interagiscono aiutando Chiyoko a proseguire la sua ricerca.\nGenya rivela di essere stato un giovane assistente agli Ginei Studios durante l'apice della carriera di Chiyoko e di essere stato presente in vari momenti della sua vita. Rammentano di quando Chiyoko perse la chiave dell'artista, decidendo di smettere di cercarlo e di sposarsi con Junichi, che \u00e8 diventato regista come suo padre. Anni dopo, tuttavia, Chiyoko trova la chiave mentre ripulisce il loro appartamento e confronta il marito. Eiko rivela a Chiyoko di averle rubato la chiave e di avere pagato l'indovino per allontanarla con l'inganno, poich\u00e9 all'epoca era gelosa del suo talento. Infine si presenta il poliziotto sfregiato, ora un decrepito veterano di guerra, che giunge agli Studios e supplica perdono a Chiyoko, informandole che l'artista rivoluzionario \u00e8 stato torturato e giustiziato dopo il suo arresto.\nDurante le riprese di un film di fantascienza, un terremoto fa crollare dei detriti sul set dell'astronave dove sta Chiyoko. Genya si getta sopra di lei per proteggerla dai detriti, dopo di che Chiyoko si allontana abbandonando la chiave per terra. Nel presente, Genya rivela di avere conservato la chiave e la consegna a Chiyoko, chiedendole perch\u00e9 l'ha lasciata indietro. Chiyoko spiega che ormai \u00e8 invecchiata e l'artista non potrebbe riconoscerla pi\u00f9 se fosse ancora vivo. A quel punto si scatena un altro terremoto e Genya protegge nuovamente Chiyoko dai detriti. Tuttavia ha un malore dovuto all'et\u00e0 e viene condotta di fretta in ospedale.\nNonostante gli sforzi dei medici, Chiyoko non sopravviver\u00e0. Sul suo letto di morte, dove le assistono Genya e Ky\u014dji, Chiyoko li sorprende affermando che non le importa se non riuscir\u00e0 a trovare l'artista, si \u00e8 resa conto che non \u00e8 lui che amava veramente, ma il viaggio infinito al suo inseguimento. Si ritorna alla scena di apertura sullo sfondo fantascientifico, e il film si chiude Chiyoko che parte nell'iperspazio per proseguire la sua ricerca.\nColonna sonora.\nLe musiche del film sono state composte da Susumu Hirasawa.\nQuesti i titoli dei brani:"}
{"id": "1165842", "revid": "320578", "url": "https://it.wikipedia.org/wiki?curid=1165842", "title": "Mostarde azotate", "text": ""}
{"id": "1165843", "revid": "712828", "url": "https://it.wikipedia.org/wiki?curid=1165843", "title": "Dale (Terra di Mezzo)", "text": ""}
{"id": "1165851", "revid": "339392", "url": "https://it.wikipedia.org/wiki?curid=1165851", "title": "Modele 50 (obice)", "text": ""}
{"id": "1165855", "revid": "33689", "url": "https://it.wikipedia.org/wiki?curid=1165855", "title": "Publio Cornelio Anullino (console 199)", "text": "Biografia.\nAnullino era originario di \"Illiberis\" (Granada), in Hispania Baetica. Il suo primo ufficio importante fu probabilmente il consolato suffetto nell'anno 175; fu poi proconsole di Baetica e comandante della Legio VII \"Gemina\", al comando della quale fece parte della forza che respinse una invasione di Mauri nel 177. Verso la fine del regno di Marco Aurelio (161-180) fu governatore consolare della Germania Superior.\nDurante la guerra civile che segu\u00ec alla morte di Commodo (31 dicembre 192), Anullino si schier\u00f2 dalla parte del suo amico Settimio Severo. Anullino sostitu\u00ec Tiberio Claudio Candido al comando dell'esercito di Severo, che stava inseguendo quello del suo rivale Pescennio Nigro in oriente, e penetr\u00f2 in Siria; qui sconfisse Nigro nella decisiva battaglia di Isso (194), permettendo a Severo di divenire imperatore.\nNel 193 fu proconsole d'Africa, mentre nel 195 partecip\u00f2 alla campagna di Severo in Adiabene e Osroene. Durante il regno di Severo raggiunse diverse cariche importanti, tra le quali la prestigiosa prefettura dell'Urbe (probabilmente 199-203) e il consolato ordinario (199).\nEbbe un figlio omonimo, console nel 216."}
{"id": "1165856", "revid": "5245", "url": "https://it.wikipedia.org/wiki?curid=1165856", "title": "Stagni dei Cigni", "text": ""}
{"id": "1165857", "revid": "78273", "url": "https://it.wikipedia.org/wiki?curid=1165857", "title": "Ghial Calvisano", "text": ""}
{"id": "1165861", "revid": "110879444", "url": "https://it.wikipedia.org/wiki?curid=1165861", "title": "Audi RS4", "text": "La RS4 \u00e8 un'automobile sportiva derivata dalla A4 e prodotta dalla casa automobilistica Audi.\nPrima serie B5 (1999-2001).\nLa prima serie, prodotta dal 2000 al 2001, era basata sull'A4 serie B5. Era disponibile solo con carrozzeria Avant.\nIl motore era a benzina da 2.671\u00a0cm\u00b3 V6 di 90\u00b0 a 5 valvole per cilindro messo a punto in collaborazione con la Cosworth, sovralimentazione biturbo ed erogava 381 cavalli e 440 Nm, che spingevano la RS4 da 0 a 100\u00a0km/h in 4.9 secondi e fino a 250\u00a0km/h autolimitati.\nSeconda serie B7 (2006-2008).\nLa seconda serie, basata sull'A4 serie B7, venne presentata al Salone dell'automobile di Detroit del 2006 a gennaio e commercializzata a partire da agosto.\nStavolta \u00e8 spinta da un motore V8 di 4.2 litri di cilindrata FSI aspirato che produce 420 CV e 430 N\u00b7m e che permettono alla RS4 uno spunto sullo 0-100 in 4.8 secondi con la velocit\u00e0 massima sempre di 250\u00a0km/h.\nGrazie a una mirata riduzione di peso, il rapporto peso-potenza del modello ha un valore di 3,93\u00a0kg per ogni\u00a0CV.\nLe prese d'aria di grandi dimensioni sul muso forniscono un raffreddamento ottimale del motore V8 FSI. I passaruota sono sovradimensionati per ospitare le ruote da 18 pollici o 19 pollici, e le sospensioni ribassate permettono una maggiore dinamicit\u00e0 di guida. Posteriormente sono presenti due grossi terminali di scarico e uno spoiler integrato nel cofano del bagagliaio. La caratteristica calandra single-frame del radiatore e la profonda sagoma dei fari sono state riprese in dal concept car Nuvolari Quattro. La carrozzeria \u00e8 disponibile in 9 colori diversi.\nLe sospensioni ad alto rendimento sono state create in alluminio. Quelle nella parte anteriore sono a quattro braccia, mentre quelle posteriori sono trapezoidali. I freni a disco sono forati e ventilati, con una misura di 14,4 pollici e con 8 pistoncini all'anteriore e 12,8 pollici e un unico pistoncino al posteriore. I freni sono stati progettati in una disposizione fluttuante, nel senso che la ghisa dell'anello di frizione del sistema frenante \u00e8 imbullonato alla copertura del freno a disco in alluminio. Il risultato \u00e8 un miglioramento significativo nella resistenza dei freni durante eventuali sbandate.\nLa RS 4 B7 per il mercato italiano era equipaggiata di serie con cerchi da 19 pollici e pneumatici di dimensioni 255/35 R19.\nPer gli interni si utilizza molto il carbonio e l'alluminio. La vettura viene messa in moto tramite la pressione di un semplice tasto. I sedili anteriori di serie sono identici a quelli della Audi S4 e regolabili elettricamente mentre come opzione sono disponibili sedili a guscio con regolazione manuale dai fianchi particolarmente contenitivi. Di serie i sedili sono in pelle o in combinazione pelle-tessuto.\nSul quadro comandi sono stati aggiunti un cronometro e un termometro per la temperatura dell'olio. Lo sterzo \u00e8 del tipo Servotronic.\n\u00c8 disponibile con carrozzeria berlina, station wagon e cabriolet.\nTerza serie B8 (2012-2015).\nNel 2012 viene lanciata, al Salone di Ginevra, la nuova versione della RS4. La carrozzeria disponibile \u00e8 solo station wagon e monta un motore 4.2 V8 FSI da 450 CV, abbinato ad un cambio S-tronic a sei rapporti e ad una trazione integrale Quattro. L'accelerazione da 0 a 100\u00a0km/h avviene in 4,7 secondi, con velocit\u00e0 massima di 280\u00a0km/h.\nNel 2014 \u00e8 stata presentata una versione speciale della RS4 Avant. Denominata Nogaro Selection, traeva il suo nome dal colore che ne caratterizza la carrozzeria, e cio\u00e8 il blu Nogaro ed \u00e8 stata realizzata per celebrare i venti anni trascorsi dalla realizzazione del primo modello RS, e cio\u00e8 l'Audi RS2. Gli interni sono caratterizzati da sedili sportivi regolabili elettronicamente e da molti inserti costruiti in fibra di carbonio per contenere il peso complessivo. Audi RS6\nQuarta serie B9 (Dal 2017).\nNel 2017 viene lanciata, al Salone di Francoforte, la quarta serie della Audi RS4. La Vettura \u00e8 disponibile solo in versione \"Avant\", ovvero nella carrozzeria station wagon, come si era gi\u00e0 fatto con la sorella maggiore Audi RS6 . L'auto monta un motore 2.9 V6 biTurbo TFSI da 450 CV, abbinato ad un cambio Tiptronic a otto rapporti e ad una trazione integrale Quattro. L'accelerazione da 0 a 100 km/h avviene in 4,1 secondi, con velocit\u00e0 massima autolimitata a 250 km/h, sbloccabile per mezzo di un optional fino a 280 km/h."}
{"id": "1165862", "revid": "486946", "url": "https://it.wikipedia.org/wiki?curid=1165862", "title": "Systema Leonessa", "text": ""}
{"id": "1165864", "revid": "287204", "url": "https://it.wikipedia.org/wiki?curid=1165864", "title": "Publio Cornelio Anullino", "text": ""}
{"id": "1165865", "revid": "125657311", "url": "https://it.wikipedia.org/wiki?curid=1165865", "title": "Cz\u0119stochowa", "text": "Cz\u0119stochowa (: , pronuncia italianizzata in \"Cestoc\u00f2va\" , in slesiano \"Czynstochowy\", in tedesco \"Tschenstochau\") \u00e8 una citt\u00e0 della Polonia situata nel voivodato della Slesia.\nGeografia fisica.\nSorge nel sud del paese sul fiume Warta, a 200\u00a0km sud-ovest della capitale Varsavia e circa 100\u00a0km a nord-ovest di Cracovia. L'aeroporto pi\u00f9 vicino \u00e8 quello di Katowice-Pyrzowice.\nStoria.\n\u00c8 stata capitale del voivodato di Cz\u0119stochowa dal 1975 al 1998. Tale voivodato \u00e8 stato sostituito nel 1999 dal voivodato della Slesia, di cui Cz\u0119stochowa non \u00e8 pi\u00f9 capitale.\nNel 1991 ha ospitato la sesta edizione della Giornata mondiale della giovent\u00f9.\nSantuario della Madonna Nera con il Bambino.\nLa citt\u00e0 \u00e8 un importante luogo di pellegrinaggio e conosciuta in tutto il mondo per il suo santuario.\nIl santuario di Cz\u0119stochowa, dov'\u00e8 presente la \"Madonna Nera\" \u00e8 uno dei pi\u00f9 importanti centri di culto cattolico nazionali, meta ogni anno di pellegrinaggio di fedeli.\nComunit\u00e0 ebraica di Cz\u0119stochowa.\nCz\u0119stochowa era uno dei centri storici della presenza ebraica nell'Est europeo sin dal XVIII secolo. Allo scoppio della seconda guerra mondiale, 28.500 ebrei (su una popolazione di 135.000 abitanti) vivevano a Cz\u0119stochowa. Le truppe tedesche entrarono a Cz\u0119stochowa domenica 3 settembre 1939. Le due sinagoghe monumentali (la sinagoga vecchia e la sinagoga nuova) furono ridotte in rovina. L'intera popolazione ebraica fu rinchiusa nel ghetto di Cz\u0119stochowa, sfruttata con il lavoro coatto, e alfine massacrata nel campo di sterminio di Treblinka. All'arrivo delle truppe sovietiche (il 17 gennaio 1945) solo 1.500 erano i sopravvissuti all'Olocausto, i quali per la maggior parte emigrarono nel dopoguerra."}
{"id": "1165872", "revid": "729019", "url": "https://it.wikipedia.org/wiki?curid=1165872", "title": "Bardunfula", "text": "La bardunfula (termine in sardo, detta anche \"badrunfa\", o \"baldofula\" o \"marrocula\") \u00e8 un giocattolo per certi versi simile a quello comunemente conosciuto con il nome di trottola.\nOrigine e diffusione.\nL'origine del gioco \u00e8 antichissima. In Sardegna il suo uso si \u00e8 diffuso ovunque; si pu\u00f2 quasi dire che in ogni paese ha un nome diverso.\nCostruzione e produzione.\n\u00c8 solitamente fatta di legno d'ulivo o di noce, a forma di cono con una punta di ferro al centro dell'estremit\u00e0 inferiore. Lungo la sua superficie sono presenti delle scanalature lungo le quali viene avvolto un laccio sottile di pelle o una cordicina, oppure uno spago che, con il movimento della mano e del braccio, permette di lanciarla lontano in modo da farle eseguire un cerchio.\nCome si gioca.\nOccorre scegliere prima di tutto il luogo adatto, tenendo presente che la superficie deve essere estesa, liscia e priva di ostacoli.\nVi sono molti modi di giocarci; quello pi\u00f9 semplice consiste nel lanciare \"sa bardunfula\" appoggiandola per terra e facendola girare in modo da farle acquistare velocit\u00e0 e girare pi\u00f9 a lungo. La cordicina serve per poterla lanciare pi\u00f9 lontano. \nQuando \"sa bardunfula\" smette di girare il gioco \u00e8 finito. Vince il giocatore che riesce a lanciarla il pi\u00f9 lontano possibile.\nUna variante del gioco consiste nel segnare un grande cerchio per terra, nel lanciare e farvi girare dentro \"sa bardunfula\"; se questa fuoriesce dal cerchio il giocatore ha perso. Vince il giocatore che riesce a farla girare per pi\u00f9 tempo senza farla uscire.\nTaluni giocatori sono tanto esperti da lanciarla in aria e farle proseguire la corsa con grandi evoluzioni che proseguono anche dopo aver toccato terra. Talvolta, dopo averla lanciata in aria, riescono a farla roteare anche sul braccio e sulla mano.\nLe regole principali.\nCi si pu\u00f2 giocare anche da soli, ma ci si diverte certamente di pi\u00f9 a gareggiare con altri per farla andare pi\u00f9 lontano o farla girare il pi\u00f9 a lungo possibile, o farla saltare sulle altre \"bardunfulas\". In quest'ultimo caso capita spesso che qualche \"bardunfula\", colpita dalla punta di un'altra, si spacchi a met\u00e0. Se non si dispone di una \"bardunfula\" di riserva (ma i giocatori pi\u00f9 accaniti ne hanno almeno due, anche di differente misura o peso) \u00e8 necessario ritirarsi dal gioco.\nUso.\n\u00c8 un gioco per bambini, cos\u00ec come \"su Barralliccu\", ma il lancio eseguito male pu\u00f2 provocare qualche incidente per cui va svolto sotto la supervisione degli adulti o comunque di ragazzi esperti. \nFino a qualche decennio fa c'era l'abitudine diffusa di gareggiare con \"sa bardunfula\" nei cortili delle abitazioni (se i partecipanti al gioco erano in numero limitato), o altrimenti per strada, spesso unico punto di riunione per i bambini ed i ragazzini del rione. Quest'usanza del giocare per strada permane ora solo nei piccoli centri con vie a scarso traffico automobilistico; giardini o spiazzi pubblici son diventati l'alternativa.\nIn questi ultimi anni varie manifestazioni ed iniziative hanno recuperato e riportato in auge il gioco anche presso le nuove generazioni, organizzando pure campionati regionali e tornei."}
{"id": "1165875", "revid": "44024", "url": "https://it.wikipedia.org/wiki?curid=1165875", "title": "Bismarck, North Dakota", "text": ""}
{"id": "1165878", "revid": "21880", "url": "https://it.wikipedia.org/wiki?curid=1165878", "title": "Bulbinella rossii", "text": "Il giglio di Ross (Bulbinella rossii ) \u00e8 una pianta della famiglia Asphodelaceae.\n\u00c8 una delle megaerbe neozelandesi.\nDescrizione.\nPossiede grosse foglie nastriformi, molto carnose, lunghe fino a 60\u00a0cm.\nI fiori sono color giallo acceso e sono posti all'estremit\u00e0 di uno stelo lungo fino a 90\u00a0cm.\nI parenti pi\u00f9 prossimi di questa pianta sono il giglio maori (\"Bulbinella hookeri\"), delle isole principali neozelandesi, e la coda di gatto gialla (\"Bulbinella floribunda\") sudafricana."}
{"id": "1165886", "revid": "486946", "url": "https://it.wikipedia.org/wiki?curid=1165886", "title": "Aule di Mandos", "text": ""}
{"id": "1165887", "revid": "33689", "url": "https://it.wikipedia.org/wiki?curid=1165887", "title": "Marco Aufidio Frontone", "text": "Membro della \"gens Aufidia\"(Alfidia), Frontone era originario di \"Pisarum\" in Umbria; suo padre era Gaio Aufidio Vittorino, console nel 155 e 183, suo fratello era il Gaio Aufidio Vittorino che fu console nel 200. Nel 199 Frontone resse il consolato.\nSecondo Cassio Dione, nel 217/218 Frontone si sarebbe dovuto recare a governare l'Africa; a seguito delle proteste della popolazione locale, l'imperatore Macrino decise di trasferirlo in Asia."}
{"id": "1165888", "revid": "5245", "url": "https://it.wikipedia.org/wiki?curid=1165888", "title": "Palant\u00edri", "text": ""}
{"id": "1165889", "revid": "1632387", "url": "https://it.wikipedia.org/wiki?curid=1165889", "title": "Trottola", "text": "La trottola \u00e8 un giocattolo, solitamente fatto di legno duro, a forma di cono con una punta di ferro a una estremit\u00e0.\nOrigine e diffusione.\nLa trottola non ha un'origine ben definita, eppure si \u00e8 a conoscenza di oggetti simili che risalgono all'anno 4000 a.C.; infatti ne sono stati trovati alcuni esemplari in argilla sulle rive del fiume Eufrate.\nSappiamo per\u00f2 che era a un giocattolo diffuso tra i Greci e i Romani, infatti \u00e8 nominata ad esempio da Callimaco, e anche Catone, il noto Censore romano, la consigliava come passatempo per bambini che, a suo parere, avrebbero invece dovuto evitare i dadi.\nI Romani la chiamavano \"turbo\" e il gioco all'epoca era particolare: pare che si disegnasse per terra un grande cerchio diviso in dieci settori numerali, a ognuno dei quali corrispondeva un punteggio. Lo scopo del gioco consisteva nel far roteare la trottola nel centro, raggiungendo cos\u00ec il massimo punteggio.\nAttorno al XIV secolo si ha la massima diffusione della trottola, specie in Inghilterra dove era abbinata addirittura a certe cerimonie religiose. Il marted\u00ec grasso si organizzavano corse di trottole lungo le strade delle parrocchie e, quando una trottola smetteva di girare, veniva riposta fino all'anno successivo.\nLe trottole erano diffuse anche tra gli indiani del Nord e del Sud America da molto prima dell'arrivo di Colombo. Gli Inuit, una popolazione del Nord, cercavano di far fare alle trottole un giro completo delle loro abitazioni soprattutto in inverno.\nParticolarmente in Giappone \u00e8 diffusa la produzione artigianale di questo giocattolo. Molti artigiani di questo Paese sanno creare trottole \"partorienti\", ovvero che ne liberano altre pi\u00f9 piccole durante il loro giro.\nNel Borneo e nella Nuova Guinea dopo la semina i contadini fanno girare le trottole per stimolare la crescita dei germogli.\nCome si gioca.\nEsistono molti modi di giocare al gioco della trottola.\nAttorno alla trottola viene avvolta una corda (in modo da formare una spirale che va dalla punta in metallo alla parte pi\u00f9 alta e larga) che permette, all'atto del lancio, di far ruotare la trottola.\nCi sono vari tipi di giochi.\nUno fra i tanti consiste di queste regole:\nModello fisico.\n\u00c8 possibile costruire un modello fisico del moto della trottola considerando il giocattolo come un corpo rigido di massa formula_1 e lunghezza formula_2 dotato di simmetria rotazionale, il cui punto di contatto con il piano \u00e8 fisso e sottoposto a una forza di gravit\u00e0 costante di accelerazione formula_3.\nLa simmetria rotazionale implica inizialmente che, detti formula_4, formula_5 e formula_6 i valori del momento d'inerzia relativi a ciascuno dei tre assi principali d'inerzia del corpo formula_7, si abbia formula_8.\nDalla teoria degli angoli di Eulero formula_9, ponendo formula_10, si ricava l'espressione dell'energia cinetica formula_11 del corpo rigido:\nformula_12\nSottraendo a formula_11 l'energia potenziale dovuta al campo gravitazionale, ricordando che la trottola \u00e8 inclinata di un angolo formula_14 rispetto alla verticale si ottiene la lagrangiana del sistema\nPoich\u00e9 le coordinate formula_16 e formula_17 sono cicliche, ovvero compaiono solo come derivate temporali nell'espressione della lagrangiana, i rispettivi momenti generalizzati si conservano e sono integrali primi del moto. Tali grandezze valgono\nSostituendo i valori dei momenti al posto di quelli delle velocit\u00e0 formula_20 e formula_21 nell'espressione di formula_22 si ricava la forma\nNel calcolo di formula_24 si \u00e8 trascurato il termine costante (e dunque ininfluente)\nLa quantit\u00e0\n\u00e8 la frequenza di precessione del moto della trottola, che pu\u00f2 essere considerata in prima approssimazione (trascurando cio\u00e8 il moto di nutazione che influisce su formula_14) costante.\nNutazione.\nEffettuando ora la sostituzione formula_28 (formula_29), ricordando la relazione trigonometrica formula_30 e considerando formula_31, da cui si ricava\nsi ottiene:\nda cui, raccogliendo a fattor comune, svolgendo il quadrato e rinominando le costanti\nsi ricava, raccogliendo,\nDallo studio del polinomio di terzo grado al secondo membro e imponendo la condizione di esistenza di formula_36 si evince l'esistenza di due radici reali formula_37 e formula_38 corrispondenti agli angoli formula_39 e formula_40 che fungono da punti d'inversione del moto di nutazione della trottola, ovvero dell'oscillazione (parametrizzata da formula_14) dell'angolo d'inclinazione della trottola.\nTrottola \"addormentata\".\nSi consideri una trottola in cui l'asse rimane inizialmente sulla verticale (si ha cio\u00e8 formula_42). In questo caso formula_43.\nLa forma\n\u00e8 equivalente a quella di un moto unidimensionale nella variabile formula_14 il cui potenziale efficace vale\nImponendo la condizione sui momenti angolari, sviluppando al second'ordine in serie di Taylor e trascurando i termini costanti si ricava\nLa condizione di stabilit\u00e0 impone che il coefficiente moltiplicativo di formula_48 sia maggiore di zero.\nDunque si deve avere formula_49. Non appena l'attrito causa il rallentamento della velocit\u00e0 di rotazione sotto questa soglia, la trottola diventa instabile e dunque si \"sveglia\", iniziando il moto di precessione/nutazione descritto in precedenza.\nTrottola veloce.\nLa trottola \"veloce \"\u00e8 quella lanciata con grande velocit\u00e0 angolare la cui energia cinetica rotazionale \u00e8 molto superiore a quella potenziale gravitazionale. Questo modello descrive simultaneamente dunque i casi limite formula_50 e formula_51. Quest'ultimo \u00e8 il caso che si analizzer\u00e0, sapendo che le conclusioni possono essere direttamente estese a quello iniziale.\nSi consideri inizialmente il caso formula_52.\nIn assenza di forza peso, il potenziale efficace vale\nTale potenziale presenta un punto stazionario nell'angolo formula_54 per cui formula_55. Dalla teoria dei moti unidimensionali, la frequenza delle piccole oscillazioni (nutazioni) intorno a formula_54 vale\nSviluppando formula_58 al second'ordine in formula_54 si ricava\nda cui, derivando due volte e sostituendo\nPer valori di formula_62, il punto di minimo formula_63 non pu\u00f2 differire di molto da formula_54. Quindi la differenza tra le derivate seconde in tali punti \u00e8 ulteriormente trascurabile, e pu\u00f2 essere utilizzata la stessa espressione per la frequenza di nutazione.\nTipi di trottola.\nTrottola tradizionale.\nLa trottola tradizionale misura circa 6 centimetri di altezza e il suo diametro massimo raggiunge un raggio di circa 4 centimetri. Una volta raggiunti i 4 centimetri, il suo diametro diminuisce gradualmente. \u00c8 la trottola pi\u00f9 comune, tradizionalmente realizzata in legno.\nTrottola tedesca.\nLa trottola tedesca o \"peitschenkreisel\" ha una forma conica e, dalla punta, aumenta gradualmente di diametro fino ad arrivare alla punta. La sua corda si trova all'estremit\u00e0 di un bastoncino lungo. Tradizionalmente \u00e8 fatta di legno di quercia o di bosso. Al suo interno verr\u00e0 spalmata della pece nera. Le trottole tedesche sono pi\u00f9 spesse, raggiungono quasi 11 centimetri di diametro nella zona del pi\u00f9 grande del perimetro. Possiede chiodi spessi a punta rotonda che possono arrivare a misura di circa 5 centimetri e dello spessore di un dito. Presenta inoltre dei segni orizzontali che circondano il corpo, utilizzato per avvolgere la corda. Cos\u00ec chi gioca, con la mano sinistra si tiene la punta della corda e con l'altra il bastoncino. Muovendo rapidamente le braccia, si tira la corda tirando fuori la trottola, che\ncomincia a girare sulla sua punta di ferro, facendo durare la sua rotazione piuttosto a lungo e generando un forte ronzio.\nTrottola cuspe.\nLa denominata trottola cuspe \u00e8 una piccola trottola che si fa con gusci di noce di cocco; questo nome \u00e8 utilizzato anche per quelle trottole a cui manca la punta.\nTrottola vietnamita.\nCaratteristica del Vietnam, questa trottola possiede una punta pi\u00f9 appiattita, quindi la sporgenza della parte superiore risulta pi\u00f9 marcata, conferendo maggiore stabilit\u00e0.\nTagua trottola.\nIl nome fa riferimento alle trottole pi\u00f9 appiattite. Questa forma d\u00e0 loro una grande stabilit\u00e0.\nTrottola cucarro.\nLa trottola cucarro ha una punta acuminata e ruvida. Quest'ultimo termine viene utilizzato anche per quelle che hanno una punta storta o irregolare.\nTrottola sedita e cascareto.\nLa trottola sedita presenta una punta tonda e liscia. Con il termine \"sedita\" vengono denominate le trottole la cui punta incrocia il loro asse centrale, il che rende il loro movimento molto fluido. Al contrario, quando il ferro non \u00e8 in linea con l'asse centrale della cima, il suo movimento \u00e8 irregolare e persino imprevedibile. In questo caso si dice che la trottola \u00e8 cascareto.\nElementi della trottola.\nCorpo.\nTradizionalmente le trottole erano costruite dagli artigiani, con legni duri in modo da poter sopportare i colpi ricevuti dagli \u201cavversari\u201d. Le trottole venivano costruite anche dai bambini con il legno di faggio o di quercia. \nEssi tagliavano in maniera grossolana il legno, mettendo alla fine un chiodo di ferro senza testa come punta. In altri casi si realizzavano le testine con la parte superiore degli spruzzini nebulizzatori e altri ancora con frutta secca.\nOggi la fabbricazione delle trottole si \u00e8 estesa e gli elementi di costruzione si sono diversificati: vengono utilizzati diversi tipi di legno, materiali sintetici e plastici che vengono solitamente importati dagli Stati Uniti, dalla Cina o da Taiwan. Per evitare i danni della collisione sono inoltre stati aggiunti dei bordi fatti con materiali che vanno dal neoprene all'acciaio.\nDisegno.\nNel corso della storia, il disegno della trottola \u00e8 cambiato molto a seconda del territorio. Tradizionalmente, le trottole hanno una forma conica e solida, ma possono avere anche caratteristiche differenti. L'essenziale per una trottola \u00e8 che la sua forma sia adatta a favorire l'effetto giroscopico.\nSi dice che la trottola tradizionale debba essere alta circa sei centimetri per quattro centimetri nel suo diametro maggiore, anche se questa misura a volte varia. Le trottole tedesche, per esempio, misurano 11 pollici di diametro.\nBisogna dire che le trottole che non hanno l'incisione tra la punta e il corpo (in generale quelle per i bambini sotto i 7 anni), per iniziare ad avvolgere lo spago hanno una fessura che ha la stessa funzione nel corpo della trottola.\nDecorazione.\nLa forma pi\u00f9 comune di personalizzare la trottola consiste nel\u00a0 dipingere il suo corpo a mano, tramite una lavorazione artigianale. Solitamente si realizzano disegni orizzontali, simili a delle bande che, quando girano, si sfuocano e creano un curioso effetto multicolore nella trottola.\nLa decorazione del gioco ha acquisito importanza in Sudamerica dove sono stati utilizzati motivi maya e aztechi.\nOggi si possono trovare trottole con luci, altre che riproducono suoni musicali; anche se i nuovi materiali utilizzati per la produzione ne rendono complicata la decorazione, si possono comunque trovare trottole di moltissimi colori e con diversi disegni.\nLe trottole presentano, inoltre, dei segni speciali che percorrono tutto il perimetro e sono paralleli l'uno all'altro. Questi segni non sono molto profondi e hanno solo funzione decorativa tranne per le trottole senza punta i cui segni trattengono il filo e fanno in modo che non scivoli sulla superficie.\nPunta.\nIl corpo della trottola termina in una punta su cui si appogger\u00e0 durante il gioco. In questo modo la trottola rimarr\u00e0 in piedi su s\u00e9 stessa. La punta, chiamata anche becco, \u00e8 l'elemento su cui le istruzioni del giocattolo richiamano\u00a0la massima attenzione, essendo la parte pi\u00f9 pericolosa dell'oggetto. Cos\u00ec negli Stati Uniti e in Europa la punta determina l'et\u00e0 dell'utente a cui \u00e8 destinato il giocattolo.\nAi bambini al di sotto dei 7 anni di et\u00e0, viene destinata una tipologia di trottola priva di punta metallica e realizzata con materiali pi\u00f9 morbidi. Inoltre, per le persone sopra i 7 anni di et\u00e0, si possono trovare due grandi gruppi di punte diverse: quelle arrotondate e quelle appuntite, che sono le pi\u00f9 comuni.\nCon punta.\nAlcune trottole sono costituite da un intarsio metallico all'interno del corpo e che nella parte inferiore presenta un foro. In quest'ultimo caso la punta \u00e8 composta da due parti: una che sporge dal corpo e il cui scopo \u00e8 di essere il punto di appoggio della trottola e di ricevere l'impatto contro il suolo, e un'altra che rimane all'interno del corpo e il cui scopo \u00e8 quello di rimanere attaccata alla parte superiore. In questo modo, il corpo contempla un'apertura attraverso la quale viene inserita la punta e all'esterno rimane solo la \"punta\" stessa.\nLe punte incorporate sono solitamente metalliche (acciaio o ferro) e si possono dividere in due grandi gruppi:\nLa punta incorporata pu\u00f2 anche essere dotata di un profilo scanalato. Questo profilo permette a una corda correttamente proporzionata di inserirsi in esso e consente l'esecuzione di numerosi trucchi, in cui si d\u00e0 maggiore velocit\u00e0 alla trottola.\nSenza punta.\nAlcune volte la punta \u00e8 costituita dallo stesso materiale della trottola mentre altre volte no. \nCorda.\nLa corda, nota anche come cavo \u00e8 l'elemento che, dopo averlo arrotolato nel corpo, tirandolo permette di innescare la rotazione che svilupper\u00e0 l'effetto giroscopico. Pi\u00f9 velocemente viene tirato, pi\u00f9 veloce \u00e8 il movimento rotatorio.\nGeneralmente, la corda \u00e8 lunga tra 30 centimetri e il mezzo metro. La lunghezza e lo spessore della corda dipendono dalle dimensioni, dal peso della parte superiore e dalla larghezza della scanalatura sul corpo o sulla punta. Per evitare che il filo fuoriesca dalla mano durante il lancio, si lega all'estremit\u00e0 un pezzo di legno inserito in modo da non farlo uscire.\nEsiste una nuova variante che fa a meno della tradizionale corda, i PowerStarts, che hanno un gancio nella parte superiore in cui \u00e8 inserito un dispositivo con un sistema che, tirandolo, imprime una forza di rotazione sulla parte superiore, permettendogli di cadere, evitando il fastidio di riavvolgere la corda pi\u00f9 e pi\u00f9 volte.\nLancio della trottola.\nPer lanciare la trottola il primo passo da fare \u00e8 legare e avvolgere attorno a essa lo spago.\nQuest'ultimo viene posto parallelamente alla trottola e tenuto con il pollice, mentre con l'altra mano lo si arrotola perpendicolarmente formando fasce parallele, in modo che ricopra tutta la superficie dell'oggetto.\nPer fare questo \u00e8 necessario lasciare una fessura tra la punta e il corpo della trottola,\u00a0che permette di tenere la corda tesa mentre viene legata.\nNel momento precedente al lancio la trottola va tenuta in mano e l'estremit\u00e0 dello spago viene afferrata con forza tra l'indice (o anulare) e il dito medio. Su quest'ultima, inoltre, viene fissato un pezzo di legno, una rondella, una graffetta o, cosa pi\u00f9 comune in passato, una moneta, in modo tale che durante il lancio la corda non cada a terra.\nAlla fine la parte superiore viene lanciata e la corda viene tirata indietro. Questo lancio pu\u00f2 essere eseguito completamente in piedi o con il corpo chinato in avanti. il che riduce l'impatto contro il suolo. Allo stesso modo, pu\u00f2 essere fatto con la punta rivolta verso il basso e compiendo un movimento rotatorio orizzontale con il braccio o con la punta rivolta verso l'alto con un movimento oscillante verticale verso il basso.\nTirando indietro la corda si crea un impulso angolare che si traduce in un momento cinetico che fa s\u00ec che avvenga una rapida rotazione della trottola attorno al proprio asse di simmetria. Infine la punta o spuntone colpisce il terreno e, grazie all'effetto giroscopico prodotto dalla rotazione del piano, inizia il caratteristico movimento della trottola a terra.\nGiochi con la trottola.\nIndividuale.\nPonte o funivia: le due estremit\u00e0 della corda vengono prese con una mano e tese. Sulla rotaia che si forma, viene fatta ballare la trottola. Alzando una delle due mani, la corda pu\u00f2 essere inclinata in modo tale che la trottola si muova. \nFallo ballare in mano: si pu\u00f2 fare mentre la trottola gira facendola ballare nella palma, oppure raccogliendola con l'indice, questa maniera si chiama \"coppa\". Un altro modo \u00e8 colpirla bene e farla saltare nella palma della mano.\nPicco in aria: consiste nel lanciare la trottola e prima che abbia toccato terra e la corda si sia srotolata, si tira verso la mano, facendo in modo che la cima rimanga l\u00ec in rotazione.\nScivolamento: si tratta di spostare la trottola da un punto all'altro mentre la parte superiore ruota con l'aiuto della corda.\n\"Lancio\": mentre la trottola gira a terra, la corda viene delicatamente arrotolata sulla punta e tirata verso l'alto. La parte superiore salta e deve cadere di nuovo roteando, a terra o in mano.\nCollettivi.\nRimuovere oggetti: si forma un cerchio sul terreno, al centro del quale ogni giocatore posiziona una biglia, un'altra cima, o pi\u00f9 normalmente, una moneta, e dopo che ognuno ha lanciato la sua cima, questa viene raccolta nella propria mano e tenta di gettarla contro una delle monete e per rimuoverlo dal cerchio, ripetendo l'operazione mentre la parte superiore ruota. Se ci riesce, prende la moneta. Se la trottola smette di girare, entra un altro giocatore.\nSpinbreaker: si forma un cerchio sul terreno, al centro del quale \u00e8 posta una trottola, contro la quale vengono lanciate le trottole per distruggerla. Il giocatore che manca il tiro e non riesce a colpirlo sostituir\u00e0 quello a terra con la sua trottola.\nSpinbreaker: di maggiore difficolt\u00e0: si forma un cerchio sul terreno e uno dei partecipanti deve lanciare la sua trottola, facendola girare all'interno del cerchio. Il resto deve cercare di raggiungere quel traguardo. Quando la trottola finisce di girare, deve essere fuori dal cerchio affinch\u00e9 il giocatore la raccolga. In caso contrario, diventa un'altra trottola \"vittima\" e sar\u00e0 in grado di uscire solo con i colpi o le scosse degli altri. Prendi le trottole: si traccia un cerchio sul terreno e i partecipanti devono lanciare le trottole, facendole girare all'interno del cerchio. Perde la trottola che finisce fuori nello scontro con le altre."}
{"id": "1165890", "revid": "287204", "url": "https://it.wikipedia.org/wiki?curid=1165890", "title": "Palantiri", "text": ""}
{"id": "1165897", "revid": "486946", "url": "https://it.wikipedia.org/wiki?curid=1165897", "title": "Due Alberi di Valinor", "text": ""}
{"id": "1165898", "revid": "53508", "url": "https://it.wikipedia.org/wiki?curid=1165898", "title": "Contea di Albemarle (Virginia)", "text": ""}
{"id": "1165902", "revid": "290948", "url": "https://it.wikipedia.org/wiki?curid=1165902", "title": "Pareggiatore", "text": "Il pareggiatore \u00e8 una macchina utilizzata nel settore lavorazione e allestimento degli stampati e della carta che serve ad allineare i fogli mediante un tavolo vibrante, in genere in acciaio con superficie microperforata, dotato di due righelli laterali (uno a destra e uno a sinistra) pi\u00f9 uno posteriore. \nUna mazzetta di fogli stampati o non stampati caricata su questo tavolo viene inclinata, tramite uno snodo, verso destra o verso sinistra. Durante questa inclinazione un motore vibrante permette un allineamento preciso dei fogli della mazzetta. Questo allineamento ottimizza la stampa e il taglio della carta cos\u00ec preparata.\nAlcuni modelli di pareggiatori sono dotati anche di un rullo spremi-aria o rullo spiana-aria che, a velocit\u00e0 regolabile, elimina l'aria che si trova tra i singoli fogli di carta della mazzetta, ottimizzando cos\u00ec ancora di pi\u00f9 il processo di allineamento."}
{"id": "1165905", "revid": "2091899", "url": "https://it.wikipedia.org/wiki?curid=1165905", "title": "Gualtiero di Caltagirone", "text": "Biografia.\nDi nobile famiglia di origine normanna, era figlio di Bernardino, signore di Boagino, Bidarro e Gulfi, potente guelfo caltagironese che visse in esilio in epoca sveva sotto il regno di Manfredi di Sicilia. Morto il padre, dopo avere dato in sposa la sorella Riccarda al generale angioino Bertrando/Berteraimo \"Buccardo\" d'Artus, dandole in dote con l'assenso regio il feudo di Favara nel territorio caltagironese, tra il settembre del 1275 e il settembre del 1276, spos\u00f2 Ioletta, figlia di Giovanni da Lentini, da cui avrebbe avuto un figlio, Bernardo. Gualtiero possedette numerose terre e castelli nelle zone di Noto e Siracusa.\nDiversamente dal padre, fu probabilmente al servizio della dinastia regnante sveva degli Hohenstaufen, dato che il re Manfredi, con privilegio dato il 14 aprile 1253, gli concedette in feudo il castello e la terra di Giarratana, nel Val di Noto. Dopo il 1266, che segn\u00f2 la fine del dominio svevo della Sicilia e la sua conquista da parte degli Angioini, pass\u00f2 al servizio di questi ultimi. Insieme con il suocero e con Palmiero Abate, l'anno seguente (1276-77), il Caltagirone venne invitato da re Carlo I d'Angi\u00f2 ad assolvere al dovuto servizio feudale con l'armamento di una teride. Nonostante fosse uno dei pi\u00f9 potenti baroni della Sicilia in epoca angioina, nel 1280, il Caltagirone partecip\u00f2 assieme ad Alaimo da Lentini, Palmiero Abate e Giovanni da Procida, alla trattativa segreta condotta da quest'ultimo con il re Pietro III di Aragona, il papa Niccol\u00f2 III e l'imperatore Rodolfo I d'Asburgo, per sollevare l'Angioino dal trono del Regno di Sicilia. A lui e ad altre sedici persone, il sovrano aragonese indirizz\u00f2, il 2 maggio 1281, lettere credenziali per i suoi inviati Gentile da Padula e G. Paleti, certamente incaricati di preparare il terreno per il suo intervento nella politica siciliana. \nNel 1282 scoppi\u00f2 la rivolta dei Vespri siciliani contro i dominatori francesi, e con il contemporaneo sbarco aragonese in Sicilia, Gualtiero si schier\u00f2 dalla parte degli Aragonesi, e fu a Messina dove assieme ad Alaimo da Lentini, capitano della citt\u00e0, guid\u00f2 la resistenza antiangioina, contribuendovi validamente sostenendo ingenti spese, anche per dar man forte all'arcivescovo, Rainaldo da Lentini, suo zio materno, che ha riconosciuto la \"Communitas\" messinese e, al pari di lui, ne fu valido difensore, contro il volere della Curia romana. Pietro d'Aragona, proclamato nuovo re di Sicilia, per i servigi da lui resi alla sua causa, gli conferm\u00f2 il privilegio datogli anni addietro dal re Manfredi, padre della sua consorte Costanza di Svevia, con cui gli fu concessa la baronia di Giarratana, e gli assegn\u00f2 la signoria su Butera. Ebbe inoltre concessione della carica di Gran cancelliere del Regno. Ma Gualtiero rimase scontento del nuovo sovrano, di cui sostenne assieme ad altri l'insediamento al trono dell'isola, perch\u00e9 egli concedeva maggior favore ad altri baroni nella distribuzione delle cariche di potere, e per questo matur\u00f2 sentimenti antiaragonesi. \nIl barone di Giarratana, guelfo e sostenitore dell'indipendenza della Sicilia, repubblicana e sotto l'egida della Chiesa, si indign\u00f2 per l'atteggiamento dell'aragonese, che non era disposto a dividere il potere con i notabili che l'avevano chiamato. Incontr\u00f2 emissari angioini in Sicilia, e prese contatto con Carlo, principe di Salerno, vicario del padre Carlo I d'Angi\u00f2, per consegnargli gran parte della Sicilia orientale e in particolare la Val di Noto, dove contava numerosi seguaci, qualora gli avesse inviato un certo numero di galee con cavalli francesi. I primi sospetti di infedelt\u00e0 degli Aragonesi si ebbero con il rifiuto da parte del Caltagirone di accompagnare il Re Pietro alla sua spedizione in Calabria del 1283. Una spia angioina, caduta in mano agli Aragonesi, avrebbe rivelato al Re del suo incontro segreto con gli Angioini. \nIl Caltagirone, approfittando del viaggio del Re verso la Francia \u2013 dove si stava recando per affrontare a Bordeaux il duello con Carlo I d'Angi\u00f2 \u2013 organizz\u00f2 la rivolta antiaragonese, e trov\u00f2 l'appoggio di altri baroni del Val di Noto, tra i quali figurarono Bongiovanni di Noto, Tano Tusco, Baiamonte di Eraclea, Giovanni di Mazzarino e Adenolfo di Mineo. Mentre il re si dirigeva verso Trapani, dove intendeva imbarcarsi per la Catalogna, gli arriv\u00f2 la notizia della ribellione, e allarmato dal pericolo di una sollevazione generale della Sicilia orientale, Pietro d'Aragona cambi\u00f2 itinerario puntando su Caltagirone, dove si ferm\u00f2 per un paio di giorni. Gualtiero, che aveva previsto l'arrivo del Sovrano nella sua citt\u00e0, si rifugi\u00f2 nel castello di Butera, e il re Pietro, che non ebbe il tempo per attaccarlo poich\u00e9 si avvicinava il giorno della sfida contro l'angioino, si diresse nuovamente verso Palermo e poi Trapani, e incaric\u00f2 il figlio Giacomo, luogotenente nell'isola, e Alaimo da Lentini, gran giustiziere, di occuparsi della questione. Il principe Giacomo recatosi a Caltagirone, dove fu benevolmente accolto dagli abitanti, invi\u00f2 il gran giustiziere a Butera per convincere Gualtiero alla resa: inizialmente gli fu negato l'ingresso, ma il Lentini, avendo distrutto le porte con le sue milizie, vi entr\u00f2 e parl\u00f2 con il Caltagirone, consigliandogli di pentirsi e di chiedere perdono al re per aver salva la vita. Il barone di Giarratana fu disponibile a pentirsi per la sua condotta fellone, a condizione di non essere costretto a seguire il re al suo duello di Bordeaux, e accett\u00f2 di sottomettersi all'Infante Giacomo. Pietro d'Aragona si rifiut\u00f2 di concedere il perdono a lui e agli altri nobili ribelli, e per questo ordin\u00f2 che fossero tutti severamente puniti. \nGualtiero, che finse di sottomettersi agli Aragonesi, guadagn\u00f2 del tempo, e non appena il sovrano lasci\u00f2 la Sicilia, con gli uomini al suo servizio si diresse a Caltagirone, dove uccise buona parte dei filoaragonesi locali e si impadron\u00ec della citt\u00e0. Non riusc\u00ec tuttavia a resistere a lungo, e il principe Giacomo, venuto a conoscenza dei fatti di Caltagirone, ordin\u00f2 a Guglielmo Galcerando di Cartell\u00e0, vicario del Regno nel Val di Mazara, di assediare la citt\u00e0: il Cartell\u00e0 radun\u00f2 un buon numero di soldati, con i quali Caltagirone fu attaccata e conquistata con il contributo dei suoi abitanti, che si rivoltarono a Gualtiero, e lo catturarono per poi consegnarglielo. \nProcessato e condannato a morte a seguito di sentenza pronunciata dal gran giustiziere il 21 maggio 1283, venne giustiziato per decapitazione il giorno successivo nel Piano di San Giuliano a Caltagirone, insieme a Manfredi Limonti e Francesco Todi. Alla esecuzione per decapitazione assistette tutta la corte aragonese con in testa il futuro re Giacomo II d'Aragona e le pi\u00f9 alte autorit\u00e0 civili e militari del regno fra cui il vicario Cartell\u00e0, il Giustiziere, Natale Ansalone, il gran giustiziere del regno, Alaimo di Lentini, il gran cancelliere del regno, Giovanni da Procida."}
{"id": "1165907", "revid": "1564499", "url": "https://it.wikipedia.org/wiki?curid=1165907", "title": "Palinuro", "text": ""}
{"id": "1165910", "revid": "1488558", "url": "https://it.wikipedia.org/wiki?curid=1165910", "title": "Sant'Agata sui Due Golfi", "text": "Sant'Agata sui Due Golfi \u00e8 la maggiore frazione di Massa Lubrense, comune in citt\u00e0 metropolitana di Napoli. Situata nella penisola sorrentina, deve il suo nome alla posizione in cui si trova, fra i golfi di Napoli e di Salerno. I \"Due Golfi\" possono essere osservati dal Monastero delle Monache Benedettine sito sulla collina \"Il Deserto\", che si trova nelle immediate vicinanze del centro santagatese e che domina la cittadina di Sorrento.\nGeografia fisica.\nSant'Agata \u00e8 sita alle pendici dei Monti Lattari e piuttosto vicina alla Costiera amalfitana. Essa dista 6\u00a0km da Massa Lubrense, 7 da Sorrento, 11 da Positano, 17 da Vico Equense, 23 da Castellammare di Stabia, 60 da Napoli e 61 da Salerno.\nStoria.\nI primi abitanti del luogo furono dei coloni greci che qui edificarono una necropoli, in un luogo attualmente chiamato impropriamente \"Deserto\" (nome che i Carmelitani scalzi davano ai propri eremi).\nPi\u00f9 correttamente la collina si dovrebbe definire \"Monte Sireniano\" cos\u00ec come sempre indicato dagli antichi geografi, come Strabone, e dalle mappe, in quanto ospitava il culto delle sirene e forse anche il tempio, antichissimo ed ibrido di cultura etrusca e greca.\nLa piccola comunit\u00e0 santagatese si \u00e8 sviluppata partendo dalla piazza ove si trova la chiesa all'interno della quale si trova un altare risalente al 1600, opera dello scultore ed architetto di scuola fiorentina Dionisio Lazzari, fatto di madreperla e lapislazzuli proveniente dall'antica chiesa dei Girolamini di Napoli ed unico per la sua bellezza secondo lo storico napoletano D.A.Parrino (1700) che sosteneva \"che forse simile non si pu\u00f2 trovare al mondo\".\nIl paesino si affaccia sui due golfi di Napoli e di Salerno, da esso si pu\u00f2 scendere a una piccola spiaggia, detta Marina di Crapolla, situata nel territorio di Torca e raggiungibile solo via mare o attraverso un lungo sentiero pedonale caratterizzato da centinaia di scalini. Secondo una leggenda qui sbarc\u00f2 l'apostolo Pietro nel suo difficoltoso viaggio verso Roma. Molto pi\u00f9 sostanziosa \u00e8 l'ipotesi che la chiesetta dell'insenatura, costruita su ruderi di un tempio pagano, sia stata dedicata al primo degli Apostoli in quanto protettore dei pescatori ed egli stesso pescatore. Alcuni storici di storia patria e le origini greche del nome (sacra ad Apollo) sostengono che effettivamente fu edificato incorporando i resti del tempio del mitica divinit\u00e0.\nEconomia.\nTurismo.\nFin dall'Ottocento \u00e8 stata meta di turisti data la sua posizione privilegiata. Il paese si affaccia sull'isola di Capri e sugli isolotti Li Galli, che sono stati propriet\u00e0 del ballerino russo Rudolf Nurejev fino alla sua morte.Attualmente S.Agata sui due Golfi \u00e8 un attivo centro turistico, meta di turisti, principalmente provenienti da varie parti mondo. Da essa \u00e8 anche possibile raggiungere, mediante sentieri \nsegnati, Sorrento, Massa Lubrense e la baia di Crapolla.\nGastronomia.\nCome ogni centro della penisola sorrentina, anche Sant'Agata ha una buona tradizione gastronomica ed enologica. \nInfrastrutture e trasporti.\nLa strada statale su cui sorge S.Agata \u00e8 la SS 145 \"Sorrentina\" la quale, passata Colli di Fontanelle (fraz.di Sant'Agnello), si congiunge a Colli San Pietro (fraz.di Piano di Sorrento) con la SS 163 \"Amalfitana\"."}
{"id": "1165913", "revid": "453768", "url": "https://it.wikipedia.org/wiki?curid=1165913", "title": "Blonde Redhead", "text": "I Blonde Redhead sono un gruppo indie rock italo-giapponese naturalizzato statunitense, formatosi nel 1993 a New York e composto dalla giapponese Kazu Makino (voce e chitarra elettrica) e dai gemelli italiani Amedeo (voce e chitarra) e Simone Pace (batteria). Inizialmente faceva parte del gruppo anche la bassista Maki Takahashi.\nBiografia.\nAmedeo e Simone Pace sono nati in Italia, a Milano, ma si sono trasferiti in Canada all'et\u00e0 di 13 anni, prima di trasferirsi poi negli Stati Uniti d'America, a Boston, dove iniziano la loro carriera musicale studiando jazz. Il loro percorso artistico li porta a suonare negli ambienti newyorkesi, dove, nel 1993, conoscono la cantante giapponese Kazu Makino. A loro si unisce la bassista Maki Takahashi.\nSi formano cos\u00ec i Blonde Redhead, con Amedeo Pace a chitarra, voce e alla composizione delle canzoni (talvolta aiutato da Kazu Makino); Kazu Makino alla voce e alla chitarra; Simone Pace alla batteria; Maki Takahashi al basso.\nQuest'ultima abbandoner\u00e0 presto la band, il che dar\u00e0 vita alla storica e definitiva formazione a tre.\nIl debutto della band coincide con la pubblicazione, avvenuta nel 1993, del singolo \"Amescream\", a cui seguir\u00e0 \"Vague\". Nello stesso periodo il gruppo cattura l'attenzione di Steve Shelley, batterista della band noise rock Sonic Youth, che, nel 1993, produce il loro primo album, l'omonimo \"Blonde Redhead\". Subito dopo la pubblicazione dell'album, Maki Takahashi lascia il gruppo e viene sostituita da Toko Yasuda (The Van Pelt, The Lapse, Enon). Anche quest'ultima lascia poco dopo la band e quindi gli altri componenti continuano la carriera come trio.\nIl secondo album della band \u00e8 \"La Mia Vita Violenta\" ed \u00e8 stato pubblicato nel 1995. Il titolo dell'album \u00e8 un riferimento al romanzo \"Una vita violenta\" di Pier Paolo Pasolini, a cui \u00e8 dedicato l'LP.\nCon la pubblicazione del terzo album, ossia \"Fake Can Be Just as Good\" (1998), il gruppo raggiunge la maturit\u00e0 definitiva, attraverso uno stile e un affiatamento unico che li porta a sperimentare diversi generi. Il trio si afferma come uno dei gruppi pi\u00f9 interessanti del panorama indie rock. Alle registrazioni di \"Fake Can Be Just as Good\" si unir\u00e0 provvisoriamente anche il bassista degli Unwound Vern Rumsey.\nIl loro quarto album, \"In an Expression of the Inexpressible\" (1998), viene prodotto da Guy Picciotto, cantante e chitarrista dei Fugazi, che contribuisce alla parte artistica dell'album cantando nel pezzo \"Futurism vs. Passeism Part 2\".\nNel 2000 il gruppo raggiunge l'apice del proprio successo grazie alla pubblicazione di \"Melody of Certain Damaged Lemons\". Il disco ottiene apprezzamenti anche in Italia, paese d'origine dei fratelli Pace. Questo lavoro li porter\u00e0, nei mesi seguenti, ad accompagnare in tour gruppi come Red Hot Chili Peppers e Foo Fighters. Anche questo disco \u00e8 stato prodotto da Guy Picciotto, che ha anche prodotto anche il sesto disco della band, ossia \"Misery Is a Butterfly\" (2004). Questo lavoro \u00e8 il primo pubblicato con la 4AD, segna il passaggio alla musica d'autore, ed \u00e8 da molti considerato il loro album capolavoro. Gli album \"Melody Of Certain Damaged Lemons\" e \"Misery Is a Butterfly\" sono stati mixati da Alan Moulder.\nIl successivo album, dal titolo \"23\" (2007), segna il viraggio verso la musica shoegaze, pi\u00f9 dolce e pi\u00f9 leggera rispetto al passato. Questa svolta verso sonorit\u00e0 prettamente pop e di elettronica soft, viene confermata dall'album \"Penny Sparkle\" (2010).\nIl 10 giugno 2014, il trio annuncia i dettagli del nuovo lavoro, \"Barrag\u00e1n\", e del relativo tour. Il disco, prodotto e missato da Drew Brown (Beck, Radiohead e i The Books), registrato al Key Club di Benton Harbor, nel Michigan, e ai Magic Shop di New York City, esce il 2 settembre 2014 su \"Kobalt\".\nCaratteristiche e stile musicale.\nI Blonde Redhead hanno progressivamente accresciuto la loro popolarit\u00e0 all'interno della scena musicale underground. Sebbene la musica degli esordi venisse spesso ritenuta troppo simile a quella dei Sonic Youth, i Blonde Redhead sono riusciti, nel tempo, a creare un loro stile personale ed efficace.\nI primi dischi del gruppo, infatti, sono caratterizzati da una forte componente noise rock. A partire dagli anni 2000, la band ha virato verso il dream pop e lo shoegaze.\nKazu Makino \u00e8 nota per la sua voce acuta e intensa, con la quale canta su eleganti riff di chitarra e complesse costruzioni ritmiche, spesso opera del chitarrista e cantante Amedeo Pace, principale compositore e mente musicale del gruppo.\nAltri lavori.\nA met\u00e0 del 2008, hanno scritto e registrato pi\u00f9 di 15 brani per il film-documentario \"The Dungeon Master\". Il film \u00e8 stato presentato al Toronto International Film Festival ed \u00e8 uscito il 12 febbraio 2010. La colonna sonora \u00e8 stata pubblicata nel luglio 2010.\nNel 2009 hanno contribuito alla realizzazione dell'album di beneficenza \"Dark Was the Night\", prodotto dalla Red Hot Organization.\nInoltre, molte loro canzoni sono state inserite in telefilm e film:"}
{"id": "1165915", "revid": "1993636", "url": "https://it.wikipedia.org/wiki?curid=1165915", "title": "Pirin Macedonia", "text": ""}
{"id": "1165921", "revid": "30232", "url": "https://it.wikipedia.org/wiki?curid=1165921", "title": "Nerio degli Orgogliosi", "text": ""}
{"id": "1165926", "revid": "1442080", "url": "https://it.wikipedia.org/wiki?curid=1165926", "title": "Guan Hanqing", "text": "Era un professionista del teatro \"Z\u00e1j\u00f9\" cinese sotto la dinastia Yuan, sia come autore che come attore. Aveva un titolo di medico a Pechino; si rifiut\u00f2 di lavorare con i Mongoli, sebbene gli fossero state assicurate ricchezza e fama. \u00c8 considerato uno dei quattro grandi drammaturghi della dinastia Yuan; scrisse una sessantina di opere teatrali, quattordici delle quali sono giunte fino a noi. \u00c8 soprannominato lo \"Shakespeare cinese\" grazie alla mole di opere concepite.\nTra i suoi temi preferiti si ritrovano l'oppressione dei mongoli, aspramente criticati, le ingiustizie, i problemi sociali, l'usura, l'umiliante posizione della donna nella societ\u00e0 dell'epoca. Il suo dramma pi\u00f9 celebre \u00e8 \"L'ingiustizia subita da Dou E\", ancora oggi rappresentata in un adattamento che prende il nome di \"Neve di giugno\" o \"Neve di mezza estate\" \uff08\uff09.\nLa vita di Guan Hanqing, la sua idea di teatro e il suo rapporto difficile con l'autorit\u00e0 hanno ispirato il dramma \"Guan Hanqing\" (1958) di Tian Han (1898-1968)."}
{"id": "1165938", "revid": "78273", "url": "https://it.wikipedia.org/wiki?curid=1165938", "title": "Scrittura merovingia", "text": ""}
{"id": "1165940", "revid": "120459024", "url": "https://it.wikipedia.org/wiki?curid=1165940", "title": "Falco il super bolide", "text": " \u00e8 una serie televisiva anime, di genere spokon, ovvero con ambientazione sportiva, composta da 21 episodi prodotti dalla Toei Animation nel 1976, ideata da Mikiya Mochizuki e diretta da Yugo Serikawa. In Italia \u00e8 stata trasmessa da alcune reti private locali alla fine degli anni settanta.\nTrama.\nKen Hayabusa \u00e8 un pilota da corsa, figlio dell'Ingegner Hayabusa, progettista della macchina da corsa \"Hayabusa Special\" e dei suoi motori intercambiabili. Ken corre per la scuderia Sayongi a bordo della macchina costruita dal padre e partecipa a corse miste tra il rally e l'endurance. I suoi pi\u00f9 accaniti rivali sono gli appartenenti alla scuderia Black Shadow (\"ombra nera\") e soprattutto il suo proprietario e \"patron\", il misterioso Ayab Mobil Dick: durante lo svolgimento delle gare i piloti della Black Shadow tentano con tutti i mezzi che hanno a disposizione, uno pi\u00f9 scorretto dell'altro, di eliminare Ken e i suoi compagni di scuderia. Alla fine Ken riuscir\u00e0 a battere definitivamente sia Ayab che la Black Shadow per risultare cos\u00ec il vincitore assoluto.\nAutomobili.\nHayabusa Special.\n\u00c8 l'auto da corsa guidata da Ken e progettata da suo padre, ingegnere e pilota.\nOltre ad avere un'accentuata linea avveniristica che ricorda quasi un aereo, con un'aerodinamica esasperata e la particolarit\u00e0 di avere la cabina di pilotaggio separata dalla zona motori (con un buco al centro), ha la possibilit\u00e0 di avere motori intercambiabili:\nDoppiaggio.\nL'edizione italiana del doppiaggio \u00e8 a cura della Cooperativa Sincrovox."}
{"id": "1165941", "revid": "121361512", "url": "https://it.wikipedia.org/wiki?curid=1165941", "title": "Massacro del Templo Mayor", "text": "Il massacro del Templo Mayor presente nella capitale azteca di Tenochtitl\u00e1n \u00e8 un episodio della conquista dell'impero azteco, avvenuto il 10 maggio 1520.\nStoria.\nMentre Hern\u00e1n Cort\u00e9s si trovava a Tenochtitlan, seppe di altri spagnoli che stavano giungendo sulla costa; P\u00e1nfilo de Narv\u00e1ez era arrivato da Cuba con l'ordine di arrestarlo, e Cort\u00e9s fu obbligato ad abbandonare la citt\u00e0 per affrontarlo. Durante la sua assenza Montezuma chiese al sostituto di Cort\u00e8s Pedro de Alvarado il permesso di festeggiare il Toxcatl (una festivit\u00e0 azteca in onore di Tezcatlipoca, uno degli dei principali). Dopo l'inizio della cerimonia Alvarado la interruppe uccidendo le persone pi\u00f9 importanti della classe nobile azteca.\nSecondo la versione spagnola i conquistadores interruppero un sacrificio umano nel Templo Mayor in quanto inorriditi e disgustati da quanto visto; gli Aztechi affermarono invece che gli spagnoli erano attratti dall'oro che indossavano. Sia la prima, sia la seconda ragione portarono ai fatti descritti. Questa azione scaten\u00f2 la ribellione azteca nonostante gli ordini contrari di Montezuma."}
{"id": "1165942", "revid": "990063", "url": "https://it.wikipedia.org/wiki?curid=1165942", "title": "Strada statale 134 di Castel Sardo", "text": "La strada statale 134 di Castel Sardo (SS 134) \u00e8 una strada statale italiana di rilevanza locale.\nPercorso.\nHa inizio nel territorio comunale di Laerru, dalla strada statale 127 Settentrionale Sarda e ha un tracciato abbastanza scorrevole. Si snoda in direzione nord-ovest e tocca le sole localit\u00e0 di Bulzi e di Sedini; in pochi chilometri arriva infine a Castelsardo, dopo aver attraversato alcune delle sue frazioni.\nImmortalata nel 1958 dal fotografo Harry Weber, la statale si presentava ancora in condizioni non ammodernate, caratterizzata da un battuto sterrato e ghiaioso, testimone della condizione infrastrutturale sarda Fino agli anni 60.\nChiusa al traffico nel 1996 a causa di caduta massi in un tratto a ridosso dei pendii rocciosi, viene riaperta nel 2010 a conclusione degli adeguati lavori di contenimento.\nContestualmente fu avanzata l'ipotesi di una variante al tratto in questione che si ricongiungesse con la nuova SP 90 tra Sassari e Santa Teresa di Gallura in modo da eliminare l'isolamento dei centri abitati di Bulzi e Sedini; tale strada venne effettivamente realizzata ed aperta al traffico il 12 maggio 2011."}
{"id": "1165944", "revid": "78273", "url": "https://it.wikipedia.org/wiki?curid=1165944", "title": "Corsivo romano", "text": ""}
{"id": "1165945", "revid": "767487", "url": "https://it.wikipedia.org/wiki?curid=1165945", "title": "Adamo Marcori", "text": "Poco si conosce della giovent\u00f9 e della formazione di Marcori. Nell'autunno del 1791 al Teatro dei Fiorentini di Napoli diede una sua opera buffa, \"La dispettosa in amore\" e successivamente, nel 1796, fu nominato maestro di cappella della Chiesa di Santa Maria della Pieve di Arezzo. Il 19 dicembre 1799 ricevette l'incarico di dirigere la cappella del Duomo di Pisa, posizione che tenne sino alla morte.\nScrisse in gran parte musica sacra, la quale si caratterizza per la sua naturale ed espressiva bellezza, "}
{"id": "1165955", "revid": "547992", "url": "https://it.wikipedia.org/wiki?curid=1165955", "title": "Bravi ragazzi (album)", "text": "Bravi ragazzi - I grandi successi di Miguel Bos\u00e9 \u00e8 la prima raccolta di successi ufficiale che il cantante spagnolo Miguel Bos\u00e9 pubblica in Italia, tra il terzo e il quarto album di studio, nel 1982 (la versione in CD esce dieci anni dopo, nel 1992). \nDescrizione.\nL'album prende il titolo da uno degli unici due brani inediti, \"Bravi ragazzi\", pubblicato anche come singolo. Il pezzo rappresenta l'ultimo grandissimo successo popolare riscosso da Bos\u00e9 prima di entrare nella fase successiva della sua carriera, in cui, abbandonando le ottave altissime che lo avevano contraddistinto fino a quel momento, sperimenter\u00e0 un nuovo colore vocale e un nuovo genere musicale, dai toni pi\u00f9 cupi e meno patinati, con testi pi\u00f9 profondi e riflessivi. La canzone \"Bravi ragazzi\" e il lato B del singolo, \"Sono amici\", l'altra traccia inedita che compare sulla raccolta, sono entrambe scritte dalla collaudata coppia di autori costituita da Maurizio Fabrizio e Guido Morra, autori di numerosi brani di successo per moltissimi cantanti italiani (un esempio su tutti, \"I migliori anni della nostra vita\", scritta per Renato Zero). L'album contiene i brani in italiano che Bos\u00e9 aveva inserito sui suoi primi tre album pubblicati in Italia, \"Chicas!\", \"Miguel\" e \"Singolo\", e si chiude con una chicca, gi\u00e0 inserita, in italiano, nella versione spagnola dell'album del 1980: una cover di \"Buonanotte fiorellino\", celebre pezzo di Francesco De Gregori, che Miguel interpreta a modo suo. Un altro nome illustre che compare tra gli autori \u00e8 l'ex Pooh Valerio Negrini, che aveva gi\u00e0 collaborato alla stesura di \"Metropoli\", \"Al di l\u00e0\" e \"Ce la fai\", i tre brani in italiano inseriti nell'album \"Singolo\" dell'anno precedente e qui riproposti assieme agli altri. Con l'album \"Bravi ragazzi - I grandi successi di Miguel Bos\u00e9\", e soprattutto con la title-track pubblicata come singolo, la prima fase della carriera del cantante si chiude, in piena ascesa, nel 1982, e l'album dell'anno successivo, \"Milano-Madrid\", non costituir\u00e0 che un'appendice di inediti basati sulla medesima formula melodica italiana qui proposta da Morra e Fabrizio (che scriveranno l'intero album del 1983). Il singolo \"Bravi ragazzi\" regaler\u00e0 inoltre all'artista la sua seconda vittoria alla manifestazione canora estiva del Festivalbar in quello stesso anno (Miguel aveva gi\u00e0 vinto il Festivalbar con \"Olympic Games\" nel 1980, e vi trionfer\u00e0 per la terza volta nel 1994, con un pezzo dal titolo curiosamente profetico, \"Se tu non torni\", il singolo che segner\u00e0 proprio il suo ritorno sulle scene italiane dopo quattro anni di assenza)."}
{"id": "1165963", "revid": "729019", "url": "https://it.wikipedia.org/wiki?curid=1165963", "title": "Meolo (nautica)", "text": "Il Meolo \u00e8 una piccola corda, una \"cimetta\" in gergo nautico, che scorrendo nella balumina del fiocco o della randa ne determina la chiusura evitando il fileggiamento.\nNelle andature portanti (lasco, poppa), cazzando il meolo si determina una chiusura della vela e un cambio di forma della stessa visto che essa non \u00e8 pi\u00f9 interessata dal flusso laminare del vento e quindi dal fileggiamento."}
{"id": "1165968", "revid": "2096950", "url": "https://it.wikipedia.org/wiki?curid=1165968", "title": "Uno due tre stalla", "text": "Uno, due, tre, stalla \u00e8 stato un programma televisivo italiano di genere reality show trasmesso da Canale 5 nella primavera 2007, condotto da Barbara D'Urso ed ambientato in una reale fattoria situata nella campagna laziale.\nIl programma.\nL'intenzione iniziale del programma prevedeva la convivenza tra veri contadini (persone comuni) e ragazze appartenenti al mondo dello spettacolo, affinch\u00e9 queste ultime apprendessero le principali mansioni della vita agricola. Per questa ragione in un primo momento i concorrenti sono stati divisi in sei squadre rivali, ciascuna delle quali composta da un contadino e due ragazze.\nI dati share poco entusiasmanti delle prime due puntate hanno per\u00f2 portato l'autrice del programma Simona Ercolani a lasciare il programma, che \u00e8 stato affidato al gruppo autoriale di Maria De Filippi, che ha modificato completamente il meccanismo del gioco, decidendo di ri-dividere i concorrenti in due sole squadre avversarie: i contadini da una parte e le ragazze (chiamate \"vallette\" per comodit\u00e0) dall'altra. Questo ha portato a una notevole crescita di ascolti al reality.\nUn'ulteriore decisione autoriale ha in seguito fatto s\u00ec che venisse inserito nella squadra delle \"vallette\" un nuovo componente, Luca Dorigo, anch'egli appartenente al mondo dello spettacolo.\nNumerosi litigi e diverbi tra i concorrenti, inoltre, hanno poi portato ad altri cambiamenti nella composizione degli schieramenti: alcune ragazze si sono infatti aggregate ai contadini, mentre una di esse, Imma Di Ninni, dopo aver avuto alterchi con membri di entrambe le squadre, ha scelto di concorrere da sola.\nIn ogni puntata le squadre, dopo essersi sfidate su prove di varia natura, venivano giudicate dal televoto che stabiliva quale fosse quella vincente. Quella che risultava sconfitta perdeva uno, o alcuni, dei propri componenti (solitamente in base alle nomination fatte dai propri avversari).\nIl programma \u00e8 stato vinto da Imma Di Ninni che si \u00e8 aggiudicata un montepremi di 300.000 euro, aiutata da Dana Ferrara e Francesca D'Auria. Durante la serata finale, per\u00f2, la sua vittoria, avvenuta tramite televoto, ha suscitato il disappunto di molti degli altri concorrenti e di parte del pubblico presente in studio.\nCritiche.\nLa \"Confederazione italiana agricoltori\" dichiar\u00f2 che il reality \"mette alla berlina un mondo giovanile, quello agricolo, che \u00e8 invece protagonista dell'innovazione del settore\".\nIl Codacons lo consider\u00f2 una delle trasmissioni pi\u00f9 brutte della storia della televisione italiana, criticando le risse e gli scontri incessanti e volgari.\nConcorrenti.\nContadini.\nCosimo Vitale\nVallette.\nHanno partecipato:\nInoltre \u00e8 stato aggiunto, a sostenere le vallette, Luca Dorigo (\"2\u00ba classificato\"), ex tronista di Uomini e donne.\nAscolti.\nDay time.\nIn questa tabella sono indicati i risultati in termini di ascolto della striscia quotidiana in onda dal luned\u00ec al venerd\u00ec su Canale 5. Il Day-time \u00e8 stato trasmesso a partire da mercoled\u00ec 21 marzo 2007."}
{"id": "1165969", "revid": "484362", "url": "https://it.wikipedia.org/wiki?curid=1165969", "title": "Neandertal", "text": ""}
{"id": "1165970", "revid": "58420", "url": "https://it.wikipedia.org/wiki?curid=1165970", "title": "Lince iberica", "text": ""}
{"id": "1165971", "revid": "1776051", "url": "https://it.wikipedia.org/wiki?curid=1165971", "title": "John the Fisherman", "text": "John the Fisherman \u00e8 il primo singolo dei Primus, fatto ascoltare al pubblico per la prima volta in versione live nel 1989 sullo stage di \"Suck on This\", e solo un anno dopo registrato in studio sull'album \"Frizzle Fry\". Fa parte, insieme a \"Fish On (Fisherman Chronicles, Chapter II)\", a \"The Ol' Diamondback Sturgeon (Fisherman's Chronicles, Pt. 3)\" e a \"Last Salmon Man (Fisherman's Chronicles, Part IV)\" di una \"serie\" di pezzi intitolata Fisherman's Chronicles.\nIl pezzo \u00e8 basato sul ruolo della chitarra, ma il basso di Les Claypool svolge buona parte degli intermezzi strumentali.\nLa canzone inoltre \u00e8 presente anche sul gioco per PlayStation 2 e Xbox 360 chiamato \"Guitar Hero II\"."}
{"id": "1165973", "revid": "38120", "url": "https://it.wikipedia.org/wiki?curid=1165973", "title": "Rover moot", "text": ""}
{"id": "1165974", "revid": "6923", "url": "https://it.wikipedia.org/wiki?curid=1165974", "title": "Pleurophyllum speciosum", "text": "La margherita delle isole Campbell (\"Pleurophyllum speciosum\") \u00e8 una megaerba della famiglia delle Asteraceae, diffusa nelle omonime isole della Nuova Zelanda.\nDescrizione.\nLe enormi foglie di questa pianta si dispongono a formare rosette larghe pi\u00f9 di un metro e venti; i fiori, rosso chiari o lill\u00e0, posti su steli alti circa 60\u00a0cm."}
{"id": "1165975", "revid": "767487", "url": "https://it.wikipedia.org/wiki?curid=1165975", "title": "Diana Tejera", "text": "Biografia.\nLa giovinezza.\nDi padre andaluso e madre italiana, cresce fin da piccola nel mondo della musica, e inizia a studiare pianoforte a nove anni e chitarra e canto a tredici.\nNel 1997 studia al Centro Europeo Toscolano di Mogol, e viene notata dal grande paroliere che la vuole nel progetto \u201cFiori d'acqua dolce\u201d, e cos\u00ec incide \"Il paradiso non \u00e8 qui\", inedito di Battisti/Mogol.\nL'esperienza con i Plastico.\nNel 1998 avvia con Irene Boreggi il progetto \"Pink\" ottenendo il primo contratto discografico con la Mad Productions. Due anni dopo, a seguito del passaggio alla Universo, il duo diventa quartetto con l'ingresso di Stefano Galafate e Raffaele Venturi, e viene ribattezzato \"Plastico\", per evitare confusioni con l'omonima cantante statunitense: nella nuova formazione, Diana continua ad essere cantante ed autrice di tutti i testi.\nIl primo disco, \"Sixtematicamente\", contiene il singolo \"Strani sintomi\", col quale il gruppo vince l'undicesima edizione del Festival di San Marino. Nel 2001 esce il secondo album, Sensibile al tatto, e i Plastico diventano il gruppo spalla del L\u00f9napop durante la loro tourn\u00e9e di quell'anno.\nNel 2002 esce il terzo album \"Incontri casuali\", ed il gruppo partecipa al Festival di Sanremo nella categoria \"Giovani\". L\u2019intero lavoro si presenta sofisticato per l\u2019epoca, soprattutto dal punto di vista testuale, forse per la collaborazione con il cantautore Alessandro Orlando Graziano, ma il pezzo \u201cFruscio\u201d non viene ammesso alla finale.\nLa carriera solista.\nI Plastico si sciolgono nel 2003 e Diana Tejera \u00e8 l'unica dei quattro a continuare la carriera nella musica; all'intensa attivit\u00e0 concertistica affianca la realizzazione di varie colonne sonore, e collaborazioni con musicisti romani, tra cui Marco Fabi, Barbara Eramo, Andrea Di Cesare, Alessandro Orlando Graziano, Nathalie e soprattutto Tiziano Ferro, col quale firma \"E fuori \u00e8 buio\" (pubblicato nell'album \"Nessuno \u00e8 solo\" del 2006) e \"Scivoli di nuovo\" (presente nel disco \"Alla mia et\u00e0\" del 2008).\nNel 2008 vince il festival \"Sound of life\", battendo anche la pi\u00f9 quotata e famosa Arisa.\nNel 2010 pubblica, per la SunnyBit, il suo primo album solista, \"La mia versione\".\nNel 2009 scrive, insieme a Chiara Civello, \"Al posto del mondo\", canzone ammessa al Festival di Sanremo 2012.\nNel 2012 pubblica, per la Voland in collaborazione con la SunnyBit, il CD/LIBRO firmato Cavalli/Tejera \"Al cuore fa bene far le scale\". 11 canzoni con i testi di Patrizia Cavalli.\nNel 2016 con la trombettista Ersilia Prosperi (gi\u00e0 leader degli OU) forma un duo dal nome ED MONDO. Pubblicano un album dal nome \"Oops!\" prodotto a Seattle dalla polistrumentista Amy Denio che le porta in tour in Germania e USA.\nNel 2018 esce mi fingo distratta. Un lavoro maturo e consapevole.\nil brano \u201c abito \u201c esce quasi contemporaneamente in due versioni, una delle quali in duetto con Alessandro Orlando Graziano nel suo album \"Voyages Extraordinaires\"\nDiscografia dei Plastico.\n\"Sensibile al tatto\".\nDa questo disco vengono estratti i singoli \"Strani sintomi\" (2000), \"Tubo\" (2000), \"Aliante\" (2001), \"Paranoia\" (2001)\nDiscografia Diana Tejera.\n\"Al cuore fa bene far le scale\".\nED MONDO \"OOPS!\"\nVita privata.\nNel Maggio 2020 si unisce civilmente alla sua compagna Beatrice Tomassetti."}
{"id": "1165976", "revid": "3115", "url": "https://it.wikipedia.org/wiki?curid=1165976", "title": "Talpe", "text": ""}
{"id": "1165977", "revid": "6923", "url": "https://it.wikipedia.org/wiki?curid=1165977", "title": "Agrati-Garelli", "text": ""}
{"id": "1165979", "revid": "729019", "url": "https://it.wikipedia.org/wiki?curid=1165979", "title": "Plesso cervicale", "text": "Il plesso cervicale \u00e8 uno dei sei plessi nervosi appartenenti al sistema nervoso periferico costituito dai rami anteriori dei nervi spinali.\nIl plesso cervicale \u00e8 formato dai rami anteriori del primo, secondo, terzo e quarto nervo cervicale (C1-C4), che si uniscono costituendo 3 anse anastomotiche disposte in verticale. C4 d\u00e0 origine anche a un ramo discendente che entra nel plesso brachiale, mentre C1 emette un ramo che si accolla al nervo ipoglosso.\nLocalizzazione.\nSi trova nel collo, nella loggia carotica, al davanti dei processi trasversi delle vertebre cervicali. Occupa l'interstizio delimitato dallo scaleno anteriore e dai muscoli lunghi del collo e della testa anteromedialmente e dai muscoli splenio del collo, scaleno medio ed elevatore della scapola posterolateralmente. Medialmente entra in rapporto con il fascio vascolonervoso del collo.\nIl margine posteriore del muscolo sternocleidomastoideo costituisce il punto di repere a livello del quale i suoi rami si rendono visibili.\nRami.\nI rami del plesso cervicale si dividono in rami cutanei e rami muscolari.\nI rami cutanei sono sensitivi e si distribuiscono alla cute di collo, orecchio, parotide, spalla. Sono rami sensitivi:\nI rami muscolari sono motori e si distribuiscono ai muscoli retto anteriore della testa, retto laterale della testa, lungo del collo, lungo della testa, scaleni anteriore e medio, elevatore della scapola, intertrasversari, sternocleidomastoideo e trapezio.\nInoltre il plesso emette 2 rami muscolari ben distinti:"}
{"id": "1165981", "revid": "729019", "url": "https://it.wikipedia.org/wiki?curid=1165981", "title": "Martin 187 Baltimore", "text": "Il Martin 187 Baltimore era un bombardiere leggero bimotore di costruzione statunitense. \nSviluppato su richiesta della Royal Air Force, fu impiegato durante la seconda guerra mondiale. Entr\u00f2 in azione nella primavera del 1942, a fianco di altri bombardieri leggeri della RAF nel Mediterraneo. L'adattamento dei piloti alla nuova macchina, per\u00f2, non fu rapido n\u00e9 facile. A causa della potenza dei propulsori, molto elevata rispetto al peso, particolarmente pericoloso risultava il decollo. Proprio in un incidente su questo aereo perdeva la vita l'asso degli aerosiluranti italiani, Carlo Emanuele Buscaglia.\nSebbene il Baltimore non sia mai stato impiegato da nessuna forza armata statunitense, venne comunque designato A-30.\nStoria.\nSviluppo.\nIl \"modello 187\" era un'evoluzione del precedente Maryland, dal quale si differenziava principalmente per la forma della fusoliera e per l'adozione di motori pi\u00f9 potenti.\nOriginalmente progettato su richiesta della \"Anglo-French Purchasing Commission\", la Commissione Acquisti anglo-francese, avrebbe dovuto essere assegnato nel maggio 1940 alla Arm\u00e9e de l'Air per sostituire il Maryland, ma a causa dell'invasione da parte della Germania nazista l'ordine venne preso in carico dalla RAF, la quale gli assegn\u00f2 la denominazione \"Baltimore\".\nEra un velivolo bimotore ad ala media di forma trapeziodale. La fusoliera aveva una sezione rettangolare alta e stretta dotata anteriormente di un muso completamente vetrato. La cabina di pilotaggio era ricavata sulla parte rialzata e finiva in una torretta dorsale pilotata in remoto. Posteriormente terminava in un piano di coda tradizionale dall'impennaggio monoderiva. Il carrello d'atterraggio aveva una configurazione triciclo posteriore, con i due elementi anteriori retrattili completati da un ruotino d'appoggio fisso posteriore.\nCon l'avvento del programma di collaborazione ed aiuto da parte degli Stati Uniti, il Lend-Lease, vennero forniti ai britannici due ulteriori lotti da 545 velivoli pi\u00f9 uno finale da 600.\nImpiego operativo.\nI primi Baltimore furono consegnati alla RAF alla fine del 1941 i quali furono inizialmente impiegati nelle scuole di volo per la formazione dei loro futuri piloti e successivamente impiegati nell'area del mare Mediterraneo e nel Nord Africa.\nLa modernit\u00e0 del progetto si rivelava subito evidente nel confronto dei precedenti velivoli come il Bristol Blenheim. I piloti del Baltimore, primo tra tutti il collaudatore dell'azienda statunitense Benjamin R. Wallace, apprezzavano il suo armamento pesante, la robustezza strutturale, la manovrabilit\u00e0, la precisione in fase di bombardamento e le prestazioni che nonostante l'aumento del peso a vuoto rispetto al precedente Maryland rimanevano ad un buon livello. Meno soddisfatti erano per\u00f2 gli equipaggi ai quali, se feriti, a causa delle esigue dimensioni trasversali della fusoliera era quasi impossibile modificare le posizioni durante il volo. La disposizione interna era infatti divisa in due scompartimenti separati tra la parte anteriore, dove era la cabina di pilotaggio e l'osservatore, e la parte posteriore, dove erano i posti per il mitragliere di coda e l'operatore in remoto, caratteristica negativa comune a tutti i bombardieri leggeri dell'epoca, quali gli Hampden, Boston e Blenheim.\nIl Baltimore pur avendo un tasso di perdita in combattimento molto basso aveva il suo tallone di Achille nella fase di decollo ed atterraggio, durante le quali richiedeva la massima attenzione, tanto che la maggior parte delle perdite erano provenienti da incidenti in queste fasi.\nI Baltimore restarono in servizio attivo nella RAF sino al 1949, anno in cui l'ultimo velivolo venne messo definitivamente a terra il 23 dicembre. Gli ultimi esemplari rimasti vennero utilizzati come banchi di prova per testare gli strumenti e gli sforzi sulle superfici di controllo nell'avvicinamento alla barriera del suono.\nNel 1943 i Baltimore furono utilizzati nell'operazione Corskcrew (Presa di Pantelleria 8-5-1943/11-06-1943) in operazioni di bombardamento dell'isola da parte del 232 Wing della R.A.F. dall'aeroporto di Enfidaville e dal 3 Wing della S.A.A.F dall'aeroporto di Soliman Nord in Tunisia.\nImpiego in Italia.\nDopo l'Armistizio di Cassibile e la costituzione dell'Aeronautica Cobelligerante Italiana, i reparti di volo vennero forniti con velivoli fino ad allora in forza alle forze alleate. Nel 1944 al Raggruppamento Bombardamento e Trasporto vennero assegnati alcuni Mk.III ex RAF che andarono a sostituire i CANT Z.1007 bis e ter del XXVIII Gruppo ed i Savoia-Marchetti S.M.79 del 132\u00ba Gruppo. Nei circa sei mesi di servizio gli equipaggi italiani furono utilizzati nelle missioni verso la Jugoslavia e Grecia, fornendo supporto aereo per le forze partigiane o nel lancio aereo di forniture.\nAltri Baltimore erano impiegati presso la Scuola Addestramento Trasporto e Aeronavigazione di Frosinone\nAnche i piloti italiani trovarono ostico l'adattamento al Baltimore, specie nelle fasi gi\u00e0 citate di decollo ed atterraggio. Fu alla guida di un Baltimore che il 23 agosto 1944 l'asso Carlo Emanuele Buscaglia, dall'aeroporto di Campo Vesuvio, Napoli, a causa di un problema nella fase di decollo sub\u00ec un gravissimo incidente che gli cost\u00f2 la vita il giorno successivo, il 24 agosto 1944.\nVersioni.\nTutti i 1\u00a0575 esemplari prodotti furono inviati alla RAF, alcuni dei quali non arrivarono a causa dell'affondamento di due navi che li stavano trasportando attraverso l'oceano Atlantico.\nEsemplari attualmente esistenti.\nBench\u00e9 il Baltimore fosse stato prodotto in oltre 1\u00a0500 esemplari, tra i velivoli Martin inferiore solo al B-26, non se ne conosce alcun esemplare completo sopravvissuto, anche se esistono parti di velivoli recuperati ed esposti al pubblico."}
{"id": "1165988", "revid": "158913", "url": "https://it.wikipedia.org/wiki?curid=1165988", "title": "Rosarium Virginis Mariae", "text": "La Rosarium Virginis Mariae \u00e8 una lettera apostolica di papa Giovanni Paolo II, del 16 ottobre 2002. \nIn essa il santo pontefice loda e raccomanda la formula di preghiera del rosario, e aggiunge, accanto ai tradizionali misteri gaudiosi, dolorosi e gloriosi, quelli della luce (misteri luminosi)."}
{"id": "1165989", "revid": "729019", "url": "https://it.wikipedia.org/wiki?curid=1165989", "title": "Hawker Hart", "text": "LHawker Hart (\"Cervo Maschio\" in italiano) era un bombardiere leggero biplano e biposto utilizzato dalla Royal Air Force (RAF) che ebbe un importante ruolo nel periodo compreso tra le due guerre mondiali. Fu disegnato da Sydney Camm negli anni '20 e costruito dalla Hawker Aircraft. furono realizzate diverse varianti tra cui anche versioni navali.\nProgetto e Sviluppo.\nNel 1926 l'Air Ministry britannico istitu\u00ec un bando per la progettazione di un bombardiere leggero con alte prestazioni. Il bando fu vinto dall'Hawker Hart che sconfisse i rivali Avro Antelope e Fairey Fox in quanto era meno costoso da mantenere, aspetto fondamentale per le forze armate inglesi del secondo ventennio del secolo scorso.\n\"J9052\" era il nome del primo prototipo dell'Hawker Hart che vol\u00f2 nel giugno del 1928 ed entr\u00f2 in servizio nel 1930 presso il trentesimo squadrone della RAF. Fu costruito in oltre 900 esemplari e fu il pi\u00f9 usato bombardiere leggero dei suoi tempi. Una prova della sua efficienza \u00e8 data dai suoi derivati l'Hawker Hind e l'Hawker Hector. Furono costruite molte varianti di questo velivolo. LHart India era una versione tropicalizzata dell'aereo; lHart Special era un'altra versione tropicalizzata basata sull'Hawker Audax, una variante dell'Hart con equipaggiamento da deserto; fu costruito anche un Hart Trainer per l'addestramento. Di quest'ultimo la Vickers costru\u00ec 114 esemplari tra il 1931 e il giugno 1936.\nL'Hawker Hart era armato con una mitragliatrice Vickers machine gun da 7,7\u00a0mm e una mitragliatrice Lewis posteriore sempre da 7,7\u00a0mm; L'Hart poteva inoltre caricare 235\u00a0kg di bombe. L'Hawker Hart disponeva di un solo motore 12 cilindri a V da 525 CV Rolls-Royce Kestrel IB, aveva una velocit\u00e0 di 296\u00a0km/h e un raggio d'azione di oltre 640\u00a0km. Era molto pi\u00f9 veloce della maggior parte dei caccia coevi, caratteristica molto importante se si considera che era un bombardiere leggero e un'ottima manovrabilit\u00e0 che rendeva l'Hawker Hart uno dei migliori aerei biplani della Royal Air Force.\n164 bombardieri furono prodotti dalla Vickers a Weybridge a fianco della produzione degli addestratori.\nImpiego.\nGli Hart furono impiegati in Medio Oriente durante la Crisi Abissina del 1935-36. Ebbe un vasto impiego sul fronte Nordoccidentale nell'India Inglese durante il periodo tra le due guerre mondiali. Quattro Hawker Hart della Svenska Flygvapnet, l'aeronautica militare svedese furono utilizzati nel 1939-40 durante la Guerra d'Inverno da uno squadrone di volontari svedesi, designato come F19, integrato nella finlandese Suomen ilmavoimat. Nonostante risultasse superato tecnicamente rispetto agli aerei avversari del Regno Unito allo scoppio della seconda guerra mondiale, l'Hart continu\u00f2 il suo servizio, essenzialmente con compiti di collegamento ed addestramento finch\u00e9 non fu dichiarato obsoleto nel 1943.\nL'Hart ebbe anche molto successo nelle esportazioni, infatti lo si vide volare per la Royal Egyptian Air Force, Royal Indian Air Force, South African Air Force, e per le forze aeree di Estonia, Rhodesia Meridionale, Svezia e Regno di Jugoslavia.\nVarianti.\nAudax.\nLHawker Audax (\"Audace\" in italiano) era un velivolo derivato dall'Hawker Hart ed aveva un ruolo di cooperazione e fu utilizzato molto nell'Impero britannico. Il primo Audax venne prodotto nel 1931 e alla fine della sua produzione ne erano stati assemblati pi\u00f9 di 700, alcuni dei quali destinati all'esportazione. L'Audax era molto simile all'Hart, ma aveva alcune modifiche come un gancio per prelevare i messaggi. L'Audax era armato con una mitragliatrice Lewis da 7,7\u00a0mm e una Vickers sempre da 7,7\u00a0mm. L'Audax montava un motore Kestrel e aveva una velocit\u00e0 massima di 270\u00a0km/h. Furono prodotte numerose varianti del velivolo come LAudax India, una versione tropicalizzata per l'India e lAudax Singapore per il servizio a Singapore.\nGli Audax presero servizio anche in aeronautiche di altri stati come nella Royal Canadian Air Force, Royal Indian Air Force, South African Air Force, Egitto, Iraq, Persia, Rhodesia Meridionale e in altre colonie inglesi. L'Audax ebbe un uso limitato durante la Seconda guerra mondiale, fu utilizzato in Africa sul confine tra Kenya e Abissinia dove combatt\u00e9 contro le truppe italiane. L'Audax fu inoltre utilizzato in Iraq dalla RAF Habbaniyya a ovest di Bagdad dopo la rivolta appoggiata dagli stati dell'Asse. L'Audax smise di essere operativo nel 1945. Un derivato dall'Audax fu lHawker Hartbees, un bombardiere leggero costruito per la South African Air Force con alcune modifiche. Ne furono costruiti 65, la maggior parte proprio per il Sudafrica. Il velivolo fu utilizzato in Africa Orientale contro l'Italia che aveva occupato l'Abissinia.\nDemon.\nLHawker Demon (\"Demone\" in italiano) era una variante da caccia derivata dal bombardiere leggero Hawker Hart che secondo le richieste del ministero dell'aviazione fosse in grado di intercettare un Hawker Hart. Il Demon sarebbe dovuto diventare una via di mezzo tra l'Hart e L'Hawker Fury, probabilmente l'apice degli aerei da caccia biplani, che era appena entrato in servizio. Furono costruiti oltre 200 esemplari del Demon per la RAF. Il Demon era motorizzato da diverse varianti del Kestrel, era armato con una mitragliatrice Lewis da 7,7\u00a0mm e due mitragliatrici Vickers sempre da 7,7\u00a0mm poste nel muso. Un gran numero di Hawker Demon fu dotato di una torretta idraulica nella parte posteriore che era gi\u00e0 stata testata sull'Hart. Alcuni Demon furono venduti anche alla Royal Australian Air Force. Durante la Seconda guerra mondiale il Demon ebbe ruoli di secondo piano in seconda linea.\nIl Demon fu prodotto dalla Hawker e dalla Boulton Paul Aircraft di Norwich.\nHardy.\nLHawker Hardy (\"Ardito\" in italiano) era una variante multiruolo dell'Hawker Hart tropicalizzata per il servizio in Medio Oriente; molte modifiche furono apportate all'Hardy ma fu mantenuto l'armamento originario dell'Hart. L'Hardy venne impiegato in alcune operazioni militari durante la Seconda guerra mondiale in Medio Oriente e in Africa soprattutto in Abissinia contro le truppe italiane, ma anche in altre zone del continente come la Rhodesia Meridionale.\nHind.\nLHawker Hind (\"Cervo femmina\" in italiano) era un derivato dell'Hart e avrebbe dovuto sostituirlo. LHawker Hector (\"Ettore\" in italiano) era una variante dell'Hind ed era utilizzato come velivolo d'appoggio. L'Hector ebbe un ruolo secondario e limitato durante la Seconda guerra mondiale. Fu utilizzato dalla Royal Air Force e fu venduto anche all'Irlanda.\nOsprey.\nLHawker Osprey (\"Falco pescatore\" in italiano) era una versione navale dell'Hart appositamente creata per l'imbarco, adatta per essere impiegata come aereo da caccia e come ricognitore. L'Osprey aveva un singolo motore Rolls-Royce Kestrel II col quale poteva raggiungere i 270\u00a0km/h. L'armamento era composto da una mitragliatrice Vickers da 7,7\u00a0mm e una Lewis anch'essa da 7,7\u00a0mm. Gli Osprey entrarono in servizio nella FAA (Fleet Air Arm) nel 1932 con pi\u00f9 di 100 esemplari, terminarono la loro carriera nel 1944 dopo essere stati usati dalla FAA come addestratori durante la Seconda guerra mondiale. Gli Osprey furono venduti alla Marina Svedese che li impieg\u00f2 a bordo della che ne imbarcava sei e alle marine di Portogallo e Spagna."}
{"id": "1165993", "revid": "712828", "url": "https://it.wikipedia.org/wiki?curid=1165993", "title": "Serpente a sonagli", "text": ""}
{"id": "1165994", "revid": "287204", "url": "https://it.wikipedia.org/wiki?curid=1165994", "title": "Chateau-Thierry", "text": ""}
{"id": "1165995", "revid": "466539", "url": "https://it.wikipedia.org/wiki?curid=1165995", "title": "Attilio Regolo (incrociatore)", "text": "L'Attilio Regolo \u00e8 stato un incrociatore leggero della Regia Marina appartenente alla classe Capitani Romani. Entrato in servizio durante la seconda guerra mondiale, al termine del conflitto venne ceduto alla marina francese come riparazione di guerra.\nLa nave era intitolata al politico e militare romano Marco Atilio Regolo (in latino: \"Marcus Atilius Regulus\") che fu console della Repubblica romana e comandante dell'esercito romano durante la prima parte della prima guerra punica.\nAttivit\u00e0 bellica.\nLa sua costruzione avvenne nel Cantiere navale OTO di Livorno dove il suo scafo impostato il 29 settembre 1939 venne varato il 28 agosto 1940. Entrato in servizio il 14 maggio 1942 nel mesi di giugno dello stesso anno il comando venne assunto dal Capitano di fregata Marco Notarbartolo di Sciara; il successivo 7 novembre al rientro da una missione di posa di mine il Regolo fu colpito da un siluro del sommergibile inglese \"Unruffled\" che gli asport\u00f2 completamente la prora. Dopo essere riuscito a raggiungere Messina venne rimorchiato fino alla Spezia, dove gli venne applicata la prora del \"Caio Mario\", ancora in costruzione.\nSecondo alcune fonti nell'estate 1943 venne equipaggiato con radar \u201cGufo\u201d EC.3ter mentre la maggior parte delle fonti concorda che solamente lo \"Scipione\" venne equipaggiato con questo tipo di radar e tale discrepanza riguarda anche il gemello \"Pompeo Magno\", che sarebbe stato protagonista nella notte tra il 12 e il 13 luglio nelle acque dello Stretto di Messina di uno scontro con cinque motosiluranti alleate avendo intercettato, sulla scorta dei dati rilevati dal radar, affondandone due in rapida successione danneggiandone gravemente una terza che sarebbe colata a picco pi\u00f9 tardi, mentre le due rimanenti sarebbero fuggite a tutta velocit\u00e0. Essendo stato nella notte tra il 16 e il 17 luglio il gemello \"Scipione Africano\" protagonista di un analogo scontro con motosiluranti nemiche sempre nelle acque dello stretto di Messina, non si pu\u00f2 escludere, essendo stato impossibile consultare i giornali di bordo delle due unit\u00e0, che si tratti di un unico episodio attribuito, da parte delle fonti, a due diversi incrociatori. Molto pi\u00f9 probabile per\u00f2 che si trattasse dello Scipione, che dopo lo sbarco alleato in Sicilia, visto l'andamento delle operazioni terrestri nell'isola, in previsione di un eventuale blocco da parte Alleata dello Stretto di Messina, venne affidata la missione di forzare lo stretto e raggiungere Taranto.\nArmistizio e affondamento della corazzata \"Roma\".\nRientrato in servizio il 4 settembre 1943, il giorno dell'armistizio dell'8 settembre la nave si trovava a La Spezia, e faceva parte della VII Divisione, insieme agli incrociatori \"Montecuccoli\" ed \"Eugenio di Savoia\", nave comando della VII Divisione con insegna dell'ammiraglio Oliva. In quella giornata l'Ammiraglio Bergamini, comandante delle forze navali da battaglia, venne avvertito telefonicamente dal Capo di Stato maggiore della Marina De Courten dell'armistizio ormai imminente, e delle relative clausole che riguardavano la flotta, che prevedevano il trasferimento immediato delle navi italiane in localit\u00e0 che sarebbero state designate dal Comandante in Capo alleato, dove le navi italiane sarebbero rimaste in attesa di conoscere il proprio destino, e che durante il trasferimento avrebbero innalzato, in segno di resa, pennelli neri sui pennoni e disegnato due cerchi neri sulle tolde. La proclamazione dell'armistizio giunse via radio nella stessa serata, dopo che qualche ora prima era stata gi\u00e0 data notizia via radio da Algeri.\nBergamini era andato su tutte le furie per poi formalmente accettare con riluttanza gli ordini, dopo che ebbe l'assicurazione che era esclusa la consegna delle navi e l'abbassamento della bandiera e dopo essere stato informato che il generale Ambrosio aveva chiesto agli angloamericani che la Flotta per motivi tecnici potesse trasferirsi alla Maddalena, dove tutto era pronto per l'ormeggio delle navi e dove si sarebbero trovati il re Vittorio Emanuele III e il governo.\nAlle 3 del mattino del 9 settembre, dopo concitate riunioni tra ufficiali, dove erano emerse diverse posizioni, quali l'intenzione di salpare per cercare un'ultima battaglia, o di autoaffondare le navi, avendo Bergamini preso in mano la situazione, da La Spezia part\u00ec per dirigersi all'isola sarda della Maddalena, il gruppo navale formato dalle corazzate , con l'insegna di nave ammiraglia della flotta, e \"Italia\" che costituivano la IX Divisione, dagli incrociatori della VII Divisione, con l\"Attilio Regolo\" che svolgeva il ruolo di nave comando dei cacciatorpediniere di squadra con l'insegna del capitano di vascello Franco Garofalo, dai cacciatorpediniere , , e della XII Squadriglia ed i cacciatorpediniere , \"Oriani\", \"Artigliere\" e della XIV Squadriglia ed una Squadriglia di torpediniere formata da \"Pegaso\", \"Orsa\", \"Orione\", \"Ardimentoso\" e \"Impetuoso\". \nIl gruppo, circa tre ore dopo la partenza, si ricongiunse con il gruppo navale proveniente da Genova, formato dalle unit\u00e0 della VIII Divisione, costituita da \"Garibaldi\", \"Duca degli Abruzzi\" e \"Duca d'Aosta\", nave insegna dell'ammiraglio Bianchieri, preceduti dalla torpediniera \"Libra\", al cui comando c'era il capitano di Corvetta Riccardi. Dopo il ricongiungimento delle due formazioni navali, per ottenere una omogeneit\u00e0 nelle caratteristiche degli incrociatori, il \"Duca d'Aosta\" pass\u00f2 dalla VIII alla VII Divisione, sostituendo l\"Attilio Regolo\" che pass\u00f2 alle dipendenze della VIII Divisione.\nLa formazione navale, composta da ventitr\u00e9 unit\u00e0, navigava senza avere issato i pennelli neri sui pennoni e aver disegnato i dischi neri sulle tolde come prescritto dalle clausole dell'armistizio, ma la \"Roma\" con a bordo l'insegna dell'ammiraglio Bergamini aveva innalzato il gran pavese. Nel pomeriggio del 9 settembre, quando la formazione stava per raggiungere La Maddalena, Bergamini venne avvertito da un messaggio di Supermarina che l'isola era stata occupata dai tedeschi e gli venne ordinato di cambiare rotta e dirigersi a Bona in Algeria. Bergamini ordin\u00f2 di invertire subito la rotta di 180\u00ba, manovra che venne eseguita a velocit\u00e0 elevata. La formazione, al largo dell'isola dell'Asinara, venne sorvolata ad alta quota da bimotori Dornier Do 217 della Luftwaffe partiti dall'aeroporto di Istres, presso Marsiglia che sganciarono bombe plananti teleguidate \"Ruhrstahl SD 1400\", conosciute dagli alleati con il nome di \"Fritz X\", la cui forza di penetrazione era conferita dall'alta velocit\u00e0 acquistata durante la caduta, essendo prescritto il lancio da un'altezza non inferiore ai 5000 metri. La bomba era munita di un apparecchio ricevente ad onde ultracorte trasmesse dall'aereo, che permetteva di dirigerla verso il bersaglio ed avrebbero potuto essere contrastate solo con disturbi radio, in quanto volando alla quota di 6500 metri gli aerei sarebbero stati irraggiungibili. Per una troppo stretta ottemperanza alle disposizioni del Comando Supremo di osservare la neutralit\u00e0, non vennero lanciati i caccia che le corazzate classe Littorio portavano a bordo, il solo mezzo che avrebbe potuto contrastare l'azione ad alta quota dei bombardieri tedeschi.\nAlle 15.45 la corazzata \"Roma\" venne centrata una prima volta da un colpo che apparentemente non produsse effetti devastanti, anche perch\u00e9 l'esplosione avvenne in profondit\u00e0 nello scafo, ma un secondo colpo alle 15.50 centr\u00f2 la nave verso prua con conseguenze ben diverse per la nave e per gran parte dell'equipaggio: la torre n. 2 salt\u00f2 in aria, cadendo poi in mare, con tutta la sua massa di 1500 tonnellate. Lo scafo si spacc\u00f2 dopo pochi minuti. La torre corazzata di comando fu investita da una tale vampata, che venne addirittura deformata e piegata dal calore, abbattendosi in avanti e scomparendo proiettata in alto a pezzi in mezzo a due enormi colonne di fumo: l'ammiraglio Bergamini con il suo stato maggiore, il comandante della nave Adone Del Cima e buona parte dell'equipaggio vennero uccisi pressoch\u00e9 all'istante. La vampata sal\u00ec almeno a 400 metri di quota, formando il classico \u00abfungo\u00bb delle grandi esplosioni.\nLa nave, alle 16.11, girandosi su un fianco, si capovolse e, spezzandosi in pochi minuti in due tronconi affond\u00f2, mentre sul ponte si affannavano i marinai superstiti, molti gravemente feriti ed ustionati. Mentre la nave sprofondava in acqua, dopo che lo scafo si era spezzato in due, chi si trovava a bordo rimase condannato, specialmente chi era a poppa e cinquanta marinai in procinto di gettarsi in acqua vennero travolti. Chi pot\u00e9 farlo, riusc\u00ec ad allontanarsi e ad essere salvato dai cacciatorpediniere di scorta.\nSenza attendere ordini \"Mitragliere\" e \"Carabiniere\" invertirono immediatamente la rotta per recuperare i superstiti, seguiti da Regolo e Fuciliere. A queste unit\u00e0 si aggiunsero le torpediniere \"Pegaso\", \"Orsa\" e \"Impetuoso\". Per il soccorso ai naufraghi tutti gli ordini vennero emanati pi\u00f9 di cinque minuti prima dell'affondamento della corazzata Roma e per i soccorsi vennero distaccatii due gruppi navali: uno costituito dall'incrociatore Attilio Regolo e da tre unit\u00e0 della XII Squadriglia Cacciatorpediniere: Mitragliere, Carabiniere e Fuciliere; l'altro includeva tre torpediniere: Pegaso, Impetuoso e Orsa. Il primo gruppo era posto agli ordini del capitano di vascello Giuseppe Marini, mentre la squadriglia torpediniere era comandata dal Capitano di fregata Riccardo Imperiali di Francavilla, comandante del Pegaso. Ben 1352 marinai del \"Roma\" persero la vita. I naufraghi, recuperati dalle unit\u00e0 navali inviate in loro soccorso, furono 622, di cui 503 salvati dai tre cacciatorpediniere, 17 dall\"Attilio Regolo\" e 102 dalle tre torpediniere.\nI naufraghi della \"Roma\", recuperati dalle unit\u00e0 navali inviate in loro soccorso furono seicentoventidue, di cui cinquecentotre recuperati dai tre cacciatorpediniere, diciassette dall\u2019\"Attilio Regolo\" e centodue dalle tre torpediniere.\nSuccessivamente venne colpita gravemente, ma non in maniera mortale, anche l\"Italia\" (ex \"Littorio\"), ma essendo la carica di scoppio assai ridotta, la nave da battaglia, nonostante avesse imbarcato circa ottocento tonnellate di acqua continu\u00f2, seppure appesantita a navigare in formazione.\nA prendere il comando della flotta diretta a Malta, dopo l'affondamento dalla \"Roma\", fu l'ammiraglio Oliva, il pi\u00f9 anziano tra gli ammiragli della formazione e comandante della VII Divisione con insegna sull\"Eugenio di Savoia\", che ademp\u00ec ad una delle clausole armistiziali, quello di innalzare il pennello nero del lutto sui pennoni ed i dischi neri disegnati sulle tolde. mentre le sette navi si erano fermate a recuperare i morti e i feriti dell'ammiraglia, il resto della squadra prosegu\u00ec la navigazione dirigendo verso Malta destinazione scelta dagli alleati, dove la formazione si sarebbe ricongiunta con il gruppo proveniente da Taranto guidato dall'ammiraglio Da Zara e costituito dalle Duilio dal Cadorna e dal Pompeo Magno.\nNel frattempo i cacciatorpediniere \"Ugolino Vivaldi\" e \"Antonio da Noli\", che avevano lasciato La Spezia la sera dell'8 settembre con destinazione Civitavecchia, dove si sarebbero dovuti imbarcare il Re e il governo per raggiungere La Maddalena, essendo stata l'isola occupata dai tedeschi, venne deciso che il Re si recasse a Brindisi e le due unit\u00e0, ormai in prossimit\u00e0 di Civitavecchia, ricevettero il contrordine di ricongiungersi con la Squadra partita da La Spezia e proseguire per Bona; ma essendo le navi costrette a passare attraverso le Bocche di Bonifacio, le due unit\u00e0 vennero attaccate delle motosiluranti tedesche e subirono il bombardamento delle batterie costiere tedesche posizionate in Corsica, incappando anche in campi minati e naufragando. Le navi impegnate nel salvataggio dei naufraghi della corazzata \"Roma\", ricuperarono anche i sopravvissuti dei due cacciatorpediniere.\nIl recupero dei naufraghi si concluse poco prima delle 18 ed a quel punto il capitano di vascello Giuseppe Marini, comandante del \"Mitragliere\", caposquadriglia della XII, tenuto conto dei molti feriti gravi a bordo, richiese al \"Regolo\", l'autorizzazione a dirigere ad alta velocit\u00e0 verso Livorno, ma venne informato da Marco Notarbartolo, comandante del Regolo, che il comandante del gruppo cacciatorpediniere di squadra, il capitano di vascello Franco Garofalo, non era a bordo in quanto era stato autorizzato da Bergamini a imbarcarsi sulla corazzata \"Italia\", a causa di un piccolo ritardo nell'approntamento del \"Regolo\", ma la sua insegna era rimasta sul \"Regolo\" e a quel punto il comandante superiore in mare del gruppo di sette navi, come ufficiale pi\u00f9 anziano, era proprio Marini, che si trovava all'improvviso a dover prendere delle decisioni, sprovvisto delle informazioni utili a questo scopo. Il gruppo si trovava nella impossibilit\u00e0 di mettersi in contatto con la formazione al comando dell'ammiraglio Oliva e con Supermarina, non ricevendo risposta ai loro messaggi e poich\u00e9 l'intercettazione dei messaggi di Supermarina dimostrava l'impossibilit\u00e0 di rientrare in porti italiani per sbarcare i feriti che avevano urgente bisogno di cure ospedaliere, Marini prese a quel punto la decisione di raggiungere le coste neutrali pi\u00f9 vicine per lo sbarco dei feriti che non era possibile curare a bordo a causa della gravit\u00e0 delle loro condizioni ed inoltre le navi avevano ormai una ridotta autonomia a causa della riduzione delle scorte di nafta.\nIl comandante Marini, data la minore velocit\u00e0 delle torpediniere divise il gruppo in due e diede alle torpediniere libert\u00e0 di manovra sotto il comando del Capitano di Fregata Riccardo Imperiali, comandante del \"Pegaso\", assumendo il comando del resto della formazione composta dal \"Regolo\" e dai tre cacciatorpediniere. Marini e Imperiali decisero autonomamente ed indipendentemente di dirigere le loro formazioni verso le Baleari, considerato che la Spagna era neutrale, sperando che avrebbe consentito lo sbarco dei feriti e forniti i necessari rifornimenti di carburante e acqua potabile, senza procedere all'internamento delle navi ed aveva il vantaggio di essere in posizione centrale rispetto a eventuali successivi spostamenti verso l'Italia, verso Tolone o verso l'Africa settentrionale.\nL'internamento alle Baleari.\nI due gruppi giunsero nelle Baleari nella mattinata del 10 settembre, con il gruppo di Marini che attracc\u00f2 a Porto Mahon nell'isola di Minorca e le tre torpediniere nella baia di Pollensa nell'isola di Maiorca.\nDei seicentoventidue naufraghi recuperati, nove decedettero a bordo delle navi e sedici sarebbero deceduti all'Ospedale di Porto Mahon.\nNel primo pomeriggio del 10 settembre vennero sbarcati e trasportati all'ospedale 133 tra feriti e ustionati, mentre la mattina dell'11 settembre le salme di coloro che erano morti durante la traversata vennero deposte su un camion che si avvi\u00f2 al cimitero, seguito da un mesto corteo di marinai italiani, dove venne data loro sepoltura. Nella notte tra il 10 e l'11 settembre a bordo del \"Regolo\" per evitare che lasciando le acque spagnole la nave dovesse consegnarsi agli alleati, erano state sabotate le turbine della nave. Nella stessa notte i comandanti del \"Pegaso\" e dell\"Impetuoso\", Imperiali e Cigala Fulgosi, alle 3 del mattino dell'11 settembre, dopo aver lasciato gli ormeggi autoaffondarono le due unit\u00e0, i cui equipaggi raggiunsero terra con le imbarcazioni e furono internati. Il comandante Marini aveva cercato di avere i rifornimenti di acqua e nafta, che gli spagnoli non concessero con vari espedienti e nel pomeriggio dell'11 settembre le autorit\u00e0 spagnole, senza aver dato il necessario preavviso, previsto dalla Convenzione dell'Aia, comunicarono al Comandante Marini che le navi non avendo lasciato gli ormeggi entro le previste 24 ore erano sotto sequestro per ordine del governo spagnolo.\nI mesi che seguirono l'internamento furono carichi di tensione, con molti componenti degli equipaggi delle navi che simpatizzavano apertamente per la Repubblica Sociale Italiana. Nel gennaio 1944 vi fu la diserzione del direttore di macchina del \"Fuciliere\", il capitano del genio navale Alberto Fedele e del direttore di tiro del \"Regolo\", il Tenente di Vascello Mario Ducci, che con l'aiuto dell'ex addetto navale italiano raggiunsero il Nord Italia. A febbraio ci fu un tragico tentativo di fuga da parte 10 marinai del \"Regolo\", che usciti in franchigia non erano pi\u00f9 rientrati; la contemporanea sparizione di un peschereccio da 14 tonnellate fece ritenere che i dieci avesse rubato il motopeschereccio per attuare un loro progetto di fuga ed il fatto che quella notte e nei giorni successivi il tempo fu burrascoso con vento e mare agitatissimo fece ritenere che i fuggiaschi fossero naufragati.\nForti tensioni vi furono a causa dell'astio che militari e civili spagnoli di fede falangista covavano verso gli equipaggi delle navi ritenuti badogliani. Il 22 giugno 1944 le autorit\u00e0 spagnole tennero a Caldes de Malavella, dov'erano internati i naufraghi di \"Roma\", \"Pegaso\", \"Impetuoso\" ed alcuni superstiti del \"Vivaldi\", una consultazione; ad ogni ufficiale e marinaio venne chiesto di scegliere tra il Regno del Sud e la Repubblica Sociale Italiana. I votanti sarebbero stati poi rimpatriati attraverso la frontiera con la Francia, se avessero optato per la RSI, oppure via nave attraverso Gibilterra, se avessero scelto il Regno del Sud. Su 1013 votanti, 994 optarono per il Regno del Sud e 19 per la RSI.\nDopo molte trattative diplomatiche le navi vennero autorizzate a lasciare le acque spagnole il 15 gennaio 1945, raggiungendo Taranto il 23 gennaio.\nDopoguerra.\nNel dopoguerra, in base alle clausole del trattato di pace fu tra le unit\u00e0 che l'Italia dovette mettere a disposizione come riparazione per danni di guerra ed il 27 luglio 1948, la nave venne ceduta alla Francia con la sigla R4.\nComandanti.\nCapitano di Vascello Pietro Sandrelli dal 14 maggio al 10 ottobre 1942;\nCapitano di fregata Umberto Del Grande dall'11 ottobre 1942 al 31 gennaio 1943;\nTenente di vascello Dario Salata (responsabile durante i lavori a La Spezia) dal 1\u00ba febbraio al 17 maggio 1943;\nCapitano di fregata Marco Notarbartolo di Sciara dal 18 maggio 1943 al 3 luglio 1945.\nCh\u00e2teaurenault (D 606).\nInsieme al \"Regolo\" anche il gemello \"Scipione Africano\" venne ceduto ai francesi. L\"Attilio Regolo\" giunse a Tolone il 30 luglio 1948 con equipaggio della marina mercantile italiana e fu ribattezzato \"Ch\u00e2teaurenault\" \u2014 in onore dell'ammiraglio Fran\u00e7ois-Louis Rousselet, marchese di Ch\u00e2teaurenault (1637\u20131716) ) \u2014 dal nome di un incrociatore leggero della classe De Grass la cui costruzione era stata annullata in seguito alla disfatta francese del 1940, innalzando la bandiera francese il giorno successivo.\nIl 21 marzo 1953 entra in cantiere per lavori di ammodernamento e di trasformazione in cacciaconduttore negli stabilimenti di La Seyne sur Mer, rientrando in servizio il 9 aprile 1955, per lavori che riguardarono l'armamento e l'elettronica di bordo con la totale rimozione dell'armamento originario che venne totalmente rimosso e sostituito con sei cannoni da 105 mm SK C/33, che costituirono l'armamento principale e dieci cannoni Bofors 57 mm/L60 in cinque impianti binati. I cannoni da 105mm erano gli stessi che costituivano l'armamento antiaereo degli incrociatori tedeschi Classe Hipper sostituirono i cannoni 135/45 originari e nonostante rappresentassero un armamento pi\u00f9 leggero rispetto a quello originario avevano il pregio di essere armi duali avendo la fondamentale capacit\u00e0 di eseguire un efficace tiro contraerei e inoltre questi cannoni avevano il vantaggio di potere utilizzare le tante munizioni di questo calibro che erano state ritrovate in Francia dopo la liberazione. Le quattro torri da 135/45 originarie vennero sostituite da tre torri binate da 105mm mentre la torre in posizione B venne sostituita da un cannone binato Bofors 57 mm/L60 mentre altre quattro torrette binate da 57mm analoghe a quello della torre B completavano l'armamento antiaereo e trovarono posto due per fiancata ai lati del secondo fumaiolo. Tutte le altri armi contraeree vennero rimosse. L'armemento antisommergibile era costituito da dodici tubi lanciasiluri da 550mm in quattro impianti tripli, collocati nella zona prodiera prima dell'insellatura centrale, che sostituirono i due impianti quadrupli da 533\u00a0mm originari. La nave venne equipaggiata con radar di scoperta aerea a lungo raggio DRBV20A, radar di scoperta di superficie e di scoperta aerea a medio raggio DRBV11, radar di tiro DRBC11 e DRBC30 e sonar\nLo \"Ch\u00e2teaurenault\" dopo il rientro in servizio venne riclassificato conduttore di flottiglia con il distintivo ottico D 606 svolgendo il ruolo di portabandiera della 2\u00aa Division \"Escorteurs d'escadre\" in Atlantico.\nIl 24 maggio 1956 dopo una collisione nello stretto di Gibilterra con un cargo battente bandiera liberiana \u00e8 costretto a riparare in un primo momento a Orano per raggiungere successivamente il 18 luglio Tolone per i relativi lavori di riparazione. Nel 1958-59 la nave venne nuovamente sottoposta a lavori di trasformazione, per essere sede di un comando complesso. Nel corso di questi lavori vennero sbarcati il cannone da 105 poppiero e sei tubi lanciasiluri per ricavare lo spazio necessario alla sistemazione di apparecchiature radar di maggiori dimensioni e nuovi locali per il personale, per ospitare lo stato maggiore di un comando complesso. Il 25 aprile 1957 ha assunto il ruolo di nave comando della I\u00aa Flotille \"Escorteurs d'escadre\" della Squadra Navale del Mediterraneo di base a Tolone, svolgendo tale ruolo fino al 5 aprile 1961.\nIl 15 aprile divenne nave ammiraglia della \"Escadre L\u00e9g\u00e8re de l'Atlantique\" di base a Brest, sostituendo in tale ruolo il gemello Guichen posto in disarmo, partecipando a diverse crociere in Atlantico. Nell'ottobre dello stesso anno la nave si rec\u00f2 negli Stati Uniti dove prese parte nella baia di Chesapeake in Virginia alle celebrazione per il 180\u00ba anniversario della Battaglia di Chesapeake del 1781 conclusasi con la sconfitta britannica e la resa, il 19 ottobre 1781 a Yorktown del generale inglese Cornwallis al generale George Washington che pose, di fatto, termine alla Guerra d'indipendenza americana.\nLa nave, posta in disarmo il 16 giugno 1962 venne rimorchiata a Lorient, dove dal successivo 1\u00ba ottobre venne utilizzata come nave di addestramento statico per i fucilieri della locale base per essere radiata il 2 giugno 1969 e successivamente demolita a La Spezia nel 1970. Una coppia dei suoi cannoni 10,5\u00a0cm SK C da 105/56 \u00e8 ora esposta nel territorio del comune di Ornavasso."}
{"id": "1165996", "revid": "105911", "url": "https://it.wikipedia.org/wiki?curid=1165996", "title": "Vengo dalla Luna", "text": "Vengo dalla Luna \u00e8 un singolo del rapper italiano Caparezza, pubblicato il 6 maggio 2004 come quarto estratto dal secondo album in studio \"Verit\u00e0 supposte\".\nDescrizione.\nSesta traccia dell'album, il testo di \"Vengo dalla Luna\" presenta un'esplicita critica ai pregiudizi sociali contro la gente che \u00e8 nata in un posto diverso da quello in cui si trova a vivere. Il concetto viene estremizzato sostenendo che il \"diverso\" posto di provenienza del cantante sia la luna e che, nonostante ci\u00f2, non ci siano vere ragioni per cui debba essere vittima di pregiudizio.\nIl brano ha visto inoltre la partecipazione vocale di Diego Perrone, frontman de I Medusa.\nVideo musicale.\nNel video si alternano scene in cui Caparezza e il suo gruppo suonano all'interno di una zona di contenimento, con altre scene in cui il rapper scappa da alcuni uomini in nero. Il video termina con il cantante che riesce a costruire un apparecchio per teletrasportarsi altrove, mentre si scopre che i suoi inseguitori, i reali abitanti del pianeta, siano degli alieni."}
{"id": "1166006", "revid": "729019", "url": "https://it.wikipedia.org/wiki?curid=1166006", "title": "Strada statale 195 Sulcitana", "text": "La strada statale 195 Sulcitana (SS 195) \u00e8 una strada statale italiana che collega Cagliari, passando per la costa sud-occidentale dell'isola, al Sulcis e alla provincia del Sud Sardegna.\nPercorso.\nHa inizio a Cagliari, nei pressi del porto della citt\u00e0 staccandosi dalla strada statale 131 Carlo Felice, uscendone in direzione ovest. Dopo il bivio con la strada statale 195 racc via San Paolo che si ricollega con il tratto ammodernato della SS 131 a nord della citt\u00e0, la strada supera con un ponte il canale della Scafa, addentrandosi nel territorio dello stagno di Cagliari.\nLa strada si riavvicina quindi alla costa dove alterna tratti con due corsie per senso di marcia a tratti normali. Nella prima parte del suo percorso tocca le localit\u00e0 di Maddalena Spiaggia (nel comune di Capoterra), Sarroch (che viene evitata), Villa San Pietro, Pula (che viene anch'essa evitata) per giungere, dopo diversi chilometri, a Domus de Maria.\nDa qui la strada si dirige verso ovest, non seguendo pi\u00f9 la costa; tocca i centri di Teulada, Sant'Anna Arresi, Masainas e Giba (dove diparte la strada statale 293 di Giba). L'ultimo tratto, che si trova pi\u00f9 vicino alla costa, attraversa la localit\u00e0 di Palmas, per arrivare infine a San Giovanni Suergiu, dove si immette sulla strada statale 126 Sud Occidentale Sarda. \nStrada statale 195 racc Via San Paolo.\nLa strada statale 195 racc Via San Paolo (SS 195 racc) \u00e8 una strada statale italiana che collega Cagliari con lo snodo viario a nord del capoluogo nei pressi dell'aeroporto di Cagliari-Elmas.\nLa strada si distacca dalla SS 195 ad est di Cagliari e costeggia lo stagno di Cagliari fino a raggiungere l'intersezione con la strada statale 554 Cagliaritana e la strada statale 130 Iglesiente a nord-ovest della citt\u00e0. Rappresenta il collegamento veloce con il porto cittadino che permette al traffico proveniente dal resto dell'isola di raggiungere l'infrastruttura evitando l'attraversamento del centro abitato."}
{"id": "1166008", "revid": "123701742", "url": "https://it.wikipedia.org/wiki?curid=1166008", "title": "Tempio della Nuvola Bianca", "text": "Il Tempio della Nuvola Bianca \u00e8 un tempio e monastero taoista di Pechino (Cina).\nStoria.\nIl Tempio della Nuvola Bianca, allora \"Tempio della Perpetua Celestialit\u00e0\" (\"Tianchang Guan\"), venne costruito nella met\u00e0 del VIII secolo sotto la dinastia Tang.\nIl complesso venne distrutto da un incendio nel 1202 e venne ricostruito nel 1224 su ordine di Gengis Khan. Il nome Nuvola Bianca viene conferito al centro taoista proprio in seguito alla ricostruzione. \u00c8 nel 1979 sotto Deng Xiaoping che hanno luogo le prime attivit\u00e0 di rinascita. La Chiesa taoista cinese, ricostituita nel maggio 1980, colloca la sua sede presso il Tempio della Nuvola Bianca di Pechino, tempio principale anche della corrente Quanzhen Dao, riabilitata nel 1984. Altre organizzazioni furono ricostituite a partire da qualche anziano maestro. Il primo centro di formazione teologica apr\u00ec nel 1984 al tempio della Nuvola Bianca, con conseguente ripresa delle ordinazioni sacerdotali nel 1989."}
{"id": "1166012", "revid": "254059", "url": "https://it.wikipedia.org/wiki?curid=1166012", "title": "Sebastiano Ferrero", "text": "Appartenente a una potente famiglia, fu signore del Piazzo, borgo storico situato sulle alture di Biella.\nEbbe potest\u00e0 su Candelo, oggi comune vicino a Biella, e sul relativo ricetto (il ricetto di Candelo, appunto): investito del titolo nel 1496 dal duca Filippo II Senzaterra, vi fece costruire al suo interno la propria torre/abitazione fortificata, oggi nota come la \"Casa del Principe\".\nBiografia.\nFiglio di Besso e Comina Scaglia dei Signori di Gaglianico, acquis\u00ec il feudo di parte materna dallo zio Giacomo Scaglia. Poco pi\u00f9 che quarantenne, nel 1480 entr\u00f2 in possesso anche della parte del feudo di Borriana che non aveva acquisito dal padre.\nFeudatario inoltre delle terre di Sandigliano, venne chiamato da Bianca di Monferrato alla corte del defunto duca Carlo I di Savoia diventando consigliere di Stato e tesoriere generale.\nQuando la Francia conquist\u00f2 il Ducato di Milano, Ferrero si trasfer\u00ec nella citt\u00e0 lombarda per assumere le cariche di consigliere, tesoriere generale e amministratore delle finanze.\nFra i suoi disposti, figura la realizzazione di un canale derivato dal Ticino mentre nei territori piemontesi fu artefice, assieme ai figli Giovanni Stefano e Bonifacio, cardinali, e Agostino, vescovo di Vercelli, della costruzione della chiesa e del chiostro dedicati a San Sebastiano.\nFu sepolto nella chiesa del convento intitolato a san Domenico, al Piazzo di Biella.\nDiscendenza.\nSebastiano spos\u00f2 Tomena Avogadro ed ebbero 14 figli:"}
{"id": "1166013", "revid": "2178", "url": "https://it.wikipedia.org/wiki?curid=1166013", "title": "Battezzato", "text": ""}
{"id": "1166015", "revid": "287204", "url": "https://it.wikipedia.org/wiki?curid=1166015", "title": "Serie B 1952-1953 (pallacanestro maschile)", "text": "Il campionato di Serie B di pallacanestro maschile 1952-1953 secondo livello del 31\u00ba campionato italiano, \u00e8 il 12\u00b0 organizzato dalla FIP sotto questa definizione e il 6\u00b0 dall'ultima riforma dei campionati.\nLe squadre sono divise in quattro gironi composti da otto squadre ciascuno. Le ultime due classificate di ciascun girone retrocedono in Serie C. Le quattro vincitrici accedono ad un girone finale, con partite di andata e ritorno. Le prime due classificate vengono promosse in Serie A.\nVerdetti.\nFormazione Pallacanestro Pavia: Tullio Rochlitzer (cap), Lele Rosolen, Casali Lino, Gervasi \u201cMelo\u201d (top scorer del torneo), Zatti Piergentino, Cervi Ermanno, Pisati, Ferrari Remo, Ternavasio Luigi, Scamoni Carlo, Cambieri Ferdinando. All./giocatore: Rochlitzer."}
{"id": "1166016", "revid": "767487", "url": "https://it.wikipedia.org/wiki?curid=1166016", "title": "Tim Alexander", "text": "\u00c8 noto per essere il batterista del gruppo alternative metal Primus.\nBiografia.\nInizia a suonare la batteria ispirato da John Bonham dei Led Zeppelin e Neil Peart dei Rush. Negli anni ottanta suona nel gruppo ska Major Lingo, prima di entrare nei Primus, coi quali rimane fino al 1996, momentaneamente sostituito da Bryan Mantia, per poi rientrare nel 2003 e restarvi fino alla fine del decennio.\nNel periodo 1996-2003 ha suonato e cantato nei Laundry, ha collaborato con il bassista Michael Manring e il chitarrista Alex Skolnick, \u00e8 entrato a far parte dei Blue Man Group, ha suonato la chitarra nel gruppo Born Naked e ha preso parte ai primi concerti degli A Perfect Circle, per i quali ha anche registrato il brano \"The Hollow\", nell'album di esordio \"Mer de Noms\" del 2000.\nTra gli altri progetti a cui ha partecipato, gli Uberschall, gli Attention Deficit dal 1998 al 2001, i Fata Morgana nel 2005, gli Into The Presence nel 2009, e dal 2007 \u00e8 membro dei Puscifer, progetto di Maynard James Keenan.\nStrumentazione.\n\"Tim Alexander Artist Series\" (lungh. 16\", diam. 0.53\")"}
{"id": "1166017", "revid": "119987491", "url": "https://it.wikipedia.org/wiki?curid=1166017", "title": "Audi RS6", "text": "La RS6 \u00e8 un'autovettura prodotta dalla casa automobilistica tedesca Audi. \u00c8 la versione pi\u00f9 sportiva della A6 ed attualmente \u00e8 giunta alla sua quarta generazione.\nPrima serie.\nLa prima serie era basata sulla seconda serie della A6. La sigla \"RS\" sta per \"RennSport\", ed \u00e8 posizionata sopra la \"S\" (\"Sport\") nella gamma della A6; venne venduta dal 2002 al 2004 in due varianti, berlina e Avant.\nQuesta vettura era spinta da un motore V8 a ciclo Otto con una cilindrata di 4,2 litri, era sovralimentato mediante 2 turbocompressori, erogava 450 CV tra i 6.000 e i 6.400 giri/min e 560\u00a0Nm di coppia motrice massima tra 1950 e i 5600 giri/min.\nLa berlina andava da 0 a 100\u00a0km/h in 4,7 secondi (in 4,9 la versione Avant), mentre la velocit\u00e0 massima per entrambe era di 250\u00a0km/h.\nDella versione Avant \u00e8 stata anche creata una versione denominata Plus dotata di un propulsore con potenza incrementata di 30\u00a0cv, per un totale di 480\u00a0cv e 560\u00a0Nm di coppia. L'accelerazione da 0 a 100\u00a0km/h scendeva cos\u00ec a 4,6 secondi. Venne anche installato il sistema Dynamic Ride Control per la gestione delle sospensioni per migliorare la manovrabilit\u00e0 della vettura. Ne sono stati prodotti 999 esemplari, tutti dotati di apposita targhetta identificativa.\nSeconda serie.\nLa seconda generazione della \"RS6\" \u00e8 entrata in produzione dal 2008. La versione Avant ha preceduto la versione berlina nella commercializzazione.\nIl suo propulsore, con disposizione dei cilindri a V10 da 5,0 litri e quattro valvole per cilindro, eroga una potenza massima di 580\u00a0CV tra 6.250 e 6.700 giri, mentre la coppia massima \u00e8 di 650\u00a0Nm tra i 1.500 ed i 6.500 giri.\nL'RS6 scatta da 0-100\u00a0km/h in circa 4,4\u00a0secondi e raggiunge i 200\u00a0km/h in 13,6\u00a0secondi. La velocit\u00e0 massima \u00e8 limitata elettronicamente a 250\u00a0km/h, ma a richiesta insieme alla copertura in carbonio del motore, si pu\u00f2 richiedere lo sblocco per portare l'auto fino a 280\u00a0km/h.\nLa trazione \u00e8 solo integrale e l'unico cambio disponibile \u00e8 un automatico a 6 rapporti.\nTerza serie.\nLa terza serie della \"RS6\" \u00e8 entrata in produzione nel 2013. Questa versione vede le dimensioni del motore diminuire, passando a un V8 da 4,0 litri con due turbocompressori twin-scroll in grado di sviluppare 560 cv (tra 5700 e 6600 giri) e 700\u00a0Nm di coppia motrice (tra 1750 e 5500 giri). Sebbene la potenza sia minore, questa versione \u00e8 pi\u00f9 veloce della precedente grazie ai circa 100\u00a0kg in meno. Il risultato in prestazioni \u00e8 un'accelerazione da 0 a 100\u00a0km/h in 3,9 secondi e una velocit\u00e0 massima limitata a 250\u00a0km/h, che pu\u00f2 essere per\u00f2 aumentata a 280\u00a0km/h con l'acquisto del \"Dynamic Package\". Il cambio \u00e8 l'automatico 8 rapporti ZF, lo stesso usato sulla A6. Sono state implementate alcune funzioni per diminuire le emissioni tra cui il COD (Cylinder-on-demand) che disattiva 4 dei pistoni quando non necessari. La trazione \u00e8 integrale come per i modelli precedenti. La terza serie della RS6 inoltre \u00e8 stata realizzata solo in versione Avant.\nLa versione RS6 Performance nasce alla fine della serie, sempre con un V8 da 4,0 litri con due turbocompressori twin-scroll + un terzo turbocompressore in grado di sviluppare 605 cv (tra 5700 e 6600 giri) e 750\u00a0Nm di coppia motrice (tra 1750 e 5500 giri).\nIl risultato in prestazioni \u00e8 un'accelerazione da 0 a 100\u00a0km/h in 3,7 secondi e una velocit\u00e0 massima limitata a 250\u00a0km/h, che pu\u00f2 essere per\u00f2 aumentata a 280\u00a0km/h con l'acquisto del \"Dynamic Package\" e a 305\u00a0km/h con il Dynamic Package Plus nella serie Performance.\nQuarta serie.\nLa quarta generazione della \"RS6\" viene lanciata sul mercato alla fine del 2019 ed \u00e8 la prima \"RS6\" dotata di tecnologia microibrida: il suo motore, un V8 biturbo da 4 litri in grado di erogare una potenza massima di ben 600 CV, \u00e8 aiutato ai bassi regimi da un piccolo alternatore reversibile in grado di fungere anche da generatore per il recupero dell'energia in frenata (che finisce per alimentare una batteria dedicata) e come motorino di avviamento, oltre che per spingere autonomamente la vettura a bassissime velocit\u00e0, per esempio in manovra. La velocit\u00e0 massima \u00e8 di 250 km/h autolimitati, ma mediante l'acquisto di appositi pacchetti \u00e8 possibile elevare questo limite a 280 o persino a 305 km/h."}
{"id": "1166023", "revid": "287204", "url": "https://it.wikipedia.org/wiki?curid=1166023", "title": "Pholidota", "text": ""}
{"id": "1166025", "revid": "339392", "url": "https://it.wikipedia.org/wiki?curid=1166025", "title": "Campionato italiano maschile di pallacanestro 1938", "text": ""}
{"id": "1166026", "revid": "339392", "url": "https://it.wikipedia.org/wiki?curid=1166026", "title": "Campionato italiano maschile di pallacanestro 1939", "text": ""}
{"id": "1166027", "revid": "339392", "url": "https://it.wikipedia.org/wiki?curid=1166027", "title": "Campionato italiano maschile di pallacanestro 1940", "text": ""}
{"id": "1166028", "revid": "339392", "url": "https://it.wikipedia.org/wiki?curid=1166028", "title": "Campionato italiano maschile di pallacanestro 1941", "text": ""}
{"id": "1166029", "revid": "339392", "url": "https://it.wikipedia.org/wiki?curid=1166029", "title": "Campionato italiano maschile di pallacanestro 1942", "text": ""}
{"id": "1166030", "revid": "339392", "url": "https://it.wikipedia.org/wiki?curid=1166030", "title": "Campionato italiano maschile di pallacanestro 1943", "text": ""}
{"id": "1166031", "revid": "729019", "url": "https://it.wikipedia.org/wiki?curid=1166031", "title": "Plesso brachiale", "text": "Il plesso brachiale \u00e8 uno dei sei plessi nervosi appartenenti al sistema nervoso periferico costituito dai rami anteriori dei nervi spinali.\n\u00c8 formato dai rami anteriori dei nervi cervicali quinto, sesto, settimo e ottavo (C5-C8), dal ramo anteriore del primo nervo toracico (T1) e da rami anastomotici dei nervi quarto cervicale (C4) e secondo toracico (T2). Questo plesso si estende dal midollo spinale, attraverso il canale cervico-ascellare nel collo, al di sopra della prima costola e nell'ascella. Fornisce fibre nervose afferenti ed efferenti al c. Nervo scoperto , alla spalla, al braccio e alla mano.\nStruttura.\nIl plesso brachiale \u00e8 diviso in cinque \"radici\", tre \"tronchi\", sei \"divisioni\" (tre anteriori e tre posteriori), tre \"corde\" e cinque \"rami\". Ci sono cinque rami \"terminali\" e numerosi altri rami \"pre-terminali\" o \"collaterali\", come il nervo sottoscapolare, il nervo toracodorsale e il lungo nervo toracico, che lascia il plesso in vari punti lungo la sua lunghezza. Una struttura in genere utilizzata per identificare parte del plesso brachiale nelle dissezioni da cadavere \u00e8 la forma a M o W, che si forma dal nervo muscolocutaneo (dal cordone laterale, dal nervo mediano, dal cordone mediale e dal nervo ulnare.\nRadici.\nLe cinque radici sono i cinque rami anteriori dei nervi spinali, successivamente al loro apporto segmentale ai muscoli del collo. Il plesso brachiale emerge a cinque diversi livelli: C5, C6, C7, C8 e T1. C5 e C6 si fondono per dare luogo al tronco superiore, C7 prosegue senza interrompersi formando il tronco centrale e C8 e T1 si uniscono per stabilire il tronco inferiore. In alcuni casi si possono avere alcune fibre nervose provenienti da C4 o da T2. Il nervo dorsale della scapola proviene dalle radici di C4 e C5 ed innerva l'elevatore della scapola ed i muscoli romboidi che retraggono la scapola. Il nervo succlavio ha origine sia da C5 sia da C6 e innerva il muscolo succlavio, un muscolo che comporta il sollevamento delle prime costole durante la respirazione. Il lungo nervo toracico deriva da C5, C6 e C7. Questo nervo innerva il muscolo dentato anteriore, che disegna lateralmente la scapola ed \u00e8 il muscolo principale in tutti i movimenti in avanti e di spinta.\nTronchi primari.\nI tronchi primari si formano dall'unione delle radici, ovvero dei vari rami anteriori dei nervi spinali.\nI tronchi primari si trovano alla base del collo, nella loggia sopraclavicolare maggiore, tra il muscolo scaleno anteriore (anteriormente) e i muscoli scaleni medio e posteriore (posteriormente). Sono mantenuti in sede da una lamina fibrosa, dipendente dalla fascia cervicale superficiale, che li \u00e0ncora ai muscoli scaleni. I tronchi primari, appena sopra oppure dietro alla clavicola, danno due rami di divisione, uno anteriore e uno posteriore. I primi due tronchi (quello superiore ed il medio) si trovano ad un livello superiore rispetto all'arteria succlavia, mentre l'ultimo (l'inferiore) si trova collocato proprio dietro tale arteria. Tutti e 3 i tronchi decorrono poi al di dietro della clavicola per poi portarsi nella cavit\u00e0 ascellare.\nDivisioni.\nOgni tronco primario quindi si divide in due rami, per formare sei divisioni:\nSe si osserva il corpo umano in posizione anatomica, le divisioni anteriori risultano superficiali rispetto alle divisioni posteriori. \nTronchi secondari (corde, fascicoli).\nQueste sei divisioni si raggruppano per diventare i tre tronchi secondari o corde, dei grandi fasci di fibre nervose. Le corde sono nominate in base alla loro posizione rispetto all'arteria ascellare.\nBranche (rami).\nI rami sono elencati di seguito. La maggior parte delle diramazioni deriva direttamente dalle corde, ma alcune diramazioni possono derivare direttamente dalle strutture pi\u00f9 a monte. I cinque rami indicati sulla sinistra sono considerati \"rami terminali\". Questi rami terminali sono il nervo muscolocutaneo, il nervo ascellare, il nervo radiale, il nervo mediano e il nervo ulnare. Dal momento che entrambi emergono dal cordone laterale, il nervo muscolocutaneo e il nervo mediano sono in stretta relazione. \u00c8 stato anche dimostrato che il nervo muscolocutaneo invia un ramo al nervo mediano, e ci\u00f2 ne rafforza le relazioni e collegamenti. In letteratura medica sono state segnalate diverse varianti nel modello di ramificazione, ma la loro frequenza nella popolazione \u00e8 piuttosto rara.\nRami terminali.\nI rami terminali originano come diretta continuazione dei tronchi secondari.\nLo schema sottostante ricapitola l'innervazione dei rami terminali.\nRami collaterali.\nI rami collaterali originano sia dai tronchi primari sia dai tronchi secondari. Possono essere suddivisi in ventrali e dorsali.\nBranche specifiche.\nGrassetto indica le radici spinali primarie del nervo. \"Italico\" indica le radici spinali che spesso, ma non sempre, contribuiscono al nervo.\nFunzioni.\nIl plesso brachiale \u00e8 responsabile dell'innervazione cutanea e muscolare dell'intero arto superiore, con due eccezioni: il muscolo trapezio innervato dal nervo accessorio spinale e un'area di cute vicino all'ascella innervata dal secondo nervo intercostale (nervo intercostobrachiale). Il plesso brachiale comunica attraverso il tronco simpatico tramite rami grigi comunicanti che si uniscono alle radici del plesso.\nI rami terminali del plesso brachiale (nervo muscolocutaneo, nervo ascellare, nervo radiale, nervo mediano e nervo ulnare) Hanno tutti specifiche funzioni sensoriali, motorie e propriocettive."}
{"id": "1166032", "revid": "933835", "url": "https://it.wikipedia.org/wiki?curid=1166032", "title": "Sindaci di Vicenza", "text": "Di seguito l'elenco cronologico dei sindaci di Vicenza e delle altre figure apicali equivalenti che si sono succedute nel corso della storia."}
{"id": "1166034", "revid": "2519", "url": "https://it.wikipedia.org/wiki?curid=1166034", "title": "Chiostro di Suor Orsola", "text": "Il Chiostro di Suor Orsola \u00e8 uno dei chiostri monumentali di Napoli, edificato ai piedi del colle di Sant'Elmo (al n.10 dell'omonima via).\nVenne costruito nella prima met\u00e0 del XVII secolo all'interno del preesistente complesso dell'Immacolata, legato all'opera di Orsola Benincasa, figura mistica e profetica (1547-1618) a capo di un ordine di clausura, che aveva desiderato di appartarsi con le consorelle lontano dalla citt\u00e0.\nIl chiostro, un ampio quadrato di 33.000 m2, \u00e8 limitato da tre corpi di fabbrica disposti ad U e da un muro di cinta in tufo e racchiude altri cinque edifici e giardini. Nel XVIII secolo venne creato il pergolato a pilastri. Nel porticato si conservano due edicole votive decorate con maioliche."}
{"id": "1166035", "revid": "339392", "url": "https://it.wikipedia.org/wiki?curid=1166035", "title": "Campionato italiano maschile di pallacanestro 1946", "text": ""}
{"id": "1166036", "revid": "380654", "url": "https://it.wikipedia.org/wiki?curid=1166036", "title": "Double underhook", "text": ""}
{"id": "1166038", "revid": "339392", "url": "https://it.wikipedia.org/wiki?curid=1166038", "title": "Campionato italiano maschile di pallacanestro 1947", "text": ""}
{"id": "1166039", "revid": "174925", "url": "https://it.wikipedia.org/wiki?curid=1166039", "title": "Beato Giacomo Alberione", "text": ""}
{"id": "1166040", "revid": "339392", "url": "https://it.wikipedia.org/wiki?curid=1166040", "title": "Campionato italiano maschile di pallacanestro 1948", "text": ""}
{"id": "1166042", "revid": "339392", "url": "https://it.wikipedia.org/wiki?curid=1166042", "title": "Campionato italiano maschile di pallacanestro 1949", "text": ""}
{"id": "1166043", "revid": "339392", "url": "https://it.wikipedia.org/wiki?curid=1166043", "title": "Campionato italiano maschile di pallacanestro 1950", "text": ""}
{"id": "1166044", "revid": "339392", "url": "https://it.wikipedia.org/wiki?curid=1166044", "title": "Campionato italiano maschile di pallacanestro 1951", "text": ""}
{"id": "1166045", "revid": "339392", "url": "https://it.wikipedia.org/wiki?curid=1166045", "title": "Campionato italiano maschile di pallacanestro 1952", "text": ""}
{"id": "1166046", "revid": "339392", "url": "https://it.wikipedia.org/wiki?curid=1166046", "title": "Campionato italiano maschile di pallacanestro 1953", "text": ""}
{"id": "1166047", "revid": "339392", "url": "https://it.wikipedia.org/wiki?curid=1166047", "title": "Campionato italiano maschile di pallacanestro 1954", "text": ""}
{"id": "1166048", "revid": "830939", "url": "https://it.wikipedia.org/wiki?curid=1166048", "title": "F\u00e9lix Ravaisson", "text": "Biografia.\nOrfano di padre in tenerissima et\u00e0, venne adottato da uno zio e pertanto al cognome paterno, Ravaisson, aggiunse quello materno, Mollien. Dopo aver frequentato il Collegio Rollin alla Sorbona, si rec\u00f2 a Monaco di Baviera, dove frequent\u00f2 le lezioni di Schelling e nel 1836 consegu\u00ec la laurea in filosofia. L'anno seguente pubblic\u00f2 il primo volume del suo lavoro pi\u00f9 famoso \"\"Essai sur la m\u00e9taphysique d'Aristote\" (\"Saggio sulla metafisica di Aristotele\") a cui, nel 1846, aggiunse un volume supplementare. Questo lavoro non solo critica e commenta le teorie di Aristotele e dei Peripatetici, ma sviluppa da esse un sistema filosofico moderno.\nNel 1838 ottenne il dottorato, e divenne professore della filosofia a Rennes. Nel 1840 divenne ispettore generale delle biblioteche pubbliche e nel 1860 divenne ispettore generale dell'istruzione superiore. \u00c8 stato anche un membro dell\"'Accademia delle Scienze Morali e Politiche\", e nel 1870 amministratore della Sezione Antichit\u00e0 al Museo del Louvre.\nIl filosofo.\nAppartenne alla scuola di Victor Cousin, da cui tuttavia dissentiva in questioni molto importanti. L'atto di coscienza, secondo Ravaisson, \u00e8 la base di ogni conoscenza. Gli atti di coscienza sono manifestazioni della volont\u00e0, e in questo consiste il motivo e il potere creativo della vita intellettuale. L'idea di Dio \u00e8 un'intuizione cumulata data da tutte le varie facolt\u00e0 della mente, nella sua osservazione dell'armonia nella natura e nell'uomo. Questa teoria ha avuto una considerevole influenza in Francia sul finire del XIX secolo. Sebbene abbia scritto poco, Ravaisson ebbe una notevole influenza sul pensiero filosofico francese nella direzione dello spiritualismo dinamico di Maine de Biran. \nI principali lavori filosofici di Ravaisson sono: \nL'archeologo.\nRavaisson fu anche un archeologo, e contribu\u00ec con articoli, apparsi sulle riviste \"Revue Archiologique\" e \"M\u00e9moires de l'Acad\u00e9mie des Inscriptions\", riguardanti la scultura antica. Nel 1871 pubblic\u00f2 una monografia sulla Venere di Milo (\"La Venus de Milo\"\")."}
{"id": "1166050", "revid": "339392", "url": "https://it.wikipedia.org/wiki?curid=1166050", "title": "Campionato italiano maschile di pallacanestro 1955", "text": ""}
{"id": "1166051", "revid": "3115", "url": "https://it.wikipedia.org/wiki?curid=1166051", "title": "Chicas", "text": "Chicas (\"Ragazze\" in lingua spagnola) \u00e8 stato un programma televisivo italiano sulla moda ed il \"lifestyle\", andato in onda sulla rete satellitare Fox Life tra il 2005 e il 2006.\nL'autrice del programma \u00e8 Francesca Fogar mentre la conduttrice \u00e8 Ambra Angiolini.\nIl programma al suo interno presenta tre rubriche curate rispettivamente da Max &amp; Pier, Giusi Ferr\u00e9 e Marco Pesatori."}
{"id": "1166054", "revid": "155613", "url": "https://it.wikipedia.org/wiki?curid=1166054", "title": "Chiesa della Santissima Annunziata (Livorno)", "text": "La chiesa della Santissima Annunziata si trova a Livorno, in via della Madonna, a pochi metri dal tempio di San Gregorio e dalla chiesa della Madonna.\n\u00c8 conosciuta anche come chiesa dei Greci Uniti, perch\u00e9 era il luogo di culto, di rito bizantino, della comunit\u00e0 orientale in comunione con il papa. Gli ortodossi, acattolici, disponevano invece di una chiesa separata (la chiesa greco-ortodossa della Santissima Trinit\u00e0) e di un proprio spazio cimiteriale.\nNel secondo dopoguerra fu ceduta all'arciconfraternita cattolica della Purificazione, assumendo il titolo di chiesa della Purificazione.\nStoria.\nSul finire del XVI secolo numerosi greci giunsero in Toscana per prestare servizio sulle navi dell'Ordine di Santo Stefano dei Cavalieri.\nInizialmente questa comunit\u00e0 si riuniva presso il piccolo oratorio di San Jacopo in Acquaviva, al di fuori della citt\u00e0 fortificata.\nSuccessivamente, nel 1601, fu avviata la costruzione di una chiesa nazionale in via della Madonna ed i lavori furono portati a termine nel marzo 1606; il progetto si deve ad Alessandro Pieroni, architetto molto attivo nella Livorno medicea.\nUn secolo pi\u00f9 tardi fu innalzata l'elegante facciata, forse su disegno di Giovanni Baratta o di Giovan Battista Foggini con il contributo scultoreo di Andrea Vacc\u00e0, mentre a lato della chiesa fu realizzato un piccolo campanile.\nIntorno alla met\u00e0 del XVIII secolo il soffitto fu arricchito da una struttura a cassettoni, con al centro un dipinto dell\"Annunciazione\" di Giovanni Domenico Ferretti, che andava a celare il precedente ornamento di travi e capriate a vista. Un illustre \"pap\u00e0s\" (sacerdote di rito bizantino-greco) fu Demetrio Camarda (XIX secolo), linguista, storico e filologo albanese da Piana degli Albanesi, che mantenne vivo il culto cristiano orientale nella citt\u00e0.\nI bombardamenti della seconda guerra mondiale cancellarono gran parte della chiesa, che fu ridotta ad un cumulo di macerie dal quale emergevano solo la facciata e la parte della navata con il campanile.\nRestaurata la facciata e ricostruito il corpo della chiesa in uno stile quantomai asettico, nel 1951 la chiesa fu ceduta all'Arciconfraternita della Purificazione che, prima degli eventi bellici, disponeva di una cappella presso il Bagno dei forzati.\nDescrizione.\nAll'esterno l'elemento pi\u00f9 interessante della chiesa \u00e8 la facciata, lontana dai movimenti barocchi, ma sobria e composta, con un ingresso sormontato da un frontone triangolare e affiancata da due colonne tuscaniche che inquadrano la parte centrale del prospetto, con una finestra rettangolare.\nFino alla seconda guerra mondiale il prospetto principale della chiesa era ornato da due statue in marmo raffiguranti l\"Innocenza\" e la \"Mansuetudine\". Con i restauri postbellici, le opere, recuperate tra le rovine della chiesa, non furono ricollocate in loco. Nei primi anni ottanta furono comunque effettuati alcuni studi per il riposizionamento delle due statue, ma solo nel settembre 2012 le sculture sono tornate ad ornare la facciata; tuttavia, a causa di problemi legati alla statica del prospetto, sono state messe in opera due copie in vetroresina. \nL'interno, preceduto da un vestibolo in cui nel 2014 sono stati collocati gli originali delle sculture precitate, \u00e8 una semplice aula rettangolare, con il soffitto ligneo ricostruito nel dopoguerra. \nNotevole invece l'iconostasi, struttura lignea del 1610, che suddivide la parte della chiesa riservata alle funzioni del clero (in passato dai \"pap\u00e0des\" bizantini) da quella aperta ai fedeli, con antiche icone. Fu realizzata dal maestro greco Anthimos Kolas, originario di Zante, e decorata dai dipinti delle maggiori feste liturgiche della chiesa bizantina, opera di un ignoto schiavo del Bagno di Livorno nel 1640-43, con coronamento del cretese Thomas Benetos (\"Crocifisso e i dolenti\", 1640). Le porte minori invece furono decorate nel 1750 dal tedesco Agostino van der Brachen (\"Apostoli, Nativit\u00e0 ed Epifania\"). Gravemente danneggiata nel corso degli eventi bellici, l'iconostasi \u00e8 stata ricomposta dopo il restauro conclusosi nel 1985."}
{"id": "1166060", "revid": "46291", "url": "https://it.wikipedia.org/wiki?curid=1166060", "title": "Stilbocarpa polaris", "text": "Stilbocarpa polaris , detta impropriamente \"cavolo di Macquarie\", \u00e8 una pianta appartenente alla famiglia delle Araliaceae, diffusa principalmente nell'omonima isola della Nuova Zelanda.\nAppartiene al gruppo delle cosiddette megaerbe.\nDescrizione.\nLa pianta misura fino a 90\u00a0cm ed oltre.\nPossiede larghe foglie piegate longitudinalmente a forma di U, simili a quelle del rabarbaro.\nI fiori sono color verde oliva e crescono in grappoli larghi fin a 60\u00a0cm."}
{"id": "1166064", "revid": "1305772", "url": "https://it.wikipedia.org/wiki?curid=1166064", "title": "Robbins (Illinois)", "text": "Robbins \u00e8 un comune degli Stati Uniti d'America, nella contea di Cook, nello Stato dell'Illinois. Fa parte dell'area metropolitana di Chicago.\nAspetti generali.\nRobbins, a soli 22\u00a0km a sud di Chicago, \u00e8 una cittadina di circa 7.000 abitanti costituita quasi esclusivamente (96%) da una popolazione afro-americana.\nFondata nel 1917, Robbins \u00e8 la pi\u00f9 vecchia comunit\u00e0 nera del Nord degli Stati Uniti, e uno dei sobborghi pi\u00f9 poveri di tutta la nazione.\nLa maggiore attivit\u00e0 commerciale \u00e8 costituita da negozi di liquori, mentre proliferano le attivit\u00e0 illecite della prostituzione e dello spaccio di droga.\nChi si \u00e8 interessato alla costruzione di abitazioni o all'apertura di attivit\u00e0 commerciali a Robbins \u00e8 stato sempre scoraggiato dalle banche che operano in zona.\nL'inceneritore di Robbins.\nNel 1987 lo Stato dell'Illinois ha stanziato degli incentivi per incoraggiare la costruzione di impianti per la conversione di rifiuti solidi in energia e la comunit\u00e0 di Robbins si \u00e8 attivata pi\u00f9 di tutte per avviare la costruzione di un impianto di incenerimento.\nUno dei dirigenti della Foster Wheeler ricorda con queste parole la riunione che ebbe nel 1988 con i rappresentanti della cittadina: \"Era evidentemente una citt\u00e0 povera. Penso che i rappresentanti fossero solo interessati a non far morire la loro citt\u00e0 e quindi cercavano di fare qualcosa per impedirlo\".\nI dirigenti della Foster Wheeler calcolarono di versare circa 2 milioni di dollari annui alla cittadina, togliendoli dai profitti derivanti dall'impianto.\nMa le cose non andarono subito per il verso giusto poich\u00e9 alcune associazioni ambientaliste iniziarono una campagna contro la costruzione dell'impianto. In particolare, Greenpeace dichiar\u00f2 che bruciare 1.600 tonnellate di rifiuti al giorno, come era stato previsto, avrebbe alzato pericolosamente il livello di mercurio e di altri inquinanti nell'aria.\nMa se da un lato la popolazione delle zone circostanti la cittadina si era decisamente schierata contro la costruzione dell'impianto, dall'altro la popolazione di Robbins rimaneva favorevole, soprattutto a seguito di una campagna pubblicitaria in favore dell'inceneritore che Foster Wheeler aveva attivato e pagato attraverso annunci su giornali e cartelloni stradali, assicurando la popolazione che avrebbe installato il pi\u00f9 sicuro impianto esistente per l'incenerimento dei rifiuti.\nL'impianto \u00e8 stato quindi realizzato. La societ\u00e0 Foster Wheeler ha lamentato scarsi proventi soprattutto a causa del rifiuto di una dozzina di cittadine circostanti di inviare i propri rifiuti all'inceneritore, con il risultato di poter versare solo 400.000 dollari contro i promessi 2 milioni nelle casse della cittadina. Il sindaco Irene Brodie si \u00e8 accontentato di avere raccolto da Foster Wheeler la somma necessaria per pagare le spese scolastiche di 12 studenti della citt\u00e0.\nA chiusura della vicenda, la violazione delle norme sull'inquinamento del 1998."}
{"id": "1166065", "revid": "74801", "url": "https://it.wikipedia.org/wiki?curid=1166065", "title": "Giovanni Battista Bernero", "text": "Biografia.\nDi famiglia saviglianese, Bernero studia con Ignazio Collino, vincendo un concorso indetto dalla Accademia di San Luca nel 1766. Entrato a far parte della Congregazione di San Luca dal 1770, Bernero viene assunto alla corte di Casa Savoia per alcuni lavori di intaglio e scultura: tra i suoi primi lavori, in particolare, la realizzazione di figurazioni plastiche per la cerimonia funebre di Carlo Emanuele III.\nSotto Vittorio Amedeo III, Bernero viene incaricato della decorazione degli appartamenti di Levante e di Ponente a Stupinigi, cosa che egli concretizza con la realizzazione di statue raffiguranti Atalanta, Meleagro, Orione e Diana. Sempre da attribuirsi a lui \u00e8 la coronazione della balaustra esterna del salone centrale della palazzina con trofei di caccia.\nLavora non solo a Torino ma, sempre nelle terre sabaude, realizza la \"Maddalena\", posta nel Duomo di Casale Monferrato, ed \u00e8 attivo anche al Sacro Monte di Varallo (Cappelle XXIV e XLII). Tra le sue ultime opere, i busti della Contessa Ghigliossi e di Leonardo Caligari.\nDiscendenza.\nBernero ebbe due figli:"}
{"id": "1166068", "revid": "339392", "url": "https://it.wikipedia.org/wiki?curid=1166068", "title": "Campionato italiano femminile di pallacanestro 1955", "text": ""}
{"id": "1166069", "revid": "339392", "url": "https://it.wikipedia.org/wiki?curid=1166069", "title": "E.g.", "text": ""}
{"id": "1166070", "revid": "339392", "url": "https://it.wikipedia.org/wiki?curid=1166070", "title": "Campionato italiano femminile di pallacanestro 1954", "text": ""}
{"id": "1166071", "revid": "339392", "url": "https://it.wikipedia.org/wiki?curid=1166071", "title": "Campionato italiano femminile di pallacanestro 1953", "text": ""}
{"id": "1166072", "revid": "339392", "url": "https://it.wikipedia.org/wiki?curid=1166072", "title": "Campionato italiano femminile di pallacanestro 1952", "text": ""}
{"id": "1166073", "revid": "339392", "url": "https://it.wikipedia.org/wiki?curid=1166073", "title": "Campionato italiano femminile di pallacanestro 1951", "text": ""}
{"id": "1166074", "revid": "339392", "url": "https://it.wikipedia.org/wiki?curid=1166074", "title": "Campionato italiano femminile di pallacanestro 1950", "text": ""}
{"id": "1166075", "revid": "729019", "url": "https://it.wikipedia.org/wiki?curid=1166075", "title": "Demografia di Alghero", "text": "Il Comune di Alghero conta 43.831 abitanti , per una superficie pari a 224,43\u00a0km\u00b2 ed una densit\u00e0 di 180,74 abitanti/km\u00b2. \nPopolazione totale.\nCensimenti del Regno di Sardegna\n1688: 3.155 &lt;br&gt;\n1698: 4.801 &lt;br&gt;\n1728: 4,583 &lt;br&gt;\n1751: 5.171 &lt;br&gt;\n1771: 5.269 &lt;br&gt;\n1776: 5.333 &lt;br&gt;\n1781: 6.692 &lt;br&gt;\n1821: 5.299 &lt;br&gt;\n1824: 6.941 &lt;br&gt;\n1838: 7.774 &lt;br&gt;\n1844: 8.762 &lt;br&gt;\n1848: 8.684 &lt;br&gt;\n1857: 7.806\nPiramide delle et\u00e0.\n\"Abitanti censiti (in centinaia)\"\nPopolazione totale per classi di et\u00e0.\n\"Abitanti censiti (in centinaia)\""}
{"id": "1166076", "revid": "339392", "url": "https://it.wikipedia.org/wiki?curid=1166076", "title": "Campionato italiano femminile di pallacanestro 1949", "text": ""}
{"id": "1166077", "revid": "287204", "url": "https://it.wikipedia.org/wiki?curid=1166077", "title": "Scipione Africano (incrociatore)", "text": "Lo Scipione Africano \u00e8 stato un piccolo e veloce incrociatore leggero della Regia Marina appartenente alla classe Capitani Romani. Delle dodici unit\u00e0 previste solo tre entrarono in servizio, prendendo parte alla seconda guerra mondiale: \"Attilio Regolo\", \"Scipione Africano\" e \"Pompeo Magno\".\nLa nave era intitolata al politico e militare romano Publio Cornelio Scipione. Effettu\u00f2 alcune missioni nel corso dell'estate 1943 e si consegn\u00f2 poi agli Alleati a Malta. Nel dopoguerra fu ceduto in conto di riparazioni alla Francia che lo ridenomin\u00f2 Guichen (distintivo ottico D 607) in onore dell'ammiraglio Luc Urbain du Bou\u00ebxic, conte di Guichen (1712\u20131790), e lo classific\u00f2 come cacciatorpediniere. Serv\u00ec nella Marine nationale sino al disarmo, avvenuto nel 1963, e fu demolito nel 1982.\nAttivit\u00e0 bellica.\nLa sua costruzione, iniziata nel 1939, avvenne nel cantiere OTO di Livorno. Varato il 12 gennaio 1941, venne consegnato il 23 aprile 1943 e nel periodo maggio-luglio 1943 ormeggiato nei porti di La Spezia e Genova.\nOperazione Scilla.\nDopo lo sbarco alleato in Sicilia e visto l'andamento delle operazioni terrestri nell'isola, in previsione di un eventuale blocco da parte Alleata dello Stretto di Messina, all'unit\u00e0 venne affidata la missione di forzare lo Messina e raggiungere Taranto. La missione che prevedeva il passaggio dal Tirreno allo Ionio prendeva il nome di Operazione Scilla.\nLa nave partita da La Spezia alle 6.30 del 15 luglio 1943 al comando del capitano di vascello Ernesto De Pellegrini Dai Coi era proveniente da Napoli, dove era stata costretta a fermarsi perch\u00e9 scoperta in precedenza da aerei da ricognizione alleati. L'incrociatore italiano, equipaggiato con radar EC3/ter \u00abGufo\u00bb, entrato nello stretto di Messina alle 02.00 circa del 17 luglio avvistava quasi subito, davanti alla costa calabra compresa tra Reggio Calabria e capo Pellaro, quattro motosiluranti alleate del tipo Elco (MTB 260, 313, 315 e 316), appartenenti alla 10\u00aa Flottiglia, che, salpate da Augusta, si trovavano in missione di pattugliamento nella parte meridionale dello Stretto di Messina e avvistato l'incrociatore italiano lo attaccarono con decisione. Lo \"Scipione\" si accorse per\u00f2 in tempo della minaccia e prima di allontanarsi a forte velocit\u00e0, schivando molti siluri provenienti da prora, da dritta e da sinistra, apr\u00ec il fuoco con le artiglierie da 135\u00a0mm, e con i complessi singoli e binati da 37 e da 20\u00a0mm, centrando con precisione e ripetutamente le unit\u00e0 nemiche, giungendo poi senza danni a Taranto. Grazie alla presenza del radar EC3/ter \u00abGufo\u00bb, la nave rilev\u00f2 per tempo le motosiluranti britanniche, affondandone una e danneggandone altre due, e consent\u00ec all'equipaggio di apprestarsi alla difesa.\nIl comandante e l'equipaggio dello \"Scipione Africano\" ricevettero l'elogio dell'Ammiraglio Bergamini, comandante delle Forze Navali da Battaglia, nell'Ordine del Giorno n\u00ba 11 del 18 luglio 1943.\nSuccessivamente tra il 4 ed il 17 agosto lo \"Scipione\" svolse alcune missioni di posa di mine nel Golfo di Taranto ed al largo della Calabria, sfidando gli aerei e le navi Alleate che tentavano di impedire l'evacuazione via mare delle forze italo - tedesche dalla Sicilia.\nArmistizio.\nLa sera dell'8 settembre quando via radio giunse la notizia dell'armistizio la nave si trovava a Taranto, dove intorno alle 6 del mattino del 9 settembre ricevette da Supermarina l'ordine di raggiungere a pi\u00f9 presto Pescara; analogo ordine ricevettero le corvette \"Scimitarra\" e \"Baionetta\" che si trovavano a Brindisi e a Pola. Verso le ore 14:00 del 9, mentre era in navigazione al largo di Capo d'Otranto alla velocit\u00e0 di ventotto nodi, lo \"Scipione\" avvist\u00f2 due S-Boot (motosiluranti) tedesche, la \"S 54\" e la \"S 61\", le quali all'avvicinarsi dell'incrociatore, temendo fosse stato inviato al loro inseguimento, crearono una cortina di nebbia artificiale per disturbatore il tiro dei cannoni italiani, che per\u00f2 non entrarono mai in azione. Infatti, poich\u00e9 le motosiluranti non mostravano di assumere atteggiamenti aggressivi verso la sua nave, e anzi manovravano per allontanarsi, il comandante Ernesto Pellegrini fece continuare la navigazione verso Pescara. Lo \"Scipione\" giunse poco dopo la mezzanotte a Pescara, dove la corvetta \"Baionetta\" al comando del Tenente di Vascello Piero Pedemonti intorno alle 21 aveva imbarcato il capo del governo Badoglio e il Ministro della Marina De Courten ed aveva proseguito per Ortona, dove intorno alle 1,10 del 10 settembre venne imbarcata la famiglia reale, per cui lo \"Scipione\", invertita la rotta, intorno alle 7 del mattino raggiunse la corvetta \"Baionetta\" scortandola fino a Brindisi, dove il re Vittorio Emanuele III con il suo seguito giunsero nella stessa giornata del 10 settembre intorno alle 16, alloggiando nella palazzina del Comandante Militare Marittimo ammiraglio Rubatelli.\nL'altra corvetta, la \"Scimitarra\", giunta a Pescara da Brindisi, al comando del tenente di Vascello Remo Osti, intorno alle 7 del 10 settembre, non trovando nessuno ripart\u00ec circa quattro ore dopo ricevendo in navigazione l'ordine di andare a Taranto, ove sarebbe giunta verso le ore 12 dell'11 settembre.\nA Brindisi, mentre avveniva lo sbarco della famiglia reale dalla corvetta, ad un certo punto si videro arrivare sei caccia che puntarono a volo radente sulla direttrice dello \"Scipione\" e della corvetta dove c'era il re Vittorio Emanuele III; il fuoco contraereo dello \"Scipione\" costrinse gli aerei a cambiare direzione.\nIl 29 settembre lo \"Scipione\" riprese il mare per scortare il Maresciallo Badoglio e parte del governo a Malta, dove il capo del governo italiano doveva firmare con il generale Eisenhower a bordo della corazzata britannica \"Nelson\" l'armistizio lungo nel quale venivano precisate le condizioni di resa imposte all'Italia gi\u00e0 contenute genericamente nell'armistizio corto firmato il 3 settembre dal generale Giuseppe Castellano.\nDurante la cobelligeranza effettu\u00f2 alcuni viaggi ad Alessandria d'Egitto e ai Laghi Amari, dove erano internate le navi da battaglia italiane e \"Italia\".\nDopoguerra.\nNel dopoguerra, in base al trattato di pace, lo \"Scipione Africano\" fu tra le unit\u00e0 che l'Italia dovette mettere a disposizione come riparazione per danni di guerra e il 9 agosto 1948 venne ceduto alla Francia con la sigla S7.\nGuichen (D 607).\nInsieme allo \"Scipione Africano\" anche il gemello \"Attilio Regolo\" venne ceduto ai francesi. Le due unit\u00e0 nella Marine Nationale avrebbero costituirono la Classe Ch\u00e2teaurenault. Sin dal 23 luglio 1948 la nave venne ribattezzata \"Guichen\", giungendo a Tolone il 15 agosto 1948 con equipaggio della marina mercantile italiana. Nella stessa giornata sulla nave venne innalzata la bandiera francese e il 7 settembre venne inquadrata nella 2\u00aa Division \"Croiseurs L\u00e8gers\". Dal 26 al 31 maggio 1949 la nave \u00e8 stata impiegata in un trasporto di oro per la Banque de France da Orano a Tolone.\nNel 1950 sulla nave venne testato un prototipo di ASDIC (Anti-Submarine Detection Investigation Committee) l'antenato del sonar.\nIl 14 luglio 1951 entr\u00f2 in cantiere per lavori di ammodernamento e di trasformazione in cacciaconduttore negli stabilimenti di La Seyne sur Mer, per lavori analoghi a quelli effettuati sul gemello \"Ch\u00e2teaurenault\" (distintivo ottico D 606), l'ex \"Regolo\". I lavori riguardarono l'armamento e l'elettronica di bordo con la totale rimozione dell'armamento originario che venne totalmente rimosso e sostituito con sei cannoni da 105 mm SK C/33, che costituirono l'armamento principale e dieci cannoni Bofors 57 mm/L60 in cinque impianti binati. I cannoni da 105\u00a0mm erano gli stessi che costituivano l'armamento antiaereo degli incrociatori tedeschi Classe Hipper sostituirono i cannoni 135/45 originari e nonostante costituivano un armamento pi\u00f9 leggero rispetto a quello originario avevano il pregio di essere armi duali avendo la fondamentale capacit\u00e0 di eseguire un efficace tiro contraerei e inoltre questi cannoni avevano il vantaggio di potere utilizzare le tante munizioni di questo calibro che erano state ritrovate in Francia dopo la liberazione. Le quattro torri da 135/45 originarie vennero sostituite da tre torri binate da 105\u00a0mm mentre la torre in posizione B venne sostituita da un cannone binato Bofors 57 mm/L60 mentre altre quattro torrette binate da 57\u00a0mm analoghe a quello della torre B completavano l'armamento antiaereo e trovarono posto due per fiancata ai lati del secondo fumaiolo. Tutte le altri armi contraeree vennero rimosse, L'armemento antisommergibile era costituito da dodici tubi lanciasiluri da 550\u00a0mm in quattro impianti tripli, collocati nella zona prodiera prima dell'insellatura centrale, che sostituirono i due impianti quadrupli da 533\u00a0mm originari. La nave venne equipaggiata con radar di scoperta aerea a lungo raggio DRBV20A, radar di scoperta di superficie e di scoperta aerea a medio raggio DRBV11, radar di tiro DRBC11 e DRBC30 e sonar.\nDopo i lavori ha effettuato la sua prima uscita il 26 agosto 1953 rientrando in servizio attivo il 9 aprile 1955 riclassificato conduttore di flottiglia con il distintivo ottico D 607, assegnato alla 2\u00aa Division \"Escorteurs d'Escadre\", effettuando alcune missioni in Algeria di base a Biserta.\nIl 16 luglio 1957 venne sottoposto a nuovi lavori, per essere idoneo a svolgere il ruolo di nave comando de l'\"Escadre L\u00e8gere\". Nel corso di questi lavori vennero sbarcati il cannone da 105 poppiero e sei tubi lanciasiluri per ricavare lo spazio necessario alla sistemazione di apparecchiature radar di maggiori dimensioni e nuovi locali per il personale, per ospitare lo stato maggiore di un comando complesso. al termine di questi lavori, il 14 ottobre 1958 ha assunto il ruolo di nave ammiraglia della \"Escadre L\u00e9g\u00e8re de l'Atlantique\" di base a Brest.\nIl 20 giugno 1959 riport\u00f2 a Lisbona una collisione con il sommergibile Marsouin; i lavori di riparazione vennero effettuati a Brest e il 16 luglio ha preso parte ad una parata navale svolta nelle acque di Brest.\nIl 15 aprile 1961 venne ritirato dal servizio, sostituito dal gemello \"Ch\u00e2teaurenault\" nel ruolo di nave insegna della \"Escadre L\u00e9g\u00e8re de l'Atlantique\", e collocato in riserva, andando in disarmo il 21 giugno 1963; dopo il disarmo \u00e8 stato utilizzato come piattaforma galleggiante alla scuola navale di Lanv\u00e9oc Poulmic.\nDopo la sua radiazione avvenuta il 1\u00ba giugno 1976 ebbe assegnata la matricola Q554 e venne rimorchiato in attesa della demolizione a Land\u00e9vennec, per essere poi venduto per la demolizione nel gennaio 1982.\nCollegamenti esterni.\nScheda sintetica sul sito web della Marina Militare"}
{"id": "1166078", "revid": "339392", "url": "https://it.wikipedia.org/wiki?curid=1166078", "title": "Campionato italiano femminile di pallacanestro 1948", "text": ""}
{"id": "1166088", "revid": "14691", "url": "https://it.wikipedia.org/wiki?curid=1166088", "title": "Scipione Africano", "text": ""}
{"id": "1166089", "revid": "123060149", "url": "https://it.wikipedia.org/wiki?curid=1166089", "title": "Guido Larcher", "text": "Biografia.\nLarcher nacque nel Trentino allora austriaco e consegu\u00ec la maturit\u00e0 classica. Da fervente sostenitore dell'annessione del Trentino al Regno d'Italia, collabor\u00f2 con Cesare Battisti; con quest'ultimo e Giovanni Pedrotti firm\u00f2 nell'agosto 1914 un appello al re Vittorio Emanuele III per la liberazione delle terre irredente. Alla cessazione della neutralit\u00e0 italiana, nel maggio 1915, ripar\u00f2 in Italia, dove si arruol\u00f2 come volontario negli alpini, combattendo al fronte contro l'esercito austriaco durante la prima guerra mondiale.\nMassone, entr\u00f2 nel Grande Oriente d'Italia il 14 gennaio 1911, nella Loggia \"Colonia Augusta\" di Verona. \nImpegno politico.\nCollabor\u00f2 in seguito con il PNF, ottenendo vari incarichi politici e amministrativi. Ricopr\u00ec anche per vari mandati il ruolo di presidente della Societ\u00e0 alpinisti tridentini (1902-03, 1906-09, 1919-25, 1934-37) ed a lui \u00e8 intitolato il rifugio Larcher al Cevedale.\nParlamentare.\nNel 1939 fu nominato Senatore del Regno, ma con la caduta di Mussolini venne deferito all'Alta Corte di Giustizia per le sanzioni contro il fascismo assieme agli altri \u00absenatori ritenuti responsabili di aver mantenuto il fascismo e resa possibile la guerra sia coi loro voti, sia con azioni individuali, tra cui la propaganda esercitata fuori e dentro il Senato\u00bb.\nPrivato della carica senatoriale (che allora era vitalizia), fu riabilitato nel 1948."}
{"id": "1166094", "revid": "1573940", "url": "https://it.wikipedia.org/wiki?curid=1166094", "title": "Chiesa di Santa Maria della Piazza", "text": "La chiesa di Santa Maria della Piazza si trova ad Ancona in piazza Santa Maria, nell'antico rione Porto.\nEretta tra il XI e XII secolo, \u00e8 un notevole esempio di stile romanico. Essa fu costruita su una chiesa paleocristiana del IV secolo restaurata nel VI; una parte del pavimento della chiesa attuale \u00e8 in vetro per permettere la visione dei mosaici paleocristiani sottostanti.\nLa chiesa di Santa Maria della Piazza fu in origine chiamata Santa Maria del Canneto, in quanto sorge molto vicino al porto, in un'area a quel tempo paludosa; successivamente prese il nome di Santa Maria del Mercato poich\u00e9 nella piazza antistante si svolgeva, appunto, il mercato. Nel sagrato si svolse per secoli la cerimonia di investitura del podest\u00e0 del libero comune di Ancona.\nDescrizione.\nL'edificio ha una pianta singolare: il corpo principale \u00e8 a pianta basilicale, con tre navate e copertura a capriate; su questo corpo principale \u00e8 inserito un transetto della stessa larghezza delle tre navate, sopraelevato e coperto a crociera. In corrispondenza della navata centrale c'\u00e8 l'abside.\nLa parte inferiore della facciata \u00e8 interamente rivestita da archetti ciechi e reca al centro un bassorilievo bizantino, proveniente da Costantinopoli e rappresentante la Vergine orante. Sono presenti anche altri due bassorilievi bizantini, rappresentanti l'arcangelo Gabriele ed un pavone. La parte superiore della facciata croll\u00f2 nel 1690 a causa di un sisma e fu poi ricostruita in laterizi e munita di un'ampia finestra rettangolare. L'aspetto originario di questa parte della facciata pu\u00f2 essere desunto dal prospetto della Cattedrale di Zara, costruito su modello della chiesa anconitana. Artefice della facciata (ma non del portale) fu mastro Filippo (magister Philippus), che la termin\u00f2 nel 1210, come risulta dall'epigrafe in Latino medievale scolpita sulla lunetta del portale:\nQuesto tipo di facciata \u00e8 di derivazione bizantina e si trova anche nelle chiese pisane e lucchesi dello stesso periodo; in esse gli archetti sono ciechi come nella chiesa anconitana o formano gallerie praticabili. Non si pu\u00f2 parlare per\u00f2 di imitazione, piuttosto di comune derivazione sia della chiesa anconitana sia di quelle toscane da prototipi orientali. All'interno di alcune arcatelle sono poste scodelle in ceramica (le attuali sono del XVII secolo) che donano un tocco di policromia.\nIl portale, ad arco strombato, \u00e8 adornato da molti bassorilievi, opera di un certo Mastro Leonardo, che pone la sua firma sulla cornice interna a destra. Probabilmente \u00e8 lo stesso lapicida che esegu\u00ec i plutei della cappella del Crocifisso di S. Ciriaco. La serie di bassorilievi \u00e8 assai interessante per i significati simbolici, tutti legati al tralcio di vite che gira intorno al portale.\nSul fianco destro si apre un portale secondario sulla cui lunetta si pu\u00f2 ammirare una scultura gotica raffigurante la Visitazione; questo portale, come si pu\u00f2 dedurre dallo stile, \u00e8 stato realizzato in un periodo successivo rispetto a quello della facciata.\nLa chiesa \u00e8 stata restaurata nel 1928 da Luigi Serra; in questa occasione venne ripristinata l'antica veste interna romanica, rimuovendo gli stucchi, gli altari laterali e i controsoffitti, riportando le navate laterali all'altezza originaria, potendo di conseguenza riaprire le originarie monofore romaniche della navata centrale. In base alle tracce trovate nell'abside (ancora visibili) venne inoltre sopraelevato il pavimento del transetto per riportarlo alla quota originaria; a conclusione dei restauri, venne poi posto un altare maggiore in stile neoromanico, come si usava fare allora. Non venne invece ricostruita la parte superiore della facciata, perduta con il citato sisma del 1690.\nNel 1980 venne nuovamente restaurata a cura della Sopraintendenza archeologica delle Marche; con quest'ultimo intervento si eliminarono alcuni elementi del precedente restauro, abbassando la quota del presbiterio (come si nota dalle tracce sulla muratura dell'abside) ed asportando l'altare neoromanico. Si miglior\u00f2 inoltre la fruibilit\u00e0 della basilica paleocristiana sottostante e, per permettere di osservarne alcuni elementi, furono realizzati sul pavimento della chiesa romanica alcuni affacci protetti da lastre di vetro.\nResti della basilica paleocristiana.\nLa zona sotterranea \u00e8 parzialmente visibile attraverso le vetrate aperte nel pavimento della basilica sovrastante; saltuariamente vengono organizzate visite guidate. Conserva due strati di mosaici, policromi e ricchi di figurazioni simboliche (cespi d'acanto e volatili che richiamano quelli della Basilica paleocristiana di Aquileia), risalenti l'uno al IV e l'altro al VI secolo d.C. Essi appartenevano ad un tempio paleocristiano, probabilmente danneggiato durante la Guerra gotico-bizantina e poi restaurato; i due strati di mosaico sarebbero stati quindi realizzati l'uno prima della guerra e l'altro nel corso del restauro seguito ai danni.\nSempre nel medesimo sotterraneo \u00e8 possibile osservare:\nSopra alle rovine della basilica paleocristiana, in et\u00e0 romanica, fu costruita la chiesa attuale.\nNella zona dietro alle absidi della basilica paleocristiana \u00e8 visibile un tratto di mura in blocchi di arenaria, interpretate come resti della cinta urbana della fase ellenistica di Ancona.\nLa basilica paleocristiana \u00e8 l'antica chiesa di Santo Stefano?\nDalle parole di Sant'Agostino, padre e dottore della Chiesa cattolica, sappiamo che la fede cristiana ad Ancona ha un'origine molto precoce, legata al martirio di Santo Stefano, avvenuto nel I secolo dopo Cristo. Sant'Agostino narra l'episodio cos\u00ec:\nDalle parole di San Gregorio Magno sappiamo inoltre che la basilica di Santo Stefano di Ancona era la cattedrale ed era situata al di fuori delle mura cittadine\nMentre la pietra fu sempre gelosamente conservata in quanto preziosa testimonianza dell'arrivo del Cristianesimo in Ancona (ed \u00e8 tuttora esposta al Museo Diocesano), gli studiosi per secoli hanno cercato di identificare il primitivo luogo in cui essa era custodita, ossia il primitivo luogo di culto cristiano di Ancona, sorto nell'epoca in cui ancora le persecuzioni non erano finite. Recentemente alcuni hanno creduto di identificare proprio nella basilica sottostante Santa Maria della Piazza il primitivo santuario di Santo Stefano, poi divenuto la prima cattedrale cittadina. Naturalmente secondo questa ipotesi la basilica fu costruita dopo l'Editto di Costantino al posto del primitivo luogo di culto. Le ragioni principali dell'identificazione sono queste: "}
{"id": "1166096", "revid": "149726", "url": "https://it.wikipedia.org/wiki?curid=1166096", "title": "Ludovico delle Colombe", "text": ""}
{"id": "1166102", "revid": "1817847", "url": "https://it.wikipedia.org/wiki?curid=1166102", "title": "Alzo", "text": "L'alzo, in oplologia, \u00e8 il congegno di puntamento di una bocca da fuoco che permette di regolare l'elevazione del tiro e di conseguenza la gittata. Il termine si riferisce anche all'angolo di alzo o angolo di elevazione misurato, ovvero all'inclinazione della canna dell'arma rispetto alla linea di mira orizzontale.\nAngolo di alzo.\nCome \u00e8 noto il movimento di un corpo con una certa velocit\u00e0 iniziale e sottoposto ad un'accelerazione gravitazionale costante \u00e8 parabolico. Quindi, quando si lancia un proiettile da un'arma da fuoco, per colpire un certo punto (bersaglio) si deve orientare la canna con un certo angolo rispetto al segmento che congiunge l'arma con il bersaglio. L'angolo nel piano verticale formato dalla direzione della canna dell'arma con la congiungente con il bersaglio \u00e8 detto angolo di alzo. Ovviamente l'angolo di alzo (essendo costante l'accelerazione di gravit\u00e0) dipende dalla velocit\u00e0 iniziale del proietto e dalla distanza fra l'arma ed il bersaglio.\nNelle armi con una velocit\u00e0 iniziale relativamente elevata (cannoni) l'angolo di alzo generalmente \u00e8 inferiore ai 20-30\u00b0, salvo il tiro alle massime gittate del pezzo, invece per le armi a velocit\u00e0 iniziale pi\u00f9 ridotta (obici) l'angolo di alzo arriva fino a 45\u00b0, e per i mortai \u00e8 superiore anche a questo limite. Il limite di 45\u00b0 deriva dal fatto che, con un alzo di 45\u00b0, si ottiene la massima gittata dell'arma, supponendo trascurabili le perturbazioni esterne (fra cui l'attrito dell'aria, che generalmente non lo \u00e8).\nNel tiro contraerei l'alzo \u00e8 sempre piuttosto limitato, dato che non \u00e8 l'angolo che forma la direzione della canna con il terreno, ma l'angolo formato con la congiungente al bersaglio, quindi, anche se la canna pu\u00f2 assumere inclinazioni fino a 90\u00b0, data la velocit\u00e0 iniziale (sempre molto elevata) dei proiettili l'alzo resta a valori limitati.\nCongegno di alzo.\nFin dall'inizio dell'uso delle artiglierie furono introdotti metodi empirici per misurare l'angolo di alzo, sia direttamente (congegni di mira ottici), sia indirettamente, misurando l'angolo formato dalla canna dell'arma con il terreno.\nCongegni d'alzo per misura diretta.\nI congegni ottici per la misura diretta dell'alzo sono utilizzati generalmente sulle armi a tiro diretto (cannoni ed armi da fuoco portatili), dato che non richiede calcoli complessi per effettuare il tiro. In queste armi \u00e8 possibile utilizzare questi strumenti perch\u00e9 la velocit\u00e0 iniziale pu\u00f2 essere considerata costante (in quanto operano con cariche preconfezionate su canne di lunghezza fissa), quindi l'alzo dipende unicamente dalla distanza fra l'arma ed il bersaglio. Nei congegni di mira ottici si valuta l'angolo di alzo semplicemente facendo coincidere un mirino ed una tacca di mira, regolata sulla distanza valutata, con il bersaglio, l'altezza della tacca di mira fornisce alla canna direttamente l'alzo necessario. Nel caso di bersagli in movimento, la coincidenza viene effettuata su un reticolo per tenere conto anche della velocit\u00e0 relativa fra arma e bersaglio. I tipi di alzo pi\u00f9 diffusi sulle armi lunghe e su alcune pistole sono distinti in congegni a fogliette, rettilinei ed a quadrante.\nCongegni d'alzo a linea di mira fissa o \"a fogliette\".\nSono costituiti da pi\u00f9 \"ritti\" o \"fogliette\", incernierate ad una estremit\u00e0 su uno zoccolo solidale alla canna, mentre sull'altra estremit\u00e0 presentano una tacca di mira. Ogni foglietta ha un'altezza diversa corrispondente a distanze di tiro fisse, largamente intervallate da una foglietta all'altra. A seconda della distanza di tiro desiderata, si alza ruotando la foglietta corrispondente, lasciando le altre abbattute. Questo sistema, semplice ed economico, \u00e8 molto diffuso sui fucili da caccia. Per contro, per non complicare ed appesantire troppo il congegno, vengono montate al massimo tre o quattro fogliette, limitando cos\u00ec le linee di mira, tra l'altro notevolmente intervallate l'una dall'altra.\nCongegni d'alzo rettilinei.\nIn questi congegni il punto di mira si sposta nel piano stesso dell'alzo.\nCongegni d'alzo a quadrante.\nIn questi sistemi la linea di mira si sposta su una superficie curva con asse orizzontale e perpendicolare alla canna.\nCongegni d'alzo a misura indiretta.\nI congegni a misura indiretta vengono usati invece da obici e mortai (o da cannoni, quando effettuano il tiro indiretto), semplicemente ponendo il pezzo su un piano orizzontale (livellato su tre punti), valutando l'angolo e la distanza fra arma e bersaglio ed inclinando la canna di un certo angolo, da trovare su apposite tabelle, in cui viene dato in funzione della carica utilizzata per il lancio. Notare che obici e mortai in questo modo possono sparare anche su bersagli coperti alla vista."}
{"id": "1166111", "revid": "287204", "url": "https://it.wikipedia.org/wiki?curid=1166111", "title": "Congresso di Aquisgrana", "text": ""}
{"id": "1166116", "revid": "1305772", "url": "https://it.wikipedia.org/wiki?curid=1166116", "title": "Giulio Germanico", "text": ""}
{"id": "1166117", "revid": "125919460", "url": "https://it.wikipedia.org/wiki?curid=1166117", "title": "Rai Gulp", "text": "Rai Gulp \u00e8 un canale televisivo tematico italiano appartenente alla Rai, disponibile nella televisione digitale terrestre per le zone coperte dal RAI Mux A e nella televisione digitale satellitare. La programmazione \u00e8 dedicata a un pubblico giovane, nella fascia d'et\u00e0 compresa tra gli 8 e i 14 anni. La coordinazione del canale \u00e8 gestita dalla struttura Rai Ragazzi, la quale si occupa anche del canale Rai Yoyo.\nStoria.\nIl canale televisivo Rai Gulp \u00e8 nato il 1\u00ba giugno 2007 sulle frequenze di Rai Doc e Rai Futura, chiuse poco prima del suo lancio.\nDal 2009, in seguito alla chiusura del canale satellitare RaiSat Smash Girls, alcuni programmi che andavano in onda su quel canale sono presenti nel palinsesto di Rai Gulp.\nDal 27 aprile 2010 la programmazione del canale \u00e8 coordinata dalla struttura Rai Ragazzi.\nDall'autunno 2010 il canale cambia lievemente aspetto (per esempio nei promo e nei \"bumper\") e modifica il target di utenza nella fascia che va dagli 8 ai 14 anni. Vengono aggiunti nuovi cartoni, fiction per ragazzi e altri prodotti.\nDal 1\u00ba gennaio 2011 lo speaker ufficiale di Rai Gulp \u00e8 il doppiatore Emanuele Ruzza.\nDal 16 luglio 2012 il canale rinnova ancora una volta i bumper.\nDal 13 dicembre 2016 il canale trasmette i cartoni pi\u00f9 datati con formato nel formato panoramico pillarbox, cos\u00ec come Rai Yoyo, oltre a tutti gli altri canali Rai del digitale terrestre.\nDal 4 gennaio 2017 il canale \u00e8 visibile in alta definizione su Tiv\u00f9sat.\nIl 10 aprile 2017 il canale rinnova logo e grafica in contemporanea agli altri canali Rai.\nIl 14 aprile 2017 Luca Milano sostituisce Massimo Liofredi alla direzione di Rai Gulp e Rai Yoyo.\nDal luglio 2020 Rai Gulp non ha pi\u00f9 un proprio sito ma \u00e8 visibile in streaming su RaiPlay.\nDal 20 ottobre 2021, la versione in definizione standard sul digitale terrestre passa alla codifica MPEG-4 rimanendo visibile solo su dispositivi HD.\nIl 14 dicembre 2021, in seguito ad una riorganizzazione delle frequenze, viene eliminata la versione SD dal satellite, rimanendo disponibile solo in HD.\nAltre versioni.\nRai Gulp +1.\nDal 19 gennaio 2009 al 18 maggio 2010, esclusivamente sul digitale terrestre e nelle aree d'Italia dove si \u00e8 gi\u00e0 compiuto lo \"switch-off\" della televisione analogica terrestre, \u00e8 stata disponibile anche la versione timeshift \"+1\" del canale, che trasmetteva la stessa programmazione di Rai Gulp ritardata di un'ora; \u00e8 stato chiuso a una distanza di 1 anno e 4 mesi dalla nascita.\nRai Gulp HD.\n\u00c8 la versione in alta definizione di Rai Gulp, disponibile dal 4 gennaio 2017 sul canale 42 di Tiv\u00f9sat, sul canale 807 di Sky Italia e su RaiPlay dal 2019.\nPalinsesto.\nNel palinsesto di Rai Gulp vengono proposti vari generi, dalle serie animate alle live action, dai magazine ai documentari, fino ai film la domenica sera. Vengono principalmente trasmesse serie animate europee, come \"Huntik - Secrets &amp; Seekers\", \"L'isola di No\u00e8\", \"Leonardo\", \"Cocco Bill\", \"Pitt &amp; Kantrop\", \"Le Avventure di Geronimo Stilton\", \"Mia and Me\" ed altre.\nFino all'estate 2009 non erano mai stati trasmessi anime; i primi sono stati \"Romeo \u00d7 Juliet\" e \"ARIA\". In seguito sono arrivate serie come \"Pretty Cure\", serie storiche come \"Il Tulipano Nero\", \"Mim\u00ec e la nazionale di pallavolo\", \"Il grande sogno di Maya\", \"D'Artagnan e i moschettieri del re\" o serie in prima visione come \"Deltora Quest\" e \"Capeta\".\nNell'ottobre del 2010 \u00e8 stato stipulato un accordo tra Rai e Nickelodeon, cos\u00ec su Rai Gulp approdano \"Avatar - La leggenda di Aang\" e live action come \"Big Time Rush\", \"Unfabulous\", \"The Naked Brothers Band\", \"Victorious\", \"School of Rock\", \"Grachi\", \"Naturalmente Sadie!\" e \"House of Anubis\". Altre live action trasmesse sono \"Ginevra Jones\", \"Geni per caso\", \"I Dream\" e \"Elephant Princess\".\nNell'ottobre 2013 viene trasmessa la serie \"Digimon Fusion Battles\" rimasta incompleta su Rai 2. Durante le festivit\u00e0 2013 vengono trasmessi anche alcuni film della Disney e Sony Pictures.\nIl 15 novembre 2014 \u00e8 stato trasmesso lo Junior Eurovision Song Contest, concorso canoro nel quale l'Italia ha debuttato con la vittoria, ottenendo 151.000 spettatori e lo 0,65% di share.\nIl 28 febbraio 2015 Rai Gulp ha trasmesso una manifestazione internazionale con grandi artisti e performance musicali di alto livello, il BRIT Awards 2015.\nOrari delle trasmissioni.\nFino al 30 giugno 2007 il canale prevedeva una programmazione limitata, non andando in onda la sera. Dal 1\u00ba luglio la programmazione \u00e8 stata rimandata fino alle ore 23. Da ottobre 2008 Rai Gulp ha posticipato la fine delle trasmissioni a mezzanotte. Dal 18 maggio 2010 trasmette 24 ore su 24.\nAscolti.\nShare 24h di Rai Gulp.\nDati Auditel relativi al giorno medio mensile sul target individui 4+."}
{"id": "1166119", "revid": "287204", "url": "https://it.wikipedia.org/wiki?curid=1166119", "title": "Dito di zinco", "text": "I motivi a dito di zinco (o, con accezioni leggermente differenti tra loro, zinc finger o zinc cluster) sono specifiche regioni proteiche in grado di legare il DNA.\nLa scoperta.\nLe dita di zinco svolgono un ruolo importante nel riconoscimento del DNA. La loro scoperta \u00e8 stata possibile grazie al fattore di trascrizione TFIIIA degli ovociti della rana acquatica \"Xenopus laevis\".\nZinc Finger.\nI motivi \"zinc finger\" sono caratterizzati dalla presenza di un atomo di zinco o nel caso dei motivi zinc cluster da due. \nLe proteine che presentano questi motivi sono caratterizzati da un alfa elica che si inserisce nel solco maggiore del DNA prendendo interazione con le basi. Sulla faccia dell'elica si trovano residui di istidina che vanno ad interagire con l'atomo di zinco.\nL'interazione con l'atomo di zinco permette di mantenere saldamente posizionata l'elica all'interno del solco maggiore poich\u00e9 lo zinco stesso interagisce con residui di cisteina posizionati sulla faccia di due foglietti beta antiparalleli. Molto spesso i motivi zinc finger possono essere collegati l'uno all'altro grazie ad interazioni testa coda, provocando due importanti reazioni:\nRiconoscimento modulare.\nLe sequenze delle dita di zinco si intrecciano attorno ai filamenti di DNA e dell'RNA, legandosi nelle invaginazioni, inserendo cos\u00ec gli amminoacidi per la lettura delle basi azotate; se le dita di zinco sono legate pi\u00f9 duramente, queste possono leggere sequenze pi\u00f9 lunghe di DNA.\nVarianti.\nUna variante possono essere i motivi \"zinc cluster\" usati ad esempio nell'attivatore di lievito gal4 per legare il DNA nel suo specifico sito di legame."}
{"id": "1166133", "revid": "547034", "url": "https://it.wikipedia.org/wiki?curid=1166133", "title": "Megaerbe", "text": "Le megaerbe sono un gruppo di piante erbacee perenni diffuse in prevalenza nelle isole subantartiche neozelandesi.\nLa loro caratteristica comune \u00e8 la grossa taglia, con grosse foglie carnose e fiori dai colori insoliti; queste caratteristiche sono frutto dell'evoluzione su isole prive di animali erbivori, ma sono insolite per piante che vivono in ambienti dal clima nuvoloso, freddo ed umido per la massima parte dell'anno, condizioni queste che normalmente hanno effetto riducente sulle piante. \nStoria e distribuzione.\nIl termine \"megaerba\" fu coniato nel 1839 da Joseph Hooker, botanico della spedizione antartica di James Clark Ross, che descrisse queste piante come \"proprietarie dei pi\u00f9 bei fiori al di fuori dei Tropici\".\nLe megaerbe crescono su molte delle Isole sub-antartiche della Nuova Zelanda, in particolare sulle isole Snares, sulle isole Auckland e sulle isole Campbell.\nQui, in condizioni meteorologiche umide, fredde, nuvolose ed estremamente ventose e con un terreno a composizione povera di sali ed acida, i progenitori delle megaerbe cominciarono ad evolversi fino alle specie attuali.\nSpecie.\nEcco riportate di seguito alcune fra le specie pi\u00f9 comuni di megaerbe:\nLa maggior parte delle megaerbe tende ad avere fioriture di massa ogni tre anni; tuttavia, non \u00e8 raro avere fioriture individuali al di fuori di questi periodi, che tuttavia sono molto meno spettacolari.\nMinacce.\nLa maggior parte delle isole subantartiche neozelandesi eccetto le Campbell (dove si trovano basi di ricerca scientifica e meteorologica) sono disabitate; nel XIX secolo, su queste isole furono tuttavia introdotti animali domestici come conigli, mucche, capre, pecore e maiali, per poter provvedere al sostentamento di eventuali naufraghi che avessero potuto raggiungere tali isole.\nLe popolazioni rinselvatichite di questi animali si riprodussero velocemente e, cibandosi delle megaerbe, le portarono sull'orlo dell'estinzione.\nNel 1987, il governo neozelandese promosse l'eradicazione di questi animali dalle isole, che venne completata nel 1993; l'antica estensione dell'areale di queste piante e la loro diffusione si ripristinarono completamente dopo tre soli anni, nel 1996, lasciando stupiti i botanici.\nOggi, raccogliere megaerbe \u00e8 proibito; si \u00e8 notato, infatti, che gli esemplari legalmente importati in altri paesi, o nella stessa Nuova Zelanda, stentano a crescere in terreni e condizioni climatiche apparentemente migliori di quelle presenti nel loro areale originario."}
{"id": "1166137", "revid": "151504", "url": "https://it.wikipedia.org/wiki?curid=1166137", "title": "Gilwell", "text": ""}
{"id": "1166145", "revid": "76963", "url": "https://it.wikipedia.org/wiki?curid=1166145", "title": "Ralph Strait", "text": "Le sue apparizioni televisive comprandono vari telefilm, tra cui \"L'incredibile Hulk\", \"La famiglia Bradford\", \"Hazzard\" e \"Magnum, P.I.\".\nPer quanto riguarda il grande schermo i film pi\u00f9 importanti nei quali ha recitato sono \"Kaan principe guerriero\" e \"\" (tutti e due del 1982).\nStrait muore a New York nel 1992 per arresto cardiaco all'et\u00e0 di 56 anni."}
{"id": "1166149", "revid": "767487", "url": "https://it.wikipedia.org/wiki?curid=1166149", "title": "Milena Manni", "text": "Biografia.\nDopo un valido apprendistato (scuola di canto e di pianoforte) nella sua citt\u00e0 natale e una lunga gavetta nelle balere emiliane, partecipa ad alcuni concorsi per voci nuove e riesce ad ottenere un contratto discografico con la Carosello Records. Esordisce su 45 giri nel 1964 con \"Amare non \u00e8 pi\u00f9 cos\u00ec facile\", disco che passa quasi inosservato.\nLa primavera successiva lancia \"Carlomagno\" (1965), versione italiana della filastrocca infantile che miete enorme successo in Francia cantata da France Gall. Il brano non otterr\u00e0 in Italia lo stesso riscontro, ma gode di una buona promozione radiofonica. Ulteriore promozione viene offerta a Milena con l'opportunit\u00e0 di incidere \"Undici uomini e un pallone\" e \"Daniela batte il crawl\" che diventano sigle del programma \"Invito allo sport\".\nNell'autunno Milena viene notata da Mike Bongiorno, che decide di lanciarla, assieme ad Anna Identici e Anna Marchetti, nel quiz televisivo \"La fiera dei sogni\", trasmissione in cui sar\u00e0 una presenza fissa per tutto l'inverno. L'anno successivo partecipa a Un disco per l'estate 1966 con \"Un debito di baci\", forse il suo brano pi\u00f9 conosciuto.\nL'anno successivo partecipa alla selezione svizzera per l'Eurovision Song Contest 1967 con \"Far\u00f2 come vuoi\"; sempre nel 1967 \u00e8 una delle concorrenti del programma musicale Settevoci, nella puntata di domenica 30 aprile, in cui presenta \"Far\u00f2 come vuoi\".\nDotata di una voce brillante e duttile, ma di scarsa personalit\u00e0 (come molte esordienti dell'epoca il suo stile imitava quello di Rita Pavone e di Mina), Milena continua a incidere 45 giri, alternando brani di autori italiani (Giorgio Calabrese, Gianfranco Intra, Ettore Ballotta) a cover di pezzi stranieri tratti soprattutto da colonne sonore.\nTerminata l'esperienza con la Carosello, Milena torna ad incidere qualche 45 giri all'inizio degli anni settanta per la PDU, etichetta discografica di Mina, per poi terminare definitivamente la sua carriera artistica."}
{"id": "1166152", "revid": "729019", "url": "https://it.wikipedia.org/wiki?curid=1166152", "title": "Isola di Bering", "text": "L'isola di Bering (gi\u00e0 Ava\u010da, ) \u00e8 un'isola russa che fa parte delle isole del Commodoro. \u00c8 situata nel mare di Bering, al largo della penisola della Kam\u010datka, separata da quest'ultima dall'omonimo stretto. A est, lo stretto dell'Ammiraglio Kuznecov la separa dall'isola Mednyj.\nLunga 90\u00a0km, larga in media 24\u00a0km, \u00e8 la maggiore delle isole del Commodoro.\nConsiste in una landa collinosa priva di alberi, dove regna quasi sempre la nebbia; \u00e8, inoltre, frequentemente soggetta a terremoti.\nNonostante sia un'isola assai desolata e dal clima estremamente rigido, su di essa sorge il villaggio di Nikol'skoe, abitato da 800 persone, almeno 300 delle quali aleuti; quasi tutti gli abitanti lavorano nell'ambito della pesca.\nQuest'isola \u00e8 famosa perch\u00e9 l'esploratore danese al servizio dei russi Vitus Bering vi approd\u00f2 in seguito ad un naufragio e qui trov\u00f2 la morte assieme a molti dei suoi uomini nel dicembre del 1741.\nL'isola di Bering \u00e8 detta anche comunemente l'isola fluttuante, poich\u00e9 si trova assai vicino al punto in cui passa la linea internazionale del cambio di data."}
{"id": "1166154", "revid": "125965531", "url": "https://it.wikipedia.org/wiki?curid=1166154", "title": "La patente", "text": "La patente \u00e8 una novella di Luigi Pirandello, pubblicata nel 1911 sul Corriere della Sera, inclusa nella raccolta \"Novelle per un anno\" nel 1922.\nProtagonista della novella \u00e8 Rosario Chi\u00e0rchiaro, un uomo scacciato dal banco dei pegni per essere stato considerato uno iettatore. I superstiziosi temono talmente gli influssi della malasorte che egli apporta che, al suo passaggio, fanno i pi\u00f9 svariati segni scaramantici: toccano il ferro, fanno il gesto delle corna.\nAgli occhi del giudice D'Andrea sembra che Chiarchiaro abbia querelato due giovani che in sua presenza hanno fatto \"gli scongiuri di rito\": ma non \u00e8 cos\u00ec. Nell'ufficio del giudice, Chiarchiaro, per lo stupore di D'Andrea, arriva vestito come un perfetto menagramo. Il protagonista dichiara che non ha nessuna intenzione di far condannare i due giovani: il suo obiettivo \u00e8 invece quello di ottenere una patente di iettatore con cui pretendere di essere pagato per evitare i suoi malefici. Infatti Chiarchiaro, stanco della schifosa umanit\u00e0, vuole ora vendicarsi sfruttando la superstizione popolare imponendo una tassa che nessuno al suo passaggio rifiuter\u00e0 di pagare.\nTematiche.\nAnche in questa novella, dal carattere pessimistico e dallo stile verista verghiano, Pirandello espone il suo gioco delle maschere dove con un atto grottesco di ribellione vince una finta giustizia su una reale ingiustizia.\n\"La patente\" affronta il tema tipicamente pirandelliano del contrasto fra ci\u00f2 che siamo e ci\u00f2 che pensano di noi. Questo tema emerge attraverso una vicenda legata all'ignoranza e alla superstizione di una societ\u00e0 culturalmente arretrata, in cui perfino i giudici credono alla iettatura e al malocchio. Di fronte a questa societ\u00e0, che impone all'individuo una \"maschera\" odiosa e opprimente, l'uomo non pu\u00f2 ribellarsi, ma solo accettare il proprio destino.\nFortuna dell'opera.\nDa questa novella \u00e8 stato tratto nel 1954 l'episodio omonimo diretto da Luigi Zampa e sceneggiato da Vitaliano Brancati con Tot\u00f2 nel ruolo di Rosario Chiarchiaro nel film \"Questa \u00e8 la vita\"."}
{"id": "1166156", "revid": "767487", "url": "https://it.wikipedia.org/wiki?curid=1166156", "title": "Rose rosse per il f\u00fchrer", "text": "Rose rosse per il f\u00fchrer \u00e8 un film del 1968 diretto da Fernando Di Leo.\nTrama.\nDurante la seconda guerra mondiale un capitano statunitense cerca di recuperare, con la collaborazione di alcuni partigiani, un prezioso memorandum dalle mani dei nazisti."}
{"id": "1166166", "revid": "1023546", "url": "https://it.wikipedia.org/wiki?curid=1166166", "title": "Domande di Esdra", "text": " \nDomande di Esdra \u00e8 un apocrifo dell'Antico Testamento di epoca tarda, scritto in armeno e di origine cristiana.\nContiene 6 domande rivolte da Esdra all'\"angelo di Dio\"."}
{"id": "1166179", "revid": "1573940", "url": "https://it.wikipedia.org/wiki?curid=1166179", "title": "Phalacrocorax perspicillatus", "text": "Il cormorano di Pallas (Phalacrocorax perspicillatus ), conosciuto anche sotto i nomi di cormorano gigante o cormorano dagli occhiali \u00e8 un uccello della famiglia Phalacrocoracidae, estintosi nel 1870.. A meno di cento anni dalla scoperta, esso fu completamente sterminato. La sua \u00abesistenza\u00bb fu cos\u00ec breve che un solo naturalista riusc\u00ec ad osservarlo, vivendo sulla minuscola isola di Bering, che costituiva la sua unica area di diffusione. Di questa specie esiste soltanto, complessivamente, una scarsa decina di esemplari impagliati, nei musei di Dresda, Helsinki, Leida, Londra e San Pietroburgo.\nDescrizione.\nIl cormorano di Pallas somiglia in tutto alle altre specie di cormorani esistenti, tranne nel fatto che la sua taglia \u00e8 molto pi\u00f9 grande. Secondo Steller, pesava da 6 a 7\u00a0kg e la sua taglia era uguale a quella di un'oca. Il piumaggio \u00e8 completamente nero, con riflessi metallici verdi, salvo sui fianchi, dove presenta due macchie bianche sottoalari. La testa e la nuca sono ornate di lunghe e soffici piume, formanti un ciuffo. La base del becco, nuda, \u00e8 rossastra. La femmina, di taglia pi\u00f9 ridotta, \u00e8 sprovvista di ciuffo e non ha \u00abocchiali\u00bb bianchi.\nScoperta.\nNel 1741, nel corso della memorabile spedizione del navigatore danese Vitus Bering, una delle sue navi, la \"Saint-Pierre\", fu vittima di una avaria, and\u00f2 alla deriva e si aren\u00f2 sulla costa rocciosa di una piccola isola deserta, nota in seguito con il nome di isola di Bering. Lo sfortunato esploratore doveva morirvi di scorbuto il 19 dicembre 1741. Mettendo piede sull'isola, Steller, che era l'assistente scientifico di Bering, not\u00f2 di primo acchito delle colonie di uccelli sconosciuti. Egli osserv\u00f2 accuratamente le caratteristiche di questi grandi cormorani, che nessuno aveva visto altrove. Il cormorano di Pallas non esisteva se non sull'isola di Bering, la maggiore tra le isole del Commodoro, all'estremit\u00e0 occidentale dell'arcipelago delle Aleutine. Questa piccola isola subartica, dal clima piovosissimo ed inospitale, misura 35\u00a0km di lunghezza e 18 di larghezza. \u00c8 da supporre che questo uccello, un tempo, sia vissuto su altre isole delle Aleutine, dove sarebbe stato annientato da cataclismi vulcanici. Fu lo zoologo russo Pallas a pubblicare, nel 1811, la prima descrizione scientifica del cormorano di Pallas, basandosi sugli appunti manoscritti di Steller.\nEstinzione.\nAncora numerosi quando Steller sbarc\u00f2 sull'isola, in meno di cento anni questi cormorani scomparvero. Fra il 1840 e il 1850, il governatore regionale russo Kupriyanov, che era un appassionato cacciatore, si rec\u00f2 a parecchie riprese nell'isola di Bering, dove raccolse alcuni cormorani, gi\u00e0 rari in quel tempo. Tutti gli esemplari conservati nei musei furono raccolti da lui. Ne don\u00f2 uno al capitano Belcher, della \"Sulphur\", che a sua volta ne fece dono al British Museum, ed altri ne invi\u00f2 a San Pietroburgo, da dove uno and\u00f2 a finire a Leida.\nQuando, nel 1826, la Compagnia russo-statunitense delle pellicce stabil\u00ec un campo a Bering, essa import\u00f2 manodopera aleutina. Quei cacciatori di pellicce dovettero cibarsi della carne dei cormorani di Pallas, che trovarono succulenta, al contrario di quella di altre specie di cormorani, assolutamente immangiabile. Gi\u00e0 era stato riferito da Steller che l'equipaggio di Vitus Bering teneva in gran conto questi cormorani. In seguito, i cacciatori di foche e di lontre di mare, che vivevano temporaneamente nell'isola, abbatterono pure questi uccelli, inermi e persino sprovvisti dell'istinto di fuga, a colpi di randello. Giova qui ricordare che all'arrivo di Bering, l'isola contava una rilevante popolazione di volpi polari e di lontre di mare. Pu\u00f2 quindi darsi che questi carnivori abbiano pure contribuito a decimare questi indifesi volatili.\nBiologia.\nNulla si sa circa la riproduzione del cormorano di Pallas. L'ornitologo americano Stejneger, che soggiorn\u00f2 a lungo nell'isola di Bering, pens\u00f2 che questo uccello, probabilmente, nidificasse sugli isolotti rocciosi nelle immediate vicinanze di Bering, e non sull'isola stessa. Quanto alle abitudini del cormorano di Pallas, si sa solo che era un uccello lento, facile a prendersi e che si nutriva di pesci. Steller, che fu l'unico naturalista al mondo ad osservare questa specie, non dice gran che di pi\u00f9, a questo proposito. Non si sa nemmeno se questo cormorano fosse inadatto al volo o se riuscisse ad alzarsi in volo, nonostante le sue ali ridotte."}
{"id": "1166185", "revid": "110157", "url": "https://it.wikipedia.org/wiki?curid=1166185", "title": "North American Soccer League 1981", "text": "Il 14\u00ba campionato NASL, disputatosi nel 1981, fu giocato da 21 delle 24 squadre della stagione precedente. Infatti, dopo la fine della NASL 1980, le squadre di Washington D.C., Houston e Rochester si ritirarono. La capitale tuttavia rimase nel campionato perch\u00e9 il suo posto fu preso dai Detroit Express che si spostarono e continuarono cos\u00ec l'esperienza dei Washington Diplomats. I New England Tea Men divennero i Jacksonville Tea Men e i Philadelphia Fury divennero i Montr\u00e9al Manic. Stante il contemporaneo spostamento in Canada anche dei Memphis Rogues, divenuti i Calgary Boomers, quel paese vant\u00f2 nel 1981 la presenza pi\u00f9 qualificata in NASL, con 5 compagini su 21 (ivi contando anche Toronto e Vancouver, gi\u00e0 vincitori del torneo una volta a testa, ed Edmonton).\nCampioni 1981 furono i Chicago Sting, che vinsero il primo dei loro due titoli, battendo in finale i campioni uscenti dei New York Cosmos.\nFormula.\nVista la composizione irregolare del tabellone, fu abbandonata la formula delle \"conference\" e si torn\u00f2 alle divisioni. Ne furono previste cinque (orientale, meridionale, centrale, occidentale e nord-occidentale). Ad accedere agli ottavi di finale furono le migliori quindici piazzate tra tutte le divisioni:"}
{"id": "1166189", "revid": "78273", "url": "https://it.wikipedia.org/wiki?curid=1166189", "title": "Minuscola merovingica", "text": ""}
{"id": "1166190", "revid": "22356", "url": "https://it.wikipedia.org/wiki?curid=1166190", "title": "Hydrodamalis", "text": ""}
{"id": "1166192", "revid": "75435", "url": "https://it.wikipedia.org/wiki?curid=1166192", "title": "Enoch slavo", "text": ""}
{"id": "1166193", "revid": "75435", "url": "https://it.wikipedia.org/wiki?curid=1166193", "title": "Apocalisse di Enoch", "text": ""}
{"id": "1166194", "revid": "75435", "url": "https://it.wikipedia.org/wiki?curid=1166194", "title": "Segreti di Enoch", "text": ""}
{"id": "1166196", "revid": "5695", "url": "https://it.wikipedia.org/wiki?curid=1166196", "title": "Resa (chimica)", "text": "Con il termine resa, in chimica vengono indicate diverse figure di merito che fanno riferimento alla quantit\u00e0 di prodotto che si \u00e8 riusciti ad ottenere da una reazione chimica.\nResa effettiva.\nSi definisce resa Assoluta (o resa Effettiva) formula_1 il rapporto tra la quantit\u00e0 di prodotto ottenuto dallo svolgimento di una reazione chimica e la quantit\u00e0 di reagente inizialmente contenuto nell'ambiente di reazione.\nResa teorica.\nLa resa teorica \u00e8 la quantit\u00e0 di prodotto teoricamente ottenibile se tutto il reagente limitante L si trasformasse durante la reazione chimica. La resa teorica \u00e8 pari a:\ndove:\nTrattandosi nL di un valore di massa, la resa teorica pu\u00f2 essere espressa in grammi.\nResa relativa.\nLa resa relativa \u00e8 la frazione della resa effettiva rispetto a quella teorica:\nEssendo il rapporto di due quantit\u00e0 omogenee (cio\u00e8 aventi la stessa unit\u00e0 di misura), la resa relativa \u00e8 una quantit\u00e0 adimensionale.\nL'introduzione del concetto di resa relativa \u00e8 dovuto al fatto che spesso nello svolgimento di una reazione chimica solo una parte dei reagenti viene convertita nei prodotti, mentre un'altra parte si ritrova non reagita, per cui dopo lo svolgimento della reazione chimica nell'ambiente di reazione si trovano sia i prodotti della reazione sia i reagenti. In particolare all'aumentare della resa relativa diminuisce la quantit\u00e0 di reagenti non convertiti, cio\u00e8 aumenta la purezza dei prodotti.\nIn genere quando si parla di resa si fa riferimento propriamente alla nozione di \"resa relativa\": praticamente questa \u00e8 sempre inferiore a 1 (al 100%), poich\u00e9 lo sviluppo di reazioni chimiche indesiderate (concorrenti o consecutive), che consumano i prodotti o i reagenti della reazione principale, oppure a causa di perdite di prodotto per altre ragioni legate alla tipologia costruttiva dell'impianto (per esempio trasporto del soluto da parte di una corrente di spurgo).\nL'aumento della resa chimica pu\u00f2 essere raggiunto tramite l'utilizzo di catalizzatori (i quali modificano le velocit\u00e0 di reazione in gioco, favorendo il procedere della reazione chimica principale), operando in una situazione di eccesso di reagenti, modificando la temperatura o la pressione del sistema. Un altro metodo per aumentare la resa consiste nel ricorrere a sintesi one-pot.\nLa resa risulta allora il prodotto tra conversione e selettivit\u00e0:\nResa percentuale.\nLa resa percentuale \u00e8 pari alla resa relativa moltiplicata per 100 (cio\u00e8 \u00e8 la resa relativa espressa in percentuale):\nquindi ad esempio una resa relativa unitaria corrisponde ad una resa percentuale del 100%.\nLa resa percentuale \u00e8 una quantit\u00e0 adimensionale.\nResa materiale.\nLa resa materiale (in inglese \"material yield\") \u00e8 pari al rapporto tra moli di reagente trasformate nel prodotto desiderato e moli totali di reagente consumato (sia dalla reazione principale che da altre reazioni indesiderate).\nLa resa materiale \u00e8 una quantit\u00e0 adimensionale.\nA partire dalla resa materiale \u00e8 possibile stimare il consumo annuo di materie prime da parte di un impianto chimico per fissato \"output\" di prodotto.\nResa spazio-temporale.\nLa resa spazio-temporale (in inglese \"space-time yield\") si esprime come il rapporto tra la massa di prodotto rispetto al volume reattore e al tempo impiegato per ottenerlo, ovvero:\nLa resa spazio-temporale pu\u00f2 essere espressa in kg/m3\u00b7s."}
{"id": "1166197", "revid": "1573940", "url": "https://it.wikipedia.org/wiki?curid=1166197", "title": "Chiesa di Santa Maria del Santo Monte di Piet\u00e0", "text": "Santa Maria del Santo Monte di Piet\u00e0, comunemente Santa Maria del Monte, \u00e8 una chiesa in stile gotico - catalano del XVI secolo.Il monumento si trova a Cagliari, in via Corte d'Appello, nella parte bassa del Castello.La chiesa \u00e8 oggi sede del Sovrano Militare Ordine di Malta.\nStoria.\nUna prima chiesa venne edificata intorno al 1564, quale nuova sede della Arciconfraternita del Sacro Monte di Piet\u00e0, istituita da papa Clemente VII nel 1530.\nI membri della confraternita, appartenenti a famiglie nobili, erano impegnati in varie opere assistenziali, tra le quali grande importanza veniva data al conforto dei condannati a morte.Inizialmente l'istituzione aveva sede in Santa Croce, antica sinagoga convertita in chiesa nel 1492, all'indomani dell'espulsione degli ebrei dai possedimenti del re di Spagna.Quando nel 1564 la chiesa di Santa Croce venne ceduta ai Gesuiti, appena giunti in citt\u00e0, venne edificata poco distante una nuova chiesa per la confraternita del Sacro Monte. Tale edificio venne demolito solo quattro anni pi\u00f9 tardi, nel 1568, in seguito ai lavori di riammodernamento delle mura di Cagliari voluti da Filippo II di Spagna.La nuova chiesa, l'attuale, venne edificata, sempre nella zona di Santa Croce, in stile gotico - catalano.\nNel XIX secolo la chiesa pass\u00f2 di propriet\u00e0 al Comune in seguito alle leggi di eversione dell'asse ecclesiastico e la confraternita si sciolse. Santa Maria del Monte venne utilizzata per i pi\u00f9 svariati scopi, tra cui sede della Corte d'Assise, ricovero per anziane (negli intorno alla seconda guerra mondiale) ed infine palestra di scherma del CUS Cagliari (fino alla met\u00e0 degli anni ottanta del XX secolo); infine fu abbandonata all'incuria e al degrado.Dopo lunghi restauri la chiesa \u00e8 stata riaperta nel 1998 e affidata alla delegazione della Sardegna del Sovrano Ordine di Malta, che in cambio rende accessibile l'edificio, offrendo anche spiegazioni sulla sua storia e le opere d'arte in esso contenute.La chiesa \u00e8 officiata una volta al mese e ospita spesso concerti e diverse altre iniziative culturali.\nDescrizione.\nLa chiesa di Santa Maria del Monte si trova nel cuore di quello che anticamente fu il quartiere ebraico, prospettante su una piazzetta quadrangolare raggiungibile dalla via Santa Croce, discendendo due rampe di scale, o dalla via Corte d'Appello, superato il portico dell'ex Collegio Gesuitico di Santa Croce.La facciata \u00e8 molto spoglia, a terminale piatto, sulla quale si apre una finestra semicircolare e il portale sormontato da un arco gotico.L'interno \u00e8 caratterizzato principalmente dalle volte a crociera, semplici sulle prime due campate, stellata quella sul presbiterio.\nIl tempio si sviluppa su di un'unica navata, due campate, una cappella laterale a destra, il presbiterio e il coro.Il coro, voltato a cupoletta ottagona e la cappella laterale, fanno probabilmente parte di una fase costruttiva posteriore rispetto alla fabbrica gotica, in quanto se ne distaccano stilisticamente inserendo elementi rinascimentali.La chiesa, che nelle diverse vicissitudini che l'hanno interessata ha perduto i suoi arredi, \u00e8 stata recentemente ornata con alcuni dipinti provenienti dalla Sacrestia della Chiesa di San Michele in via Ospedale. Cinque di essi sono opere del 1680 di Giuseppe Deris, rappresentanti i \"Misteri Gaudiosi\" del Rosario, gli altri due rappresentano entrambi i \"Santi Anna e Gioacchino con Maria bambina\", opere rispettivamente di Giovanni Marghinotti e Giuseppe Caboni del XIX secolo."}
{"id": "1166199", "revid": "73537", "url": "https://it.wikipedia.org/wiki?curid=1166199", "title": "Maung Lwin", "text": ""}
{"id": "1166206", "revid": "4175", "url": "https://it.wikipedia.org/wiki?curid=1166206", "title": "Per quando noi non ci saremo", "text": "Per quando noi non ci saremo \u00e8 il primo album in studio long playing del gruppo musicale italiano dei Nomadi, pubblicato in Italia dalla Columbia nel 1967.\nDescrizione.\nL'album comprende molte canzoni gi\u00e0 pubblicate come singolo a 45 giri gi\u00e0 dall'anno precedente come \"Noi non ci saremo/Spegni quella luce\", Come potete giudicar (il primo successo del gruppo), \"Dio \u00e8 morto\" e \"Per fare un uomo\".\nOltre alle canzoni in cui compare ufficialmente come autore, Francesco Guccini lo \u00e8 anche dei brani \"Noi non ci saremo\" e \"Noi\", depositate per\u00f2 alla Siae da Tony Verona e dal maestro Mansueto Deponti (che usava lo pseudonimo \"Pontiack\") perch\u00e9 nel 1966 Guccini non era ancora iscritto.\nIl brano che d\u00e0 il titolo al disco \u00e8 una poesia di Guccini su musica di Cesare Tagliazucchi e Beppe Carletti, recitata non da Augusto Daolio, che era la voce solista del gruppo, ma dal doppiatore milanese Luigi Paoletti, non accreditato sul disco.\nSono presenti nel disco alcune cover: oltre a \"Come potete giudicar\" (\"The Revolution Kind\", successo da solista di Sonny Bono), \"Ti voglio\" \u00e8 la versione in italiano di \"I want you\" di Bob Dylan, contenuta in \"Blonde on Blonde\", mentre \"Quattro lire e noi\" \u00e8 \"My mind's eye\", successo degli Small Faces.\n\"Baraduk\u00e0\" \u00e8 un brano strumentale, mentre \"Ma piano (Per non svegliarmi)\", scritta da Gianni Meccia, era stata presentata con testo differente al Festival di Sanremo 1967, cantata da Nico Fidenco e Cher, senza accedere alla finale. In questo primo album tutte le canzoni sono cantate da Augusto Daolio.\nTracce.\nLato B.\nBonus tracks:"}
{"id": "1166207", "revid": "2164596", "url": "https://it.wikipedia.org/wiki?curid=1166207", "title": "Vignale (Novara)", "text": "Vignale \u00e8 un quartiere di abitanti della citt\u00e0 di Novara, appartenente alla \"Circoscrizione Nord\", ed \u00e8 formato da due nuclei abitati distinti: l'omonima frazione e il piccolo borgo di Isarno, posto in aperta campagna, quasi al confine comunale con Caltignaga.\nVi hanno sede importanti attivit\u00e0 come la casa editrice De Agostini e l'istituto di istruzione superiore Giuseppe Bonfantini.\nImportante \u00e8 anche l'agricoltura, in particolare si coltivano riso e mais.\nVignale \u00e8 collegata al capoluogo, oltre che dagli autobus urbani, anche dalla ferrovia. Infatti la stazione ferroviaria della frazione costituisce il nodo di raccordo fra tre linee distinte provenienti rispettivamente da Arona-Oleggio, Borgomanero e Varallo Sesia-Romagnano Sesia.\nFino agli anni Sessanta del secolo scorso, il paese era distaccato dalla citt\u00e0 di Novara, ma non ha mai costituito un comune autonomo.\nL'armistizio di Vignale.\nIn data 23 marzo 1849 avvenne la disastrosa battaglia di Novara o battaglia della Bicocca, combattuta tra i soldati austriaci di Radetzky e quelli sabaudi del Regno di Sardegna, segnando cos\u00ec la fine della prima guerra di indipendenza e la caduta del re Carlo Alberto; il giorno successivo venne firmato un armistizio a Vignale (nella Cascina Fizzotti) tra il nuovo re di Sardegna Vittorio Emanuele II, appena succeduto al padre Carlo Alberto, che aveva abdicato proprio in seguito alla sconfitta di Novara, e il maresciallo austriaco Radetzky. L'armistizio impose il ritiro della flotta sarda dall'Adriatico e la temporanea occupazione austriaca della piazzaforte di Alessandria e del quadrilatero strategico tra la Lomellina e il Monferrato.\nL'occupazione cess\u00f2 in virt\u00f9 della successiva pace di Milano (6 agosto 1849), che impose tuttavia al Piemonte condizioni tali da indurre la Camera a rifiutarsi di ratificarla. Il re quindi la sciolse e indisse nuove elezioni, facendo appello direttamente all'elettorato con il proclama di Moncalieri (20 novembre 1849), affinch\u00e9 risultasse una maggioranza favorevole alla pace. Anche i patrioti milanesi, che l'anno prima erano insorti nelle Cinque giornate, aprendo le porte della citt\u00e0 a Carlo Alberto, restarono delusi per l'interruzione della guerra e dovettero attendere l'ascesa al potere di Cavour per poter di nuovo sperare nell'iniziativa sabauda.\nL'eccidio di Vignale.\nNell'agosto 1944 alcuni giovani novaresi rifiutarono l'arruolamento nell'esercito della Repubblica Sociale Italiana e si nascosero presso amici e parenti nelle cascine nei dintorni di Novara. Scoperti e catturati dalla squadraccia fascista di Martino che operava nella zona vennero imprigionati nel carcere della citt\u00e0.\nIl 24 dello stesso mese a Vignale i partigiani misero a segno un'azione con cui fecero saltare sia il ponte stradale che quello ferroviario costruiti sul Canale Cavour. L'attentato non fece vittime, ma scaten\u00f2 la rappresaglia fascista: il 26 agosto 1944 a Vignale vennero uccisi i tredici giovani incarcerati.\nFurono le donne del posto, con l'aiuto di Rina Musso e Piero Fornara, a ricomporre i corpi degli uccisi."}
{"id": "1166215", "revid": "76963", "url": "https://it.wikipedia.org/wiki?curid=1166215", "title": "William Holman Hunt", "text": "Biografia.\nWilliam Hobman Hunt - solo dopo l'artista cambi\u00f2 il suo secondo nome in Holman - nacque a Londra il 2 aprile 1827. Inizialmente venne avviato alla pratica commerciale; resosi conto della propria vocazione artistica, tuttavia, abbandon\u00f2 il mondo del commercio per dedicarsi agli studi pittorici alla National Gallery e al British Museum. Nel 1844 fu ammesso alla scuola della Royal Academy, dove strinse amicizia con Dante Gabriel Rossetti e John Everett Millais; in accordo con essi, fond\u00f2 la confraternita dei preraffaelliti nel 1848. Il gusto preraffaellita emerge in una delle sue primissime opere, \"Rienzi\", esposta nel 1849 alla Royal Academy.\nLe opere di Hunt non ottennero immediatamente successo e, al contrario, vennero ferocemente attaccate dalla critica che le considerava stucchevoli nel messaggio e mal realizzate nella tecnica e nella composizione. Da questo compatto schieramento di detrattori, il pittore inizi\u00f2 a strappare qualche consenso solo con le opere a carattere naturalistico, per l'acuto spirito di osservazione sia delle scene rurali che di quelle urbane: tra questi suoi primi successi, figurano le tele \"The Hireling Shepherd\" e \"The Awakening Conscience\". Tuttavia, il successo di pubblico e critica gli venne dalle sue opere a soggetto religioso, come \"The Light of the World\" (\"La luce del mondo\") la cui presenza venne richiesta in numerose esposizioni sia in Gran Bretagna che negli Stati Uniti. A seguito di questa nuova vena artistica, con la volont\u00e0 di riscoprire le terre bibliche e di conferire ai propri dipinti religiosi il contesto geografico e antropologico autentico, Hunt si spinse fino in Terra Santa e in Egitto; l\u00ec effettu\u00f2 alcuni rilievi topografici, etnografici e naturalistici, e ne torn\u00f2 con numerosi bozzetti che si trasformarono nel giro di due anni nei dipinti \"The Scapegoat\", \"The Finding of the Saviour in the Temple\" e \"The Shadow of Death\", oltre a dare origine ad alcune vedute paesaggistiche. Tra i soggetti favoriti di Hunt, oltre alle tematiche religiose, l'illustrazione di poemi medievali come \"Isabella\" e \"The Lady of Shalott\".\nLe opere di Hunt, nonostante l'iniziale diffidenza, vennero elogiate dal gruppo dei preraffaelliti per la grande attenzione al dettaglio, l'uso vivace del colore e il loro complesso simbolismo: profondamente colpiti soprattutto da quest'ultimo aspetto furono John Ruskin e Thomas Carlyle, critici ufficiali del movimento pittorico, secondo i quali Hunt riusciva efficacemente a dar voce al principio secondo il quale tutto l'esistente \u00e8 un simbolo che sottende ad un significato profondo. Hunt spos\u00f2 in toto questa linea di pensiero, arrivando a dichiarare che nelle sue intenzioni l'unico scopo dell'arte era quello di rivelare la corrispondenza tra il segno e l'essenza, e rimanendo fedele al pensiero dei preraffaelliti fino alla fine della propria vita e della propria carriera, nonostante la morte o l'allontanamento degli altri membri.\nOrmai vecchio, dopo il fallimento del suo fidanzamento con la modella Annie Miller, il matrimonio con Fanny Waugh e la morte di quest'ultima, e il secondo matrimonio clandestino con Edith Waugh (sorella di Fanny), Hunt dovette abbandonare la pittura a causa della progressiva perdita della vista, che non gli consentiva pi\u00f9 di raggiungere quell'elevato livello di dettaglio che desiderava: le ultime opere, tra cui una nuova versione di \"The Lady of Shalott\" e il modello ingrandito de \"La luce del mondo\", furono completate con l'aiuto del suo assistente Edward Robert Hughes.\nWilliam Holman Hunt mor\u00ec infine il 7 settembre 1910; sinceramente pianto dai suoi contemporanei, fu sepolto nella cattedrale di San Paolo a Londra."}
{"id": "1166217", "revid": "1226", "url": "https://it.wikipedia.org/wiki?curid=1166217", "title": "Gondolone", "text": ""}
{"id": "1166219", "revid": "110157", "url": "https://it.wikipedia.org/wiki?curid=1166219", "title": "Pallacanestro ai Giochi della XXVI Olimpiade", "text": "Il torneo di pallacanestro ai Giochi della XXVI Olimpiade si disput\u00f2 ad Atlanta dal 20 luglio al 4 agosto 1996.\nGli Stati Uniti vinsero la medaglia d'oro sia nel torneo maschile sia in quello femminile: entrambe la nazionali conclusero imbattute la manifestazione.\nIl podio maschile fu completato dall'argento della e dal bronzo della . Tra le donne, il secondo posto fu conquistato dal e il terzo dall'.\nSedi delle partite.\nGli impianti utilizzati per i Giochi furono due. Il Morehouse College Gymnasium fu la sede di 26 incontri delle fasi preliminari (maschili e femminili); al Georgia Dome furono disputati gli altri incontri delle fasi preliminari, oltre alle fasi finali (dai quarti di finale in poi) di entrambi i tornei.\nSquadre partecipanti.\nTorneo maschile.\nLe squadre partecipanti al torneo maschile furono 12; non venne organizzato alcun torneo di qualificazione pre-olimpica. Oltre agli , paese ospitante, si qualificarono: le prime 4 classificate all'EuroBasket 1995; le prime 3 all'Americas Championship 1995; le prime 2 all'Asia Championship 1995; le vincitrici dell'AfroBasket 1995 e dell'Oceania Championship 1995.\nPaese ospitante\nVincitrice dell'AfroBasket 1995\nVincitrice dell'Oceania Championship 1995\nPrime 2 all'Asia Championship 1995\nPrime 4 all'EuroBasket 1995\nPrime 3 all'Americas Championship 1995\nTorneo femminile.\nPer la prima volta nella storia dei Giochi, le squadre partecipanti al torneo femminile furono 12. Oltre agli (paese ospitante) e (campione mondiale in carica) si qualificarono: le vincitrici dei campionati continentali; le squadre al 2\u00ba e 3\u00ba posto agli Europei ed ai Campionati Asiatici; la seconda classificata all'Americas Championship.\nPaese ospitante\nVincitrice dei Mondiali 1994\nPrime 2 all'Americas Championship 1995\nVincitrice dell'AfroBasket 1994\nPrime 3 all'EuroBasket 1995\nPrime 3 all'Asia Championship 1995"}
{"id": "1166220", "revid": "51323", "url": "https://it.wikipedia.org/wiki?curid=1166220", "title": "Fu Zhengsong", "text": ""}
{"id": "1166221", "revid": "305330", "url": "https://it.wikipedia.org/wiki?curid=1166221", "title": "Politica della Lettonia", "text": "In Lettonia si svolgono elezioni a livello nazionale per eleggere il Parlamento. Questo organo legislativo conta 100 membri, eletti per un mandato di quattro anni con rappresentanza proporzionale e soglia di sbarramento al 5%. Per assegnare i seggi, viene utilizzato il metodo Sainte-Lagu\u00eb non modificato. Le elezioni parlamentari si svolgono il primo sabato di ottobre. Le ultime elezioni parlamentari si sono tenute il 7 ottobre 2006\nA livello locale, la Lettonia elegge i consigli comunali, che consistono di un numero da 7 a 60 persone, che dipende dalla grandezza della municipalit\u00e0; queste elezioni avvengono ogni quattro anni sempre con il sistema proporzionale.\nLa Lettonia ha un sistema multipartitico, in cui nessun singolo partito riesce a ottenere il potere necessario per governare da solo; sono pertanto necessarie delle coalizioni tra partiti, che portano a governi di coalizione.\nCome in Italia, in Lettonia non sono i cittadini che eleggono direttamente il Presidente della Repubblica, ma \u00e8 il Parlamento a svolgere questa funzione.\nPartiti politici.\nattuali\nliquidato"}
{"id": "1166233", "revid": "1372005", "url": "https://it.wikipedia.org/wiki?curid=1166233", "title": "Sigfrido III di Eppstein", "text": "Biografia.\nNipote, per via paterna, dell'arcivescovo Siegfried II von Eppstein e dell'arcivescovo di Treviri Dietrich von Wied (zio materno), Sigfrido III fu nel 1220 circa canonico a Magonza, prevosto di San Bartolomeo a Francoforte sul Meno e di San Pietro e Alessandro a Aschaffenburg. Verso la fine dell'anno (ottobre o novembre) 1230 fu scelto come successore dello zio.\nSigfrido III fu prima di tutto uomo politico dell'Impero."}
{"id": "1166234", "revid": "2039709", "url": "https://it.wikipedia.org/wiki?curid=1166234", "title": "Olio di colza", "text": "L'olio di colza \u00e8 un olio vegetale alimentare prodotto dai semi della colza (\"Brassica napus\", \"Brassica rapa, Brassica juncea\") e da cultivar o variet\u00e0 mutanti sviluppate appositamente per modificarne la distribuzione di acidi grassi.\nL'olio trovava uso intorno al 1200 per l'illuminazione delle strade nei paesi del Nord Europa, mentre il suo uso alimentare si svilupp\u00f2 nella met\u00e0 del XIX secolo quando per\u00f2 non trov\u00f2 molti consensi a causa degli studi sugli effetti per la salute umana che non lo ritennero migliore di altri oli vegetali e lo relegarono a prodotto di qualit\u00e0 inferiore. \nTra gli utilizzi non alimentari non \u00e8 secondario l'utilizzo come combustibile per autotrazione. Il motore di Rudolf Diesel venne originariamente pensato alla fine del XIX secolo dal suo inventore per funzionare con olio vegetale. Solo in seguito fu sostituito dall'olio minerale detto \"gasolio diesel\". Si \u00e8 successivamente dimostrato che l'olio di colza, opportunamente trattato, pu\u00f2 essere trasformato in biodiesel e utilizzato come biocarburante per i motori Diesel. Durante la Seconda guerra mondiale fu usato come carburante per veicoli nautici a causa delle difficolt\u00e0 di reperire carburanti di origine minerale.\nLa coltivazione della colza \u00e8 preferita in ambienti collinari. I principali produttori mondiali di olio di colza sono Canada, Cina, Stati Uniti, Francia, India, Pakistan, Germania.\nLa produzione di olio di colza e altri biocombustibili \u00e8 legata alla coltura estensiva. Nel 2007 \u00e8 stata individuata come alternativa l'olio di Jatropha. La \"Jatropha curcas\" cresce nel deserto e dunque non determina un calo della superficie coltivata e delle disponibilit\u00e0 alimentari.\nEffetti sulla salute.\nGi\u00e0 nel 1960-70 i primi studi su animali hanno evidenziato potenziali rischi per la salute (lipidosi del miocardio e lesioni cardiache) utilizzando nell'alimentazione olio di colza. La componente individuata come potenzialmente tossica \u00e8 l'acido erucico presente in concentrazioni comprese tra il 30% e il 60% in funzione della cultivar, della raccolta e altri fattori. Il rischio specifico connesso alla presenza di acido erucico \u00e8 considerato molto superiore a quello collegato all'alimentazione ricca di altri acidi grassi monoinsaturi.\nNegli Stati Uniti, nell'Unione Europea, in Australia e Nuova Zelanda sono state introdotte limitazioni nel contenuto di acido erucico degli alimenti a scopo precauzionale.\nPer consentire un utilizzo alimentare e industriale dell'olio di colza, sono state sviluppate diverse mutazioni della pianta originale. Il consumo di oli di colza ottenuti da variet\u00e0 mutanti della colza, specie se ricchi di acidi grassi polinsaturi, \u00e8 considerato potenzialmente benefico per la salute.\nVariet\u00e0 mutanti.\nLa prima e pi\u00f9 importante variet\u00e0 di brassica in grado di produrre un olio a basso tenore di acido erucico \u00e8 stata sviluppata in Canada.\nNelle prime variet\u00e0 mutanti il miglioramento genetico \u00e8 stato ottenuto con tecniche agricole tradizionali; sfruttando incroci, stress ambientale e selezioni, nel 1968 \u00e8 stata prodotta la prima variet\u00e0 di \"brassica napus\" a basso tenore di acido erucico, chiamata Oro e, nel 1971, la prima variet\u00e0 di brassica rapa, chiamata Span. Gi\u00e0 con queste variet\u00e0 la produzione di olio di colza poteva garantire tenori di acido erucico inferiori al 5%.\nSolo nel 1974, nell'universit\u00e0 di Manitoba, fu poi sviluppata la prima variet\u00e0, chiamata 00, a basso acido erucico e basso glucosinolato, l'agente che conferisce sapore amaro e un effetto goitrogeno alla pasta residua dopo l'estrazione dell'olio e che ne limitava l'utilizzo nell'alimentazione animale. Da questa variet\u00e0 nasce lo standard CANOLA, da \"Canadian Oil Low Acid\", riferito a un olio con meno del 2% di acido erucico e meno di 30 micromoli di glucosinolati per grammo di pasta disoleata e seccata.\nLa prima variet\u00e0 mutante avuta con tecniche diverse da quella tradizionali \u00e8 stata ottenuta in Svezia nel 1958 con raggi-X a 350Gy. Le variet\u00e0 tolleranti gli erbicidi hanno cominciato a comparire nel 1984 con variet\u00e0 resistenti alla triazina e nel 1995 con variet\u00e0 resistenti all'imidazolinone.\nNel 1995 la Monsanto ha presentato la prima variet\u00e0 di brassica napus tollerante il glifosato (Roundup), ottenuta con tecniche transgeniche.\nCome Monsanto altri gruppi industriali (Aventis, Basf, ecc.) hanno sviluppato variet\u00e0 resistenti a specifici erbicidi. Con nuove tecniche di ibridazione biotecnologica sono state sviluppate molte altre variet\u00e0. \nNel 1998 la variet\u00e0 Stellar \u00e8 stata la prima in grado di fornire un olio che, oltre ad avere un basso tenore di acido erucico e un alto tenore di acido oleico, contenesse anche pochi acidi polinsaturi (acido linolenico &lt; 3%) in modo da essere meno soggetto all'irrancidimento e idoneo alla frittura. Dopo la continua ricerca di variet\u00e0 a basso tenore di acido erucico sono state sviluppate anche variet\u00e0 ad alto tenore, per l'industria dei lubrificanti, ma con pochi glucosinolati, in modo da poter utilizzare i residui della lavorazione olearia per l'alimentazione animale.\nL'industria cosmetica pu\u00f2 apprezzare l'olio di colza come emolliente in grado di ammorbidire e lisciare la pelle, sia nelle variet\u00e0 ad alto acido erucico, comparabili come spandibilit\u00e0 e scorrevolezza ad altri oli cosmetici a catena lunga: crambe abyssinica seed oil e limnanthes alba seed oil, sia le variet\u00e0 ad alto oleico, sostituto inodore e incolore dell'olio di oliva.\nLa colza si \u00e8 rivelata come la pianta pi\u00f9 facilmente adattabile, con miglioramento genetico, alle diverse esigenze industriali per la produzione di oli con specifiche distribuzioni di acidi grassi.\nProduzione.\nIl seme della colza \u00e8 ora il secondo pi\u00f9 grande raccolto di semi oleosi dopo la soia e il terzo olio vegetale dopo l'olio di soia e l'olio di palma, ed \u00e8 quindi un importante contributo alla fornitura annuale di oli vegetali necessari per soddisfare una domanda crescente.\nLa produzione globale di olio di colza ha raggiunto quasi 27,3 milioni di tonnellate nella stagione 2019/2020. La coltivazione della colza \u00e8 preferita in ambienti collinari e in climi non particolarmente caldi.\nCon la diffusione delle variet\u00e0 a basso erucico e basso glucosinolato la produzione di olio di colza ha visto un importante incremento soprattutto in europa dove la produzione in un ventennio (1998-2018) \u00e8 passata da 4 a 11 milioni di tonnellate.L'olio di colza viene estratto decorticando e sbriciolando il seme per rompere il rivestimento del seme e rompere le cellule oleose. I semi di colza a basso erucico contengono circa il 42% di lipidi. I fiocchi, di circa 1 mm di diametro, rimanenti vengono quindi cotti per ridurre l'umidit\u00e0 e rompere le cellule intatte che rimangono dopo il processo di desquamazione. Il seme sfaldato e cotto viene quindi sottoposto a un processo di pressatura delicata che estrae un po' di olio e comprime i fiocchi fini in grossi frammenti di torta. Da questi frammenti viene estratta con solvente, tecnica di estrazione soxhlet, la maggior parte dell'olio rimanente. Il solvente, tipicamente esano, viene rimosso dall'olio con un sistema di recupero dei solventi che garantisce un olio privo di solventi. \nL'olio estratto con solvente viene combinato con l'olio prepressato nelle prime fasi della lavorazione per formare l'olio grezzo che viene poi fatto passare attraverso un processo di sgommatura. Dopo la separazione delle cosiddette gomme, che nell'olio di colza possono rappresentare un 2% dell'olio grezzo, rimane un olio semiraffinato che pu\u00f2 essere utilizzato industrialmente per la produzione di biodiesel attraverso transesterificazione o per altre finalit\u00e0 tecniche. Per avere un olio destinato all'utilizzo alimentare si deve completare la raffinazione.\nComposizione.\nCon tutte le possibili variet\u00e0 e mutazioni della colza, sviluppate per modificarne la distribuzione di acidi grassi, si pu\u00f2 parlare di composizione tipica considerando 6 categorie principali di olio.\nLegenda: concentrazioni in % w/w, nd: non rilevabile o \"&lt;0,05%\"."}
{"id": "1166240", "revid": "22475", "url": "https://it.wikipedia.org/wiki?curid=1166240", "title": "Destini", "text": "Destini (\"Another World\"), \u00e8 una soap opera statunitense creata da Irna Phillips (\"Sentieri\", \"Cos\u00ec gira il mondo\") e William J. Bell (\"Febbre d'amore\", \"Beautiful\") e trasmessa dalla NBC.\nNata il 4 maggio 1964 e terminata il 25 giugno del 1999, venne trasmessa in Italia per la prima volta nel gennaio 1989 da Rai 3 (episodi USA 1984) alle 17:15 con replica la mattina successiva alle 11:15, e successivamente dal 1990 nel pomeriggio di Rai 2.\nA causa dei bassi ascolti, la messa in onda della soap opera fu interrotta nel 1991. Dopo tre anni venne poi riproposta alle 13:45, sempre su Rai 2, a partire dal 15 giugno 1992 con il titolo Stagioni, un nuovo doppiaggio e un salto temporale di 4 anni (episodi USA 1988) ma sempre a causa dei bassi ascolti venne definitivamente cancellata dai palinsesti italiani.\nNegli Stati Uniti invece la soap ebbe molto successo tanto da risultare la soap pi\u00f9 seguita negli USA nelle stagioni 1973-1974 (a pari merito con \"Cos\u00ec gira il mondo\" della CBS e \"Il tempo della nostra vita\" della NBC) e nella stagione 1977-1978 (sempre a pari merito con \"Cos\u00ec gira il mondo\").\nTrama e caratteristiche.\n\"Destini\", ambientata a Bay City, nel Texas, fu la prima soap opera a creare un incrocio narrativo con un altro serial: ci\u00f2 accadde negli anni sessanta quando due personaggi di \"Sentieri\" (soap ideata dalla stessa creatrice di \"Destini\", Irna Phillips) Mike Bauer e la figlia Hope, si trasferirono per un po' di tempo a Bay City, salvo poi tornare alcuni anni dopo a Springfield (immaginaria cittadina in cui era ambientata \"Sentieri\") e rientrare dunque nelle storyline della suddetta soap. Durante la permanenza di Mike e Hope a Bay City anche altri due celebri personaggi di \"Sentieri\", Bert Bauer ed Ed Bauer, rispettivamente madre e fratello di Mike (e nonna e zio di Hope), fecero delle brevi apparizioni in \"Destini\" con il pretesto di andare a trovare i loro congiunti. Negli anni settanta Hope Bauer torner\u00e0 nuovamente a Bay City e dunque nelle trame di \"Destini\" per frequentare il college, ma in seguito torner\u00e0 di nuovo a Springfield, e dunque di nuovo nella storia di \"Sentieri\".\n\"Destini\" \u00e8 la soap opera statunitense che vanta il record di durata oraria delle proprie puntate: nella stagione 1979-1980 infatti ogni singolo episodio durava ben 90 minuti, lunghezza mai raggiunta da nessun'altra soap statunitense per i propri episodi. In precedenza la soap aveva avuto una durata di 30 minuti a episodio (dal 1964 al 1975) e di 60 minuti (dal 1975 al 1979); nella stagione 1980-1981, dopo la tiepida accoglienza da parte del pubblico agli episodi \"extralarge\" di 90 minuti della stagione precedente, le puntate della soap tornarono ad avere 60 minuti di durata e cos\u00ec fu fino alla chiusura del serial avvenuta nel 1999. Nei primi due anni e mezzo di programmazione (1964-1967) la soap and\u00f2 in onda in bianco e nero; a partire dall'autunno 1967, la soap incominci\u00f2 a essere trasmessa a colori."}
{"id": "1166244", "revid": "71433", "url": "https://it.wikipedia.org/wiki?curid=1166244", "title": "Stagioni (soap opera)", "text": ""}
{"id": "1166245", "revid": "767487", "url": "https://it.wikipedia.org/wiki?curid=1166245", "title": "Zafferia", "text": "Zafferia (: , \"Zaffaria\" in dialetto messinese) \u00e8 una frazione di Messina, situata 8\u00a0km a sud dal centro citt\u00e0, appartenente alla Circoscrizione II.\nOrigini del nome.\nAlcune delle ipotesi sull'origine del nome sono:\nStoria.\nA Zafferia \u00e8 probabile che il territorio sia stato esplorato dagli Arabi ai quali si potrebbe ricondurre l'origine del nome.\nLa costituzione del casale \u00e8 per\u00f2 dovuta all'iniziativa dell'arcivescovo Nicol\u00f2, che gest\u00ec la Chiesa messinese dal 1166 al 1183.\nEgli avvi\u00f2 la concessione di lotti di terreno a tutti coloro che decidevano di stabilirsi.\nL'unica condizione richiesta era la corresponsione dei prodotti agricoli tipici del luogo \nquali: frumento, orzo, ceci e lino. \nTale nucleo iniziale di case e di coloni cominci\u00f2 lentamente a popolarsi.\nIl successivo arrivo anche in questa vallata di monaci greco-basiliani apport\u00f2 un ulteriore \nfase di sviluppo religioso e di prestigio acquisiti di una comunit\u00e0 che stava gi\u00e0 diffondendosi rapidamente anche in altre zone di Messina.\nFurono infatti i promotori della devozione per San Nicola di Bari a cui furono dedicate due chiese, una a Zaffer\u00eca e l'altra nella vicina Pistunina.\nA loro si deve inoltre la rapida diffusione della devozione per la Madonna venerata con epiteti orientali (quali Santa Sofia ed Odigitria o Itria).\nNel Seicento i Cappuccini si sostituirono alla componente greca e vi restarono fino al 1866, anno delle soppressioni delle corporazioni religiose.\nInfrastrutture e trasporti.\nIl villaggio di Zafferia pu\u00f2 essere raggiunto attraverso la strada provinciale 40 Zafferia che, partendo dalla strada statale 114 Orientale Sicula, giunge in paese.\nUna linea di autobus, gestita da ATM, collega Zafferia alle frazioni a fondovalle e al centro di Messina.\nCuriosit\u00e0.\nA Zaffer\u00eca viene officiato uno speciale \"Anno Santo\" per sole tre volte nel corso di un secolo con cadenza undicennale. Ci\u00f2 si verifica tutte le volte che il \"Sabato Santo\" coincide con il giorno dell'Annunciazione (il 25 marzo). Nel nostro secolo ha gi\u00e0 avuto celebrazione nel 1967, nel 1978 e nel 1989 mentre nel prossimo avverr\u00e0 nel 2062, nel 2073 e nel 2084. Tale tradizione \u00e8 dovuta ad una concessione particolare fatta dal Papa Sisto IV nel 1472 a Gianfilippo De Lignamine, che lo aveva guarito da una grave malattia."}
{"id": "1166248", "revid": "729019", "url": "https://it.wikipedia.org/wiki?curid=1166248", "title": "Plesso lombare", "text": "Il plesso lombare \u00e8 uno dei sei plessi nervosi appartenenti al sistema nervoso periferico costituito dai rami anteriori dei nervi spinali.\n\u00c8 formato dai rami anteriori di primo, secondo, terzo e parte del quarto nervo lombare (L1-L4), che sono collegati tra loro da anse anastomotiche nella regione lombare lateralmente alla colonna vertebrale nello spessore del muscolo grande psoas. L1 riceve un ramo anastomotico dall'ultimo nervo intercostale.\nIl plesso ha la forma di un triangolo, con la base rivolta verso la colonna vertebrale e l'apice diretto in basso.\nStruttura.\nOgni ramo anteriore d\u00e0 origine a 2 rami periferici e a un'ansa anastomotica che va a unirsi con il nervo sottostante:\nL'ansa fra L3 e L4 pu\u00f2 mancare: in questo caso l'anastomosi origina dalla radice media del nervo femorale.\nRami.\nI nervi otturatorio e femorale sono considerati rami terminali, mentre i nervi ileoipogastrico, ileoinguinale, genitofemorale e cutaneo laterale della coscia sono considerati rami collaterali lunghi.\nEsistono anche vari rami collaterali brevi di natura motoria diretti ai muscoli grande psoas, piccolo psoas, quadrato dei lombi e intertrasversari laterali."}
{"id": "1166251", "revid": "2150982", "url": "https://it.wikipedia.org/wiki?curid=1166251", "title": "Comparatico", "text": "Comparatico (o \"sangiovanni\") \u00e8 un termine che indica il rapporto intercorrente fra i due compari o le due commari (commaratico).\nIl comparatico si pu\u00f2 stringere in tre modi:\nI primi due modi sono misti, ossia un uomo pu\u00f2 divenire compare di una donna e viceversa, mentre il terzo viene solitamente usato per il comparatico di due soggetti dello stesso sesso.\nIl pi\u00f9 forte fra i vari comparatici \u00e8 quello di San Giovanni, in cui si affida la propria amicizia al Santo. Perch\u00e9 si decida di diventare compari o commari presupposto essenziale \u00e8 uno stretto legame d'amicizia e una profonda fiducia.\nIn occasione della festa di San Giovanni (24 giugno) \u00e8 d'uso in alcuni luoghi consegnare un regalo al compare o alla comare.\nIl comparatico \u00e8 un legame diffuso in buona parte dell'Italia meridionale: ad esempio in Campania esistono le figure di \"cumpare\" e \"cummara\" con dinamiche di rapporto sostanzialmente simili."}
{"id": "1166253", "revid": "1305772", "url": "https://it.wikipedia.org/wiki?curid=1166253", "title": "Peugeot Type 85 e 95", "text": "Peugeot Type 85 e 95 erano due autovetture prodotte tra il 1906 ed il 1907 dalla Casa automobilistica francese Peugeot.\nProfilo.\nIl 1906 vide l'ingresso della pi\u00f9 imponente cabriolet mai costruita dalla Peugeot. L'imponenza stava non tanto nelle dimensioni, che comunque erano ragguardevoli per una vettura d'inizio Novecento, quanto nella filosofia costruttiva e nella meccanica. Questa vettura era la Type 85 e segnava l'inizio della breve avventura della Casa francese nel settore delle vetture d'alto lusso. La Type 85 era una cabriolet piuttosto grosa per l'epoca (4.30 m di lunghezza e 3 m di passo), anche se le sue dimensioni sono paragonabili a quelle di un'attuale berlina di classe medio-bassa. Ma all'inizio del secolo tali misure erano degne di una vettura di lusso che solo pochissimi potevano permettersi. La Type 85 montava un enorme motore a 4 cilindri in posizione anteriore longitudinale, la cui cilindrata era di ben 9755 cm\u00b3 e poteva spingere la vettura ad una velocit\u00e0 massima prossima ai 100\u00a0km/h. Fu prodotta solamente nel 1906 in appena 6 esemplari e fu sostituita l'anno seguente dalla Type 95, simile in tutto e per tutto alla Type 85, tranne che nelle dimensioni (lunghezza aumentata di 10 cm e passo aumentato di 5) e nella carrozzeria, che stavolta era limousine. La Type 95 montava anche lo stesso propulsore da 9.8 litri dell'antenata e fu prodotta solo nel 1907 in 40 esemplari."}
{"id": "1166255", "revid": "92723", "url": "https://it.wikipedia.org/wiki?curid=1166255", "title": "Piazzo (Biella)", "text": "Il Piazzo \u00e8 un quartiere storico della citt\u00e0 di Biella, in Piemonte. Costituisce la parte medioevale della citt\u00e0; \u00e8 posta su un'altura (480\u00a0m s.l.m.) a una quota pi\u00f9 elevata rispetto alla parte pi\u00f9 moderna, detta \"Biella Piano\".\nPosto su una collina a ovest rispetto al centro della citt\u00e0 - a cui \u00e8 unita da una pittoresca funicolare aperta nel 1885 - il Piazzo \u00e8 tuttora il cuore storico della citt\u00e0, con le sue antiche botteghe e i numerosi bar con \"dehors\". \u00c8 raggiungibile attraverso la strada che sale verso il rione del Vandorno ed \u00e8 collegata al piano da strade (asfaltate o pedonali) dette \"coste\".\nFu sede abitativa del casato dei Ferrero della Marmora e del feudatario medioevale Sebastiano Ferrero che qui fece costruire l'alta torre ottagonale del Palazzo La Marmora che domina la citt\u00e0 a ridosso del quartiere antico del Vernato e del complesso rinascimentale di San Sebastiano, oggi sede del Museo del Territorio Biellese.\nIl borgo un tempo era circondato da mura e chiuso da monumentali porte (quella tuttora meglio conservata \u00e8 la Porta d'Andorno posta in direzione di Andorno Micca e della Valle Cervo) e collegato alla parte bassa della citt\u00e0 da una serie di ripide viuzze chiamate \"coste\", tuttora mantenute nello stato pressoch\u00e9 originale.Le principali erano: la costa del Vernato, la costa di Ghiara (oggi costa San Sebastiano), la costa delle Noci e la costa di Andorno (oggi costa del Piazzo).\nOrigini.\nLa storia del Piazzo \u00e8 antica ed articolata. Ha inizio nel XII secolo quando Uguccione, vescovo di Vercelli, la cui diocesi aveva signoria sulla zona, concesse - il 12 aprile 1160 - tre importanti privilegi (amministrazione della giustizia, macellazione delle carni, la possibilit\u00e0 di tenere un mercato settimanale) a chiunque fosse stato disposto ad abitare sulla collina denominata Piazzo che sovrasta la citt\u00e0 (nel linguaggio dell'epoca: \"de monte uno qui nominatur Pla\u00e7\").\nScopo di questa decisione - che apr\u00ec le porte alla nascita del Comune - era in realt\u00e0 quello di creare per il vescovado un rifugio sicuro dalle lotte aperte fra i ghibellini vercellesi e i guelfi biellesi.\nCos\u00ec nacque il borgo del Piazzo, tuttora caratterizzato dalla scenografica piazza Cisterna (con il relativo palazzo Cisterna e altri palazzi nobiliari), i portici con i capitelli di pietra e le decorazioni in cotto.\nPoco distante, all'inizio del corso del Piazzo, sono visibili quelle che nel Settecento erano le antiche prigioni cittadine, anticamente Casa Coda, recentemente restaurate ed adibite ad Ostello della Giovent\u00f9. In questo edificio ebbe i natali, nel 1614, lo storiografo Carlo Antonio Coda.\nIl castello del vescovo Uguccione and\u00f2 distrutto durante la rivolta del 1377 capeggiata dal canonico Codecapra, una sommossa che port\u00f2 Biella alla devoluzione a casa Savoia, con il conseguente passaggio di tutti i comuni biellesi sotto il dominio sabaudo."}
{"id": "1166264", "revid": "31789", "url": "https://it.wikipedia.org/wiki?curid=1166264", "title": "Placca pacifica", "text": "La placca pacifica, o placca del Pacifico, \u00e8 una delle dodici grandi zolle che costituiscono la crosta terrestre; comprende buona parte della zona di crosta oceanica al di sotto dell'oceano Pacifico.\nDescrizione.\nI suoi confini geologici sono:\nI suoi confini, in particolare quelli settentrionali e occidentali, sono zone geologicamente molto instabili, e coincidono quasi integralmente con la \"cintura di fuoco del Pacifico\", sede della gran parte dei movimenti tellurici che hanno sede sul pianeta Terra. \nAll'interno della placca pacifica ha sede uno dei pi\u00f9 importanti \"punti caldi\" del pianeta, che ha dato origine all'arcipelago delle Hawaii.\nLa placca pacifica \u00e8 incisa nella sua sezione orientale da numerose lunghe linee di frattura, tra le maggiori delle quali si ricordano le zone di frattura di Mendocino, Pioneer, di Murray, di Molokai, di Clipperton e, poco a sud dell'Equatore, la frattura delle Marchesi."}
{"id": "1166268", "revid": "834", "url": "https://it.wikipedia.org/wiki?curid=1166268", "title": "Vladimir Ivan Leventon", "text": ""}
{"id": "1166273", "revid": "767487", "url": "https://it.wikipedia.org/wiki?curid=1166273", "title": "Trasformazione reversibile", "text": "Una trasformazione reversibile, nella termodinamica, \u00e8 una trasformazione termodinamica di un sistema termodinamico che dopo aver avuto luogo, pu\u00f2 essere invertita riportando il sistema e l'ambiente nelle condizioni iniziali senza che ci\u00f2 comporti alcun cambiamento nel sistema stesso e nell'universo. Se distinguiamo, dato un sistema, il flusso di entropia uscente/entrante e la produzione di entropia che pu\u00f2 avvenire nel sistema, allora per trasformazioni reversibili tale produzione di entropia \u00e8 nulla e inoltre il flusso di entropia non produce entropia nell'universo, cio\u00e8 l'interazione tra sistema e ambiente non portano ad una variazione positiva di entropia nell'universo. \nUna trasformazione non reversibile \u00e8 detta \"irreversibile\". Una trasformazione irreversibile pu\u00f2 avvenire in una sola direzione e, una volta raggiunto lo stato finale, non \u00e8 possibile tornare allo stato iniziale senza lasciare traccia sul mondo esterno al sistema termodinamico.\nTrasformazioni reversibili.\nUna trasformazione reversibile pu\u00f2 essere una trasformazione quasistatica ideale, ossia deve essere effettuata con delle variazioni infinitesime delle condizioni del sistema in modo che questo possa essere considerato in equilibrio termodinamico in ogni istante.\nProprio perch\u00e9 quasi statica ideale, una trasformazione reversibile \u00e8 impossibile da realizzare nella pratica, in quanto richiederebbe un tempo infinito per compiersi; essa rappresenta tuttavia un utile modello ideale a cui \u00e8 possibile approssimare molte trasformazioni reali.\nData una qualunque trasformazione, lo stato iniziale e finale differiscono almeno per l'aumento d'entropia dell'universo termodinamico ed eventualmente di un altro sistema isolato pi\u00f9 ristretto che si prende in considerazione.\nUna trasformazione \u00e8 reversibile se la differenza di entropia tra lo stato iniziale e finale della trasformazione \u00e8 solamente dovuta all'entropia scambiata con l'ambiente.\nTrasformazioni irreversibili.\nA titolo di esempio sono irreversibili le trasformazioni che hanno luogo tramite fenomeni quali viscosit\u00e0, attriti, anelasticit\u00e0, resistenza elettrica e isteresi magnetica, i quali implicano una dissipazione di lavoro in calore; analogamente, in chimica un processo irreversibile si verifica quando dei reagenti a seguito di una reazione diventano prodotti e questi ultimi non possono pi\u00f9, attraverso un processo chimico, tornare ad essere i reagenti iniziali."}
{"id": "1166275", "revid": "1305772", "url": "https://it.wikipedia.org/wiki?curid=1166275", "title": "Constellation", "text": "Constellation (costellazione in inglese e francese) pu\u00f2 riferirsi a:"}
{"id": "1166277", "revid": "2184720", "url": "https://it.wikipedia.org/wiki?curid=1166277", "title": "Cordless", "text": "Il termine cordless (dall'inglese \"senza corda\") \u00e8 usato comunemente per identificare le tecnologie di trasmissione che fanno uso di telefoni senza fili destinati all'uso domestico. Tali telefoni, simili ai telefoni cellulari, funzionano comunicando senza fili attraverso una radiocomunicazione con una piccola stazione radio base locale collocata in casa, allacciata alla normale linea telefonica (POTS o ISDN) tramite doppino telefonico e presa telefonica e alimentata elettricamente.\nDescrizione.\nLa comunicazione radio fra stazione base e telefono \u00e8 normalmente di tipo digitale (basata sulla tecnologia DECT), mentre la distanza massima \u00e8 di circa 100 metri all'aperto. All'interno la portata si riduce notevolmente, ma \u00e8 in genere pi\u00f9 che sufficiente a far s\u00ec che sia possibile usare i cordless da qualsiasi punto della propria casa.\nDal punto di vista del gestore telefonico non c'\u00e8 differenza fra telefonate effettuate con il cordless e quelle effettuate con il classico telefono fisso ed anche la tariffazione, pertanto, \u00e8 la medesima.\nDal punto di vista delle precauzioni per le onde elettromagnetiche valgono quelle dei cellulari a cui vengono equiparati."}
{"id": "1166278", "revid": "12582", "url": "https://it.wikipedia.org/wiki?curid=1166278", "title": "Val Fersina", "text": ""}
{"id": "1166282", "revid": "110157", "url": "https://it.wikipedia.org/wiki?curid=1166282", "title": "Pallacanestro ai Giochi della XXIII Olimpiade", "text": "Il torneo di pallacanestro ai Giochi della XXIII Olimpiade si disput\u00f2 a Los Angeles dal 29 luglio al 10 agosto 1984.\nGli Stati Uniti vinsero sia il torneo maschile sia quello femminile, sconfiggendo in finale rispettivamente la e la . La competizione fu caratterizzata dall'assenza per boicottaggio di numerosi paesi del Blocco orientale, fra cui l'Unione Sovietica.\nSquadre partecipanti.\nTorneo maschile.\nLe squadre partecipanti al torneo maschile furono 12. Oltre agli , paese ospitante, si qualificarono di diritto le squadre vincitrici dei campionati continentali di Asia, Africa e Oceania. Stesso diritto ebbero le prime due classificate alle Olimpiadi 1980, cio\u00e8 e .\nAltre 3 posti vennero assegnati tramite il Torneo americano di qualificazione alle Olimpiadi 1984, che qualific\u00f2 , e .\nIl Torneo Europeo di Qualificazione Olimpica FIBA 1984 assegn\u00f2 gli ultimi 3 posti per il torneo olimpico. Le prime tre squadre classificate furono: , e . La successiva rinuncia dei sovietici permise l'accesso ai Giochi alla , quarta classificata.\nPaese ospitante\nPrime 2 alle Olimpiadi 1980\nVincitrice dei Campionati Asiatici 1983\nVincitrice dei Campionati Africani 1983\nAmmesse tramite il Torneo Europeo\nVincitrice dell'Oceania Championship 1983\nAmmesse tramite il Torneo Americano\nTorneo femminile.\nLe squadre partecipanti all'edizione femminile dei Giochi furono 6, sebbene inizialmente avrebbero dovuto essere 8. Si qualificarono di diritto gli in quanto paese ospitante, oltre all' campione del mondo nel 1983.\nI posti assegnati tramite il Torneo Pre-Olimpico disputato a Santiago di Cuba dal 5 al 16 maggio 1984, erano inizialmente 6. Si qualificarono infatti: , , , , e . Dopo la rinuncia dell', , e dell', furono ripescate l' e la .\nPaese ospitante\nAmmesse tramite il Torneo Pre-Olimpico"}
{"id": "1166287", "revid": "729019", "url": "https://it.wikipedia.org/wiki?curid=1166287", "title": "Allen &amp; Unwin", "text": "Allen &amp; Unwin, precedentemente un editore inglese, \u00e8 ora una casa editrice e distributrice indipendente con sede in Australia. I dirigenti australiani divennero i soli proprietari del nome della Allen &amp; Unwin quando la Unwin Hyman, parte inglese della societ\u00e0, venne venduta alla HarperCollins nel 1990. I suoi uffici di Londra sono stati per lungo tempo al numero 40 di Museum Street.\nLa societ\u00e0 venne fondata nel 1871, con nome \"George Allen &amp; Sons\", diventando poi Allen &amp; Unwin nel 1914 come risultato dell'acquisto da parte di Sir Stanley Unwin di una parte considerevole della societ\u00e0. Fra i libri di maggior successo pubblicati dalla casa editrice vi sono i lavori di J. R. R. Tolkien (fra cui Il Signore degli Anelli e Lo Hobbit); tra l'altro il figlio di Sir Stanley, Rayner S. Unwin, da bambino aveva recensito Lo Hobbit."}
{"id": "1166294", "revid": "2179318", "url": "https://it.wikipedia.org/wiki?curid=1166294", "title": "Caio Mario (incrociatore)", "text": "Il Caio Mario era un incrociatore leggero della Regia Marina della classe Capitani Romani, costruito nel corso della seconda guerra mondiale e mai entrato in servizio.\nStoria.\nLa sua realizzazione venne fatta dalla Odero-Terni-Orlando presso il cantiere navale di Livorno, dove il suo scafo venne impostato sugli scali il 28 settembre 1939.\nLa nave, varata 17 agosto 1941 mentre era in fase di allestimento alla fine del 1942 cedette la sua prora all\"Attilio Regolo\" che era stato centrato da un siluro lanciatogli da un sommergibile inglese che caus\u00f2 l'asportazione della prora. Lo scafo del \"Caio Mario\", privo della prua ceduta al \"Regolo\", venne rimorchiato a La Spezia per essere utilizzato come deposito galleggiante di carburante. Nel gennaio 1943, in seguito all'affondamento dell\"Ulpio Traiano\", causato, a poco pi\u00f9 di un mese dal varo, il 3 gennaio 1943 da incursori inglesi che riuscirono a penetrare nel porto di Palermo dove era ormeggiato per l'allestimento, venne deciso di completarne la costruzione, ma i lavori per il suo completamento non vennero mai iniziati.\nRequisito dai tedeschi in seguito alle vicende armistiziali venne autoaffondato nel 1944 nel porto della Spezia. Al termine del conflitto il suo scafo venne ritrovato semisommerso e la nave venne ufficialmente radiata dai quadri del naviglio militare il 23 maggio 1947 e lo scafo demolito.\nNome.\nLa nave era stata intitolata a Gaio Mario, militare e politico romano, per sette volte console della Repubblica romana, nella grafia antiquata di \u00abCaio\u00bb."}
{"id": "1166295", "revid": "133260", "url": "https://it.wikipedia.org/wiki?curid=1166295", "title": "Sunday Telegraph", "text": ""}
{"id": "1166296", "revid": "486946", "url": "https://it.wikipedia.org/wiki?curid=1166296", "title": "Claudio Druso (incrociatore)", "text": ""}
{"id": "1166297", "revid": "486946", "url": "https://it.wikipedia.org/wiki?curid=1166297", "title": "Claudio Tiberio (incrociatore)", "text": ""}
{"id": "1166299", "revid": "297059", "url": "https://it.wikipedia.org/wiki?curid=1166299", "title": "Johann Franz Budde", "text": "Biografia.\nRicevuta una scrupolosa istruzione in lingue classiche e orientali, e sapendo leggere la Bibbia nell'originale, si iscrisse all'Universit\u00e0 di Wittenberg nel 1685. Fu nominato professore aggiunto di filosofia, poco dopo la laurea nel 1687 e nel 1689 pass\u00f2 in quella di Jena, dove pose molta attenzione agli studi storici. Nel 1692 fu in quella di Coburgo come professore di greco e latino, e l'anno dopo and\u00f2 nell'Universit\u00e0 di Halle come insegnante di filosofia morale. Vi rimase fino al 1705, anno in cui and\u00f2 a Jena come secondo professore di teologia: le sue lezioni interessarono tutte le branche di questa scienza, anche gli aspetti filosofici, politici e storici. Stimato da tutti, rimase a Jena per il resto della vita, divenendo anche rettore, direttore del dipartimento di teologia e del consiglio ecclesiastico dal 1715. \nFu considerato il pi\u00f9 esperto teologo tedesco del tempo. Profess\u00f2 in filosofia un eclettismo che si poggiava sulla conoscenza della storia ma riconobbe in Cartesio il maggior filosofo del tempo e attacc\u00f2 l'ateo Spinoza, seguendo specialmente i sostenitori delle leggi naturali, come Ugo Grozio, Samuel Pufendorf e Christian Thomasius. La sua posizione teologica fu determinata dalla tradizione di Johannes Mus\u00e4us a Jena, particolarmente attraverso la sua stretta relazione con Johann Wilhelm Baier, ma inclinando anche verso il pietismo. I suoi legami con Spangenberg, Spener e Zinzendorf lo posero in sospetto provocando un'indagine sull'ortodossia della sua dottrina. \nLa sua opera fece epoca nella storia della Chiesa luterana, specialmente quella attinente al Vecchio Testamento e l'et\u00e0 apostolica. Nell'insieme, la vita di Buddeus si pone nel periodo di transizione che segue quello della semplice ortodossia; vi appare l'influsso di un'et\u00e0 nuova e di nuovi interessi, ed egli stesso sembra essere consapevole di questo cambiamento. Nella critica biblica \u00e8 disponibile solo a piccole concessioni, dal momento che un solo versetto mutato mette in discussione tutto l'insieme. Accademico di successo, la sua scrittura \u00e8 attraente e pregnante.\nOpere.\nLe sue opere sono pi\u00f9 di un centinaio: le pi\u00f9 importanti sono gli \"Elementa philosophi\u00e6 practic\u00e6\" (1697), gli \"Elementa philosophi\u00e6 eclectic\u00e6\" (1703), le \"Institutiones theologi\u00e6 moralis\" (1711), l'\"Historia ecclesiastica veteris testamenti\" (1715), le \"Theses theologicae de atheismo et superstitione\" (1716), scritte contro Spinoza, le \"Institutiones theologi\u00e6 dogmatic\u00e6\" (1723), le \"Historische und theologische Einleitung in die vornehmsten Religionsstreitigkeiten\" (1724), l'\"Isagoge historico-theologica ad theologiam universam\" (1727) e l'\"Ecclesia apostolica\" (1729), un'introduzione allo studio del Nuovo Testamento.\nLe opere di Budde sono state ristampate in 10 volumi di \"Gesammelte Schriften\" dall'editore Georg Olms, Hildesheim 1999-2006."}
{"id": "1166301", "revid": "486946", "url": "https://it.wikipedia.org/wiki?curid=1166301", "title": "Paolo Emilio (incrociatore)", "text": ""}
{"id": "1166303", "revid": "305330", "url": "https://it.wikipedia.org/wiki?curid=1166303", "title": "Vipsanio Agrippa (incrociatore)", "text": ""}
{"id": "1166312", "revid": "287204", "url": "https://it.wikipedia.org/wiki?curid=1166312", "title": "\u00c9tienne-Jules Marey", "text": "Studioso dei movimenti, ide\u00f2 strumenti e tecniche per la loro registrazione per cui \u00e8 considerato anche un precursore della cinematografia.\nBiografia.\nFiglio di un commerciante di vini, fece gli studi secondari a Digione. Si iscrisse all'Universit\u00e0 di Parigi nel 1849, laureandosi nel 1859 con una tesi riguardante la circolazione del sangue in condizioni normali e patologiche. Questo lavoro, la cui metodologia era incentrata sulla registrazione grafica della meccanica cardiaca secondo le tecniche di Carl Ludwig, fu il primo di una lunga serie di studi di emodinamica cardiovascolare.\nDal 1869 al 1904, fu professore al Coll\u00e8ge de France, titolare della cattedra di \"Histoire naturelle des corps organis\u00e9s\". Nel 1878, divenne membro dell'Accademia delle scienze.\n\u00c8 documentata la presenza e l'attivit\u00e0 di Marey a Napoli, in particolare grazie ai documenti presenti nell'archivio storico della Stazione zoologica Anton Dohrn. Le frequentazioni napoletane di Marey presumibilmente furono inizialmente motivate da una sua relazione con madame Vilbort, moglie di Joseph Vilbort, direttore del giornale francese \"Le Globe\". Madame Vilbort si rec\u00f2 a Napoli per curare, grazie al clima mite, una sua malattia, e Marey la segu\u00ec. I due comprarono insieme villa Maria, a Posillipo, nel 1880. A Napoli Marey svolse parte degli studi per la realizzazione dei suoi strumenti precinematografici, e proprio alla Stazione Dohrn studi\u00f2 il movimento dei pesci tenuti nelle vasche dell'acquario. \nIn una lettera datata 1\u00ba novembre 1876 Marey, infatti, fece richiesta alla Stazione Zoologica di torpedini vive per i suoi studi.\nTra la documentazione che testimonia le frequentazioni di Marey con Anton Dohrn vi sono foto in cui i due sono insieme\ndurante una gita in montagna, oppure in cui Marey si trova a bordo della barca di Dohrn.\nL'uso del suo fucile fotografico, con il quale puntava gli uccelli ma senza sparare, apparve piuttosto stravagante ai napoletani dell'epoca, che pare si riferissero talvolta a Marey come allo \"scemo di Posillipo\".\nOpere.\nMarey si interess\u00f2 soprattutto al movimento in tutte le sue forme: ciclo cardiaco, respirazione, contrazione muscolare, coordinazione motoria ecc. Lo studio minuzioso dei movimenti spinse Marey a inventare numerosi strumenti scientifici.\nIl fisiologo.\nFra i principali lavori di cardiologia di E.J. Marey si ricordano:\nL'inventore.\nLa fisiologia gli deve l'introduzione dei metodi di registrazione grafica, e l'invenzione di numerosi apparecchi (sfigmografo, pneumografo, cardiografo, cronofotografo). Per esempio, nel 1881 Marey sostitu\u00ec, come strumento di registrazione dell'attivit\u00e0 elettrica del cuore, il chimografo di Carl Ludwig con uno strumento di sua invenzione, il cronofotografo, che permetteva di fissare fotograficamente le varie fasi di un movimento a scopo di studio. Come conseguenza di tale invenzione, e di altre simili riguardanti tecniche di registrazione fotografica dei movimenti, Marey \u00e8 considerato uno dei principali pionieri del cinema e della fotografia. Nel 1888 invent\u00f2 la prima macchina fotografica, con pellicola in rulli di carta sensibilizzata, e nel 1893 costru\u00ec il primo fucile cronofotografico.\nDivent\u00f2 famoso per i suoi studi fotografici sul movimento dei cavalli e degli uccelli. Trovandosi, dunque, di fronte al problema di dover catturare immagini nel minor tempo possibile (quali appunto un cavallo al galoppo o un uccello in volo) ide\u00f2 e realizz\u00f2 il \"fucile fotografico\". Questo strumento funzionava come un normale fucile da caccia, ma dotato di lastre fotografiche circolari od ottagonali poste in una piccola camera oscura, mentre la canna fungeva da mirino e all'interno di essa era collocato l'obiettivo. Le sue esperienze furono di fondamentale importanza per la progettazione aeronautica in quanto il volo degli uccelli era finalmente descritto nei minimi particolari.\nLegge di Marey.\nMarey ha osservato la relazione inversamente proporzionale che lega la pressione arteriosa alla frequenza cardiaca: col diminuire della pressione arteriosa aumenta la frequenza dei battiti cuore, e viceversa, aumentando la pressione delle arterie, il polso tende a farsi raro. Un comportamento anomalo rispetto a tale legge \u00e8 detto \"frequenza paradossa\"."}
{"id": "1166315", "revid": "2176160", "url": "https://it.wikipedia.org/wiki?curid=1166315", "title": "The Daily Telegraph", "text": "The Daily Telegraph (chiamato anche solo The Telegraph) \u00e8 un quotidiano del Regno Unito, fondato nel 1855. \u00c8 uno degli ultimi quotidiani stampati ancora secondo il formato \"broadsheet\", infatti la maggior parte dei quotidiani politici britannici si \u00e8 spostata su un formato pi\u00f9 piccolo e compatto, il tabloid. Il suo giornale domenicale, The Sunday Telegraph, \u00e8 stato fondato nel 1961.\nStoria.\nIl primo numero del \"The Daily Telegraph and Courier\" usc\u00ec il 29 giugno 1855 al prezzo di due pence che, poche settimane dopo fu ridotto a un solo penny. All'epoca il quotidiano primo nelle vendite e nella pubblicit\u00e0 era il \"Times\", che veniva venduto a 5 pence. Anno dopo anno, il \"Telegraph\" rosicchi\u00f2 copie al \"Times\". Nel 1856 vendeva gi\u00e0 30.000 copie. Tre anni dopo l'editore dichiar\u00f2 di aver raggiunto lo storico concorrente. L'anno dopo incorpor\u00f2 il quotidiano \"Chronicle\". Nel 1861 la tiratura dichiarata superava le 130.000 copie giornaliere, mentre il Times era fermo a 65.000. Nel 1871 il \"Telegraph\" super\u00f2 ogni record toccando la cifra di 240.000 copie e diventando il giornale con la pi\u00f9 grande diffusione nel mondo. Rimase il quotidiano pi\u00f9 venduto nel Regno Unito fino alla fine del XIX secolo, quando fu superato dal \"Daily Mail\".\nNel 2004 il quotidiano \u00e8 stato acquistato dai fratelli David e Frederick Barclay. Secondo un sondaggio del MORI condotto nel 2004, il 61% dei lettori del Telegraph appoggia il Partito Conservatore. Nel novembre 2006 il \"Telegraph\" ha avuto la sua tiratura maggiore, con una media giornaliera di 901.238 copie. Questo dato va comparato con le 653.780 copie del \"Times\", le 253.737 per \"The Independent\", e le 382.393 per il \"Guardian\". Anche nel 2007 \u00e8 stato il quotidiano politico pi\u00f9 venduto del Paese.\nSito web.\nLa versione digitale del quotidiano comprende sia gli articoli che compaiono nell'edizione cartacea, sia notizie diffuse esclusivamente sul web. \u00c8 stato nominato \"sito dell'anno\" 2007 da parte dell'Unione consumatori del Regno Unito. Nel 2008 \u00e8 stato oggetto di ulteriori lavori di potenziamento che hanno portato ad un'integrazione della redazione del giornale cartaceo con quella della versione digitale. Da allora tutti i giornalisti sono diventati \"produttori di contenuti\", senza distinzione riguardo al supporto su cui vengono pubblicate le notizie. Il nuovo sito \u00e8 stato inaugurato nel luglio 2008. Nel 2009 ha ottenuto il premio per l'Editoria digitale (\"Digital Publisher of the year\") conferito dall'Associazione degli editori online."}
{"id": "1166316", "revid": "27723", "url": "https://it.wikipedia.org/wiki?curid=1166316", "title": "Ferrovia Suzzara-Ferrara", "text": "La ferrovia Suzzara-Ferrara \u00e8 una linea ferroviaria in concessione che collega Suzzara, in provincia di Mantova, con Ferrara. \u00c8 di propriet\u00e0 della regione Emilia-Romagna.\nLa gestione dell'infrastruttura \u00e8 di competenza della Ferrovie Emilia Romagna srl, mentre il servizio ferroviario \u00e8 espletato da Trenitalia Tper.\nLa linea \u00e8 a scartamento ordinario e a binario unico. La trazione \u00e8 diesel nel tratto da Suzzara a Poggio Rusco, elettrica (a 3000 V cc) da Poggio Rusco a Ferrara.\nStoria.\nLa ferrovia fu costruita grazie ad un accordo fra le Province di Mantova e di Ferrara. Lo scopo della linea era quello di unire la citt\u00e0 estense, posta lungo la ferrovia Padova-Bologna, a Suzzara, situata sulla Mantova-Modena, passando per Poggio Rusco, che a quel tempo era solo una stazione in progetto della costruenda linea Verona-Bologna.\nI finanziamenti furono ottenuti grazie alla legge 29 luglio 1879, n. 5002, e alla legge 5 giugno 1881. La concessione di costruzione ed esercizio della ferrovia fu affidata alla Provincia di Mantova con regio decreto 17 maggio 1883, n. 1433. L'ente locale subconcesse la prima all'impresa di Pietro Valentini di Mantova e Antonio Mazzorin di Milano, in seguito concessionaria delle tranvie Mantova-Asola e Mantova-Viadana, mentre la seconda fu subconcessa alla Societ\u00e0 Anonima Ferrovia Suzzara-Ferrara (FSF), di cui per decenni fino a met\u00e0 degli anni venti del secolo XX, furono importanti azionisti la casa bancaria \"Zaccaria Pisa\", di Milano, e gli stessi Valentini.\nL'apertura della ferrovia avvenne in due momenti: il tronco da Suzzara a Sermide fu inaugurato il 1\u00ba luglio 1888, mentre il Sermide-Ferrara fu avviato all'esercizio il 22 dicembre dello stesso anno. Il collaudo definitivo si svolse il 30 marzo 1889, mentre l'approvazione ministeriale fu pubblicata il 29 aprile 1895.\nLa linea era armata con rotaie Vignoles da 27 kg/m. Il progetto fu redatto dall'ing. Alessandro Perego, mentre la direzione dei lavori e le modifiche in corso d'opera spettarono all'ing. Giosu\u00e8 Pensa. Le uniche differenze sostanziali del progetto di massima rispetto a quello effettivamente realizzato si trovano nei passaggi di San Benedetto Po e di Poggio Rusco. Nel primo caso si spost\u00f2 la ferrovia per consentire la costruzione di una stazione che servisse meglio il centro abitato. Il tronco Schivenoglia-Poggio Rusco-Magnacavallo, invece, fu riformulato nella prospettiva che la cittadina mantovana sarebbe divenuta stazione della Verona-Bologna.\nLe prime dieci locomotive a vapore furono ordinate dalla Valentini-Mazzolin alla Maffei di Monaco di Baviera; furono suddivise in due gruppi, il primo fu denominato con nomi di citt\u00e0 (Belfiore, Ferrara, Mantova, Sermide e Villafranca), mentre quelle del secondo erano indicate con nomi di fiumi (Mincio, Panaro, Po, Reno e Secchia). Svolsero il servizio assieme a 38 carrozze a terrazzini a due assi realizzate dalla Schweizerische Gesellschaft-Industrie (SIG) e decine di carri merci chiusi e aperti.\nDal 1902 il tratto da Ferrara a Porotto fu utilizzato dalla Ferrara-Modena della Societ\u00e0 Veneta. In quell'anno la stazione della societ\u00e0 veneta divenne anche fermata della linea ferroviaria FSF; una situazione che durer\u00e0 fino alla dismissione della strada ferrata per Modena. Nel 1956, la stazione dismessa fu sostituita dal casello ferroviario ubicato nei pressi. L'edificio funse da fermata per la localit\u00e0 fino alla sua definitiva soppressione, avvenuta nel 1976.\nAgli inizi del XX secolo, la FSF procedette al rinnovo del parco rotabile acquistando dalla Maffei quattro nuove locomotive battezzandole con nomi di poeti (Ariosto, Dante, Petrarca, Virgilio). Nel 1920, le necessit\u00e0 di trasporto di derrate agricole, spinsero la FSF ad aprire la stazione di San Rocco Mantovano. Nel 1925 fu acquisita l'ultima locomotiva-tender della FSF: la Piave.\nDurante il decennio degli anni trenta si apr\u00ec l'epoca delle automotrici. Tra il 1933 e il 1934 la FSF fu in trattative con la Ganz di Budapest per l'acquisto di automotrici a carrelli, ma poi la societ\u00e0 ferroviaria - per motivi politici, ma anche per l'effettiva evoluzione dell'industria italiana - opt\u00f2 per una soluzione \"nazionale\". Dopo aver valutato il funzionamento di un'automotrice a benzina sulla ferrovia Biella - Santhi\u00e0, la dirigenza ordin\u00f2 alla FIAT quattro automotrici a ciclo Diesel, le ALn 72, le prime due delle quali entrarono in funzione il 1\u00ba settembre 1936. In poco tempo, le automotrici diesel sostituirono le locomotive a vapore nelle relazioni passeggeri, per cui alcune di esse furono vendute (Piave e Ariosto), mentre altre furono impiegate nel trasporto di merci fino agli anni sessanta, quando furono sostituite progressivamente con locomotori diesel. L'utilizzo della automotrici permise la nascita di una relazione diretta fra Mantova e Ferrara, gestita dalla FSF passando lungo la Mantova-Suzzara.\nNegli anni trenta si aprirono le fermate di Ospitale di Bondeno e di Vallazza-Carbonara Po.\nLa sua importanza strategica fu rilevante durante la seconda guerra mondiale e sub\u00ec diversi danni a causa degli scontri bellici con la distruzione di infrastrutture e rotabili. Probabilmente anche per la sua rilevanza, la sua ricostruzione fu rapida, consentendo un ripristino immediato dei servizi passeggeri. La FSF effettu\u00f2 nuovi investimenti acquistando dalle Ferrovie dello Stato automotrici ALn 56.\nTra il dicembre 1957 e il febbraio 1958, la Commissione parlamentare delle finanze e del tesoro e quella dei trasporti approvarono una modifica alla Legge 2 agosto 1952, n. 1221, aumentando la sovvenzione chilometrica della linea. Le FSF poterono procedere all'ammodernamento della ferrovia saldando le rotaie da 27\u00a0kg/m e aumentando le traversine per sezione da 11 a 12. Furono inoltre acquistate dalla FIAT-OM cinque automotrici ALn 668 e quattro rimorchi Ln 664, dotate della caratteristica livrea giallo coloniale e verde lichene. I primi esemplari entrarono in funzione nel marzo 1959.\nLa societ\u00e0 ferroviaria cap\u00ec come la linea potesse rappresentare un'ottima direttrice di collegamento fra la pianura padana e la costa adriatica. Per questo motivo, dalla fine degli anni cinquanta, la utilizz\u00f2 per i \"treni del mare\": un servizio ferroviario diretto che, prima da Mantova, poi progressivamente da Cremona, Brescia/Verona e - dal 1970 - da Bergamo arrivava a Pesaro, passando per le localit\u00e0 della riviera romagnola e marchigiana.\nPoich\u00e9 le nuove automotrici furono impiegate prevalentemente per i treni del mare e per le relazioni lunghe della FSF, negli anni settanta si procedette all'acquisto di ALn 556 da usare lungo la linea, in sostituzione delle ALn 72 e ALn 56.\nNel 1971 si ruppero alcune rotaie e l\"Ispettorato compartimentale della motorizzazione civile e dei trasporti in concessione\" di Bologna dispose la sospensione dell'esercizio ferroviario sulla Ferrara-Suzzara e la sua sostituzione con autocorse. Come conseguenza del movimento dell'opinione pubblica che si rivel\u00f2 contraria all'iniziativa, temendo la soppressione sulla falsariga della Ferrara-Modena, si opt\u00f2 per effettuare i lavori di sostituzione senza dover sospendere i servizi di trasporto. Tra il 1973 e il 1975 si procedette a sostituire le rotaie da 27\u00a0kg/m con rotaie UNI 36 poggianti su traversine in legno, per il tronco Suzzara-Poggio Rusco, e UNI 50 su traversine in cemento per il Poggio Rusco-Ferrara.\nNel 1985, la concessione della linea fu rilevata dal Ministero dei trasporti con decreto interministeriale del 9 dicembre e la societ\u00e0 entr\u00f2 in Gestione commissariale governativa. La nuova amministrazione prosegu\u00ec nel rinnovamento del materiale rotabile e miglior\u00f2 l'infrastruttura, rettificando il tracciato in certi punti, per renderlo pi\u00f9 adatto alle moderne esigenze di traffico, ed elettrificando il tronco Poggio Rusco-Ferrara. Ora la velocit\u00e0 massima ammessa nella linea \u00e8 di 120\u00a0km/h.\nNel 2002, la regione Emilia-Romagna decise di fondere la societ\u00e0 di gestione FSF con le altre tre societ\u00e0 che gestivano le linee in concessione della regione. L'esercizio della linea fu quindi stato affidato alla societ\u00e0 nata alla conclusione di questo processo, la FER. A partire dal febbraio 2012, i servizi passeggeri sulla linea sono svolti da TPER, mentre FER mantiene la gestione dell'infrastruttura. Dal 1\u00ba gennaio 2020, il servizio ferroviario \u00e8 passato in carico a Trenitalia Tper.\nNell'ambito del progetto di potenziamento del nodo ferroviario di Ferrara, \u00e8 in costruzione un raccordo fra la linea Suzzara-Ferrara e le linee per Ravenna e Rimini e Codigoro, che permetter\u00e0 ai treni merci in transito di evitare l'inversione di marcia nella stazione di Ferrara. Tuttavia, nel febbraio 2013 tali lavori risultano parzialmente sospesi in attesa che siano autorizzate le varianti adeguanti le opere di interramento alle norme antisismiche e di sicurezza delle gallerie ferroviarie che sono state emanate in seguito al terremoto dell'Emilia del 2012.\nTraffico.\nDal 1\u00ba gennaio 2020, il servizio passeggeri \u00e8 svolto da Trenitalia Tper lungo le seguenti relazioni interne:\nNei giorni festivi, il servizio ferroviario \u00e8 sostituito da sei coppie di autocorse.\nIl Freccia Orobica \u00e8 svolto da Trenitalia Tper nel periodo estivo ed impiega il tratto Poggio Rusco-Ferrara."}
{"id": "1166317", "revid": "133260", "url": "https://it.wikipedia.org/wiki?curid=1166317", "title": "Daily Telegraph", "text": ""}
{"id": "1166323", "revid": "1516566", "url": "https://it.wikipedia.org/wiki?curid=1166323", "title": "Zucca (araldica)", "text": "In araldica la zucca \u00e8 utilizzata di frequente come arma parlante. Poich\u00e9 in passato veniva impiegata per conservare il sale, ha spesso il significato di cosa saporita, mentre la sua rappresentazione come \"zucca galleggiante\" vuole essere di auspicio che la famiglia non andr\u00e0 mai a fondo nella societ\u00e0, ed \u00e8 quindi simbolo di \"insommergibilit\u00e0\"."}
{"id": "1166324", "revid": "767487", "url": "https://it.wikipedia.org/wiki?curid=1166324", "title": "Francesco Maria da Camporosso", "text": "Biografia.\nSan Francesco Maria nacque da Anselmo Croese e da Maria Antonia Garzo nel paesino di Camporosso ubicato nella riviera ligure di Ponente, oggi provincia di Imperia.\nDa ragazzo fu d'aiuto al padre nella cura del loro piccolo gregge e nel faticoso lavoro di contadino.\nNel 1816 prese la prima comunione. Colpito da malattia fu portato dai genitori al santuario della Madonna di Laghet presso La Trinit\u00e9 (Alpi Marittime) e guar\u00ec.\nSin da giovane frequent\u00f2 i francescani, e il 14 ottobre 1822 si fece terziario, con il nome di frate Antonio, nel convento dei frati minori conventuali di Sestri Ponente.\nInsoddisfatto di questa scelta, nell'autunno del 1824 fugg\u00ec a Voltri, dove, con il nuovo nome di fra Francesco Maria, rimase quasi tre anni come postulante.\nSi distinse per il suo spirito di carit\u00e0 fino a dare ai poveri il proprio cibo, contentandosi per s\u00e9 degli avanzi che trovava. Egli non era nuovo a tali gesti; infatti, quando era molto piccolo, durante un viaggio con suo padre, aveva regalato a un suo coetaneo povero il vestitino nuovo appena acquistato.\nNel 1825 inizi\u00f2 l'anno di noviziato presso il convento cappuccino di S. Barnaba in Genova come fratello laico e il 17 dicembre comp\u00ec la vestizione; esattamente un anno dopo emise la professione religiosa.\nI superiori del convento, nonostante la giovane et\u00e0, lo destinarono subito alla casa principale della Provincia, presso il convento della SS. Concezione di Genova, dove svolse l'attivit\u00e0 di questuante dopo aver dato aiuto in cucina e in infermeria.\nInizi\u00f2 quest'uffizio nel 1831, come aiutante questuante \"di campagna\" per la vallata del Bisagno. Nel 1834 gli fu affidata la \"questua di citt\u00e0\" e nel 1840 assunse l'incarico di \"capo-sportella\", ossia responsabile di tutti i fratelli questuanti.\nRimase presso il convento della Santissima Concezione di Genova dal 1827 sino alla morte.\nLe sue doti di altruismo gli permisero di intervenire, con aiuti tempestivi e continui, a sostegno delle famiglie in difficolt\u00e0, particolarmente quelle dei marinai e degli emigrati in America, guadagnandogli l'appellativo di \"Padre Santo\". Estremamente rigido con s\u00e9 stesso, si infliggeva penitenza: dormiva su nude assi; si accontentava solo di tozzi di pane inzuppati in acqua calda; vestiva abiti rozzi e rattoppati; lo si vedeva sempre a piedi nudi, in convento come per le vie della citt\u00e0.\nMor\u00ec nel 1866, durante un'epidemia di colera scoppiata nell'agosto di quell'anno, che lo vide in continua fervida preghiera a favore dei bisognosi per alleviarne le pene.\nIl culto.\nDopo la morte i fedeli continuarono a ricorrere a lui con devozione filiale e furono molte le dichiarazioni di grazie e miracoli attribuite alla sua intercessione.\nNel 1911 le sue spoglie vennero traslate dal cimitero di Staglieno al complesso conventuale della Santissima Concezione, in cui aveva trascorso la sua vita e dove tuttora riposa, esposto alla venerazione dei fedeli, in una cappella adiacente alla chiesa.\nLa causa di beatificazione fu introdotta il 9 agosto 1896 e completata il 30 giugno 1929 da Papa Pio XI. Fu proclamato santo da Papa Giovanni XXIII il 9 dicembre 1962.\nIl calendario dell'Ordine dei frati minori cappuccini onora la memoria di San Francesco Maria da Camporosso il 19 settembre.\nL'iconografia.\nL'iconografia popolare lo ritrae alto, magro, austero, con la sporta per le elemosine, a volte accompagnato da un fanciullo con la cassetta delle offerte.\nSono molte le immagini del santo rappresentate da pittori e scultori di fama, tra queste spiccano il volto del Padre Santo in una incisione su rame del pittore Antonio Frixione realizzata quando fra Francesco era ancora in vita, la sua figura intera nella litografia del pittore e decoratore Eligio Pintore, e altre opere postume di noti pittori a partire da Mattia Traverso fino a Walter Kemmler. Tra le opere di scultura \u00e8 da ricordare il monumento cittadino al Padre Santo nella zona del porto, opera di Guido Galletti.\nIl museo.\nNel 2008, con la ristrutturazione della cappella del Padre Santo, alla sua sinistra, \u00e8 stato anche riqualificato il locale del museo. Esso ospita la ricostruzione della sua cella, con pezzi originali del Convento di Voltri dove Francesco Maria soggiorn\u00f2 nel 1824, e alcune vetrine che, con oggetti ed immagini, ce ne raccontano la vita, le opere e la devozione della gente, dall'infanzia, alla canonizzazione, fino ai giorni nostri con i tantissimi ex voto di ringraziamento esposti."}
{"id": "1166326", "revid": "253269", "url": "https://it.wikipedia.org/wiki?curid=1166326", "title": "Kevin McNally", "text": "McNally \u00e8 noto a livello internazionale per aver interpretato il fedele Joshamee Gibbs nella saga Disney dei \"Pirati dei Caraibi\".\nDoppiatori italiani.\nNelle versioni in italiano dei suoi lavori, Kevin McNally \u00e8 stato doppiato da:"}
{"id": "1166328", "revid": "1719883", "url": "https://it.wikipedia.org/wiki?curid=1166328", "title": "Elias Ashmole", "text": "Fondatore dell'Ashmolean Museum di Oxford, \u00e8 ricordato anche come studioso di astrologia, numismatica, corografia e botanica, nonch\u00e9 appartenente alla massoneria.\nBiografia.\nFu un sostenitore della fazione realista durante la Rivoluzione inglese ed a seguito della restaurazione di Carlo II venne ricompensato per la sua fedelt\u00e0 con diversi uffici pubblici che gli fornirono una discreta ricchezza.\nGrazie alle sue ricchezze egli fu un fanatico collezionista di oggetti curiosi e di artefatti di ogni specie. Gran parte degli oggetti della sua ricca e bizzarra collezione vennero acquistati dal viaggiatore e botanico John Tradescant il Giovane e vennero in seguito fatte oggetto di donazione all'Universit\u00e0 di Oxford che ne fece uso per allestire la collezione preservata all'Ashmolean Museum. Oltre alla sua collezione l'Universit\u00e0 ricevette da Ashmole la sua intera biblioteca e la sua raccolta di preziosissimi manoscritti.\nOltre alla sua passione per il collezionismo, Ashmole fu noto a corte per le sue attivit\u00e0 di studioso di arti occulte, magia, alchimia ed astrologia, e venne consultato dalla corte reale e dallo stesso sovrano Carlo II numerose volte. Sebbene sia stato uno dei padri fondatori della Royal Society, un caposaldo della ricerca scientifica dell'epoca, tuttavia non ne fece mai attivamente parte.\nEra nato a Lichfield, nello Straffordshire, da una famiglia ricca che per\u00f2 aveva subito un certo declino gi\u00e0 prima della nascita di Ashmole. Il nome della famiglia dovrebbe essere una variante della famiglia \"Ashmore\", molto diffusa nelle Midlands. Suo padre Simon Ashmole era un soldato, mentre la madre, Anna, era cugina di un notabile della regione. Ashmole studi\u00f2 alla Lichfield Grammar School e divenne un corista nella Cattedrale di Lichfield. Nel 1638, con l'aiuto della famiglia materna, divenne avvocato e pratic\u00f2 nel foro di Londra. Poco dopo spos\u00f2 Eleanor Mainwaring, appartenente ad una famiglia povera ma di nobili origini che mor\u00ec pochi anni dopo. All'et\u00e0 di soli vent'anni, Ashmole inizi\u00f2 la sua scalata verso la ricchezza diventando uno dei fedelissimi di Carlo I durante la guerra civile. Allo scoppiare del conflitto, nel 1642, Ashmole abbandon\u00f2 Londra per raggiungere la dimora di suo suocero, Peter Mainwaring, presso Smallwood nel Cheshire, dove visse in ritiro fino al 1644 quando venne eletto responsabile per la esazione delle tasse per conto della corona nella regione di Lichfield. Subito dopo ricevette un incarico militare nella guarnigione di Oxford, e durante questo periodo si dedic\u00f2 allo studio delle discipline occulte, studiando contemporaneamente fisica e matematica al Brasenose College dell'Universit\u00e0 di Oxford sebbene formalmente non ne sia mai stato uno studente.\nAlla fine del 1645 Ashmole lasci\u00f2 il suo incarico ad Oxford per accettare quello di Commissario per l'esazione delle tasse a Worcester.\nMassoneria.\nDopo la sconfitta della fazione lealista nel 1646 Ashmole si ritir\u00f2 nuovamente nel Cheshire e fu allora che conobbe uno studioso di nome Tyler Parott che lo introdusse in massoneria. Nei suoi diari personali, alla data 16 ottobre 1646 Ashmole scrive:\nSebbene sia presente una sola testimonianza nei suoi diari della sua appartenenza alla Massoneria, tuttavia sembra che Ashmole sia rimasto in stretto legame con essa, dato che presenzi\u00f2 alle loro riunioni almeno fino al 1682.\nAshmole \u00e8 considerato il primo massone della Massoneria \"speculativa\" di cui si abbiano notizie storiche e il Real Ordine degli Antichi Liberi e Accettati Muratori, organismo massonico che si richiama esplicitamente alla \"scienza spirituale rosacrociana del '600\", ne ricorda la nascita durante l'ultima decade di maggio.\nAlchimia e collezione Tradescant.\nDurante il decennio 1650\u2013 1660 Ashmole si dedic\u00f2 interamente allo studio dell'alchimia.\nNel 1650 pubblic\u00f2 il \"Fasciculus Chemicus\" sotto lo pseudonimo anagrammato di James Hasholle.\nQuest'opera \u00e8 la traduzione in inglese di due trattati alchemici in latino, uno dei quali di Arthur Dee, figlio del celebre occultista John Dee; l'altro di Jean d'Espagnet. Nel 1652 Ashmole pubblic\u00f2 il pi\u00f9 importante dei suoi trattati alchemici, il \"Theatrum Chemicum Britannicum\", un commentario molto ricco di note su diversi poemi alchemici in inglese. L'importanza dell'opera risiede nel fatto di aver reso pubbliche delle opere fino ad allora conservate in rari manoscritti di collezioni private e venne per questo studiata avidamente da altri studiosi di alchimia.\nLa leggenda vuole che un altro grande studioso anglosassone di alchimia, William Backhouse di Swallowfield, che aveva fatto di Ashmole il suo erede spirituale, abbia rivelato in punto di morte a quest'ultimo il segreto della Pietra filosofale e che Ashmole lo abbia a sua volte rivelato a Robert Plot, il primo responsabile dell'Ashmolean Museum. Nel 1658 Ashmole pubblic\u00f2 il suo ultimo lavoro alchemico, \"The Way to Bliss\". In seguito incontr\u00f2 il botanico e viaggiatore John Tradescant il Giovane intorno al 1650, il quale, insieme a suo padre, John Tradescant il Vecchio, aveva collezionato una vasta raccolta di piante esotiche e specie minerali ed altre curiosit\u00e0 provenienti da tutto il mondo. Ashmole aiut\u00f2 Tradescant a catalogare la sua collezione nel 1652 e nel 1656 finanzi\u00f2 la pubblicazione del catalogo con il titolo \"Musaeum Tradescantianum\". Nel 1659 Tradescant, che aveva perso precocemente il suo unico figlio ed erede, nomin\u00f2 Ashmole come erede della propria collezione. Quando Tradescant mor\u00ec nel 1662, Ashmole dovette affrontare l'opposizione della vedova di Tradescant, Hester, all'esecuzione delle volont\u00e0 testamentarie di suo marito, che venne tuttavia rigettata dopo una causa lunga due anni.\nLa Restaurazione.\nA seguito della restaurazione di Carlo II nel 1660, la lealt\u00e0 di Ashmole alla sua causa venne ampiamente ricompensata. Egli venne nominato \"Controllore delle Esazioni\" di Londra e pi\u00f9 tardi Commissario per il Suriname, anche se il suo incarico pi\u00f9 importante e remunerativo fu quello di Windsor Herald.\nMentre ricopriva questo incarico si dedic\u00f2 allo studio della storia dell'Ordine della Giarrettiera a cui si era appassionato gi\u00e0 da dieci anni e nel 1672 pubblic\u00f2 i risultati delle sue ricerche nell'opera \"The Institution, Laws and Ceremonies of the Most Noble Order of the Garter\" con illustrazioni di Wenceslaus Hollar. Quando nel 1668 mor\u00ec la sua seconda moglie, Ashmole spos\u00f2 la figlia minore del suo amico, l'antiquario Sir William Dugdale. Nel 1675 rassegn\u00f2 le dimissioni dall'incarico di Windsor Herald a causa dei suoi dissensi con il \"College of Arms\" e ricevette l'offerta per l'incarico di Garter Principal King of Arms che per\u00f2 declin\u00f2 in favore di Dugdale.\nSebbene il suo interesse per lo studio dell'alchimia fosse notevolmente scemato nel corso degli anni, egli mantenne vivo quello per la magia e l'astrologia. Nel 1672 Ashmole acquist\u00f2 parte dei diari spirituali nei quali John Dee descriveva i suoi colloqui con le entit\u00e0 angeliche. Ashmole trascorse molto tempo allo studio di questi manoscritti fino ad allora sconosciuti e progett\u00f2 di scrivere una biografia del grande mistico ed alchimista.\nAshmolean Museum.\nNel 1677 Ashmole fece dono della Tradescant Collection all'Universit\u00e0 di Oxford, insieme alla sua personale collezione di oggetti, alla condizione che lo stabile dove fossero stati esposti potesse essere accessibile al pubblico.\nFu cos\u00ec che nacque l'Ashmolean Museum, progettato da Christopher Wren, che venne completato nel 1682.\nSecondo la testimonianza dell'antiquario Anthony Wood furono necessari ben dodici carri per trasportare tutto il materiale della collezione ad Oxford. In realt\u00e0 la collezione avrebbe dovuto essere pi\u00f9 ricca se non fosse stato che una parte di essa, nella quale si trovavano monete, libri, medaglie, manoscritti e stampe venne distrutta in un incendio nel 1679 mentre era conservata al Middle Temple, in attesa di essere trasferita. Dal 1680 in poi la salute di Ashmole and\u00f2 sempre pi\u00f9 peggiorando, anche se mantenne i suoi incarichi di responsabile esattoriale fino alla morte. Fu in questo periodo di maggiore inattivit\u00e0 negli affari e negli studi che inizi\u00f2 a redigere delle note per una sua autobiografia che per\u00f2 non venne mai scritta; esse restano tuttavia una fonte straordinaria non solo come testimonianza della vita di Ashmole ma anche del suo tempo.\nAshmole mor\u00ec a Lambeth il 18 maggio 1692 e venne sepolto nella \"South Lambeth Church\"."}
{"id": "1166330", "revid": "228587", "url": "https://it.wikipedia.org/wiki?curid=1166330", "title": "Famiglia Paolina", "text": "La Famiglia Paolina \u00e8 composta da dieci istituzioni religiose cattoliche, tra le quali cinque congregazioni (la Societ\u00e0 San Paolo, le Figlie di San Paolo, le Pie Discepole del Divin Maestro, le Suore di Ges\u00f9 Buon Pastore e l'Istituto Regina degli Apostoli per le Vocazioni), quattro istituzioni (le Annunziatine, i Gabriellini, Ges\u00f9 Sacerdote, la Santa Famiglia) ed un'associazione di Cooperatori.\nIl suo fondatore \u00e8 il beato Giacomo Alberione (1884-1971), sacerdote piemontese.\nSpiritualit\u00e0.\nLa spiritualit\u00e0 della Famiglia Paolina ruota intorno a Ges\u00f9 Cristo Divino Maestro Via, Verit\u00e0 e Vita. I membri inoltre venerano la Beata Vergine Maria con il titolo di Regina degli Apostoli. Fonte di ispirazione \u00e8 l'apostolo San Paolo.\nUn carisma multiforme.\nIl carisma della Famiglia \u00e8 multiforme e compartecipato. Tutti partecipano ad un unico carisma ma vissuto nello specifico della propria chiamata.\nLe Congregazioni.\nLa Societ\u00e0 San Paolo \u00e8 una congregazione clericale di vita apostolica: essa ha come fine l'evangelizzazione degli uomini attraverso l'attuale cultura della comunicazione. La Societ\u00e0 San Paolo \u00e8 \"altrice\" (= madre che genera) di tutta la Famiglia Paolina poich\u00e9 il Superiore Generale della Societ\u00e0 San Paolo \u00e8 riconosciuto quale legittimo successore del Fondatore. I membri della Societ\u00e0 San Paolo, soprattutto sacerdoti, hanno quindi una responsabilit\u00e0 morale nei confronti di tutte le componenti della Famiglia Paolina. I paolini sono noti per le loro opere apostoliche come le Edizioni San Paolo, i periodici quali Famiglia Cristiana, Jesus, Il Giornalino.\nLe Figlie di San Paolo condividono il carisma della Societ\u00e0 San Paolo: hanno un'autonoma casa editrice che prende il nome di Paoline.\nLe Pie Discepole del Divin Maestro hanno una triplice missione che si incentra nell'eucaristia, nella liturgia e nel sacerdozio. Le suore si dedicano in modo particolare affinch\u00e9 risplenda nella Chiesa la bellezza del Cristo attraverso la creazione liturgica (canti, paramenti liturgici, patene, iconografia ecc.), sono vicine ai ministri ordinati (vescovi, presbiteri e diaconi) e adorano il Cristo presente sacramentalmente nel mistero eucaristico intercedendo soprattutto per gli operatori nel mondo della comunicazione.\nLe Suore di Ges\u00f9 Buon Pastore affiancano i parroci nell'attivit\u00e0 pastorale compiendo opere di istruzione, formazione e di santificazione.\nLe Suore di Maria Regina degli Apostoli si dedicano ad accompagnare i giovani nel discernimento vocazionale.\nAssociazione.\nCooperatori: sono laici che condividono la missione della Famiglia Paolina. Si tratta di una specie di terz'ordine.\nNuove realt\u00e0.\nSoprattutto dopo la beatificazione di don Giacomo Alberione (2003) sono nate altre realt\u00e0 che si ispirano al carisma alberioniano anche se non fanno parte della Famiglia Paolina. Tre le quali le Ancillae Domini (vergini consacrate) e la Fraternit\u00e0 di Ges\u00f9 Divino Maestro."}
{"id": "1166332", "revid": "125983403", "url": "https://it.wikipedia.org/wiki?curid=1166332", "title": "Derby (calcio)", "text": "Nel corrente utilizzo giornalistico e popolare, si definisce derby una partita di calcio giocata tra due squadre della stessa citt\u00e0. Il termine italiano corrispondente \u00e8 partita stracittadina o, pi\u00f9 comunemente, anche solo stracittadina. Per estensione, il termine \"derby\" viene utilizzato per riferirsi ad o che hanno accese rivalit\u00e0 agonistiche tra loro.\nOrigini.\nSecondo il Wimbledon \"Football Supporters' Handbook\", i giochi di \"Shrove Tuesday\" (marted\u00ec grasso) iniziarono nel XVIII secolo. Il pi\u00f9 famoso ebbe luogo a Derby quando i giovani della parrocchia di All Saints sfidarono quelli della vicina Saint Peter. Parteciparono tutti gli uomini di et\u00e0 superiore ai 18 anni, cercando di portare la palla da una parrocchia all'altra. Nel 1731 il sindaco fece un inutile tentativo di sopprimere il gioco, ripetuto ogni anno dai suoi successori fino al 1848. Da quel momento il nome \"\u00abderby\u00bb\" fu attribuito a qualsiasi partita di calcio giocata con feroce campanilismo tra club vicini."}
{"id": "1166333", "revid": "712828", "url": "https://it.wikipedia.org/wiki?curid=1166333", "title": "Darth Caedus", "text": ""}
{"id": "1166339", "revid": "123485412", "url": "https://it.wikipedia.org/wiki?curid=1166339", "title": "Sunset Boulevard", "text": "Il Sunset Boulevard \u00e8 un'importante e famosa arteria stradale che si snoda nella parte ovest della Contea di Los Angeles. \nIl \"viale del tramonto\" si estende da Figueroa Street, nel centro di Los Angeles, fino alla Pacific Coast Highway che costeggia l'Oceano Pacifico e il quartiere di Pacific Palisades.\nIl percorso si allunga per circa 39\u00a0km all'interno dei quartieri di Echo Park, Silver Lake, Los Feliz, Hollywood, West Hollywood, Beverly Hills, Holmby Hills, Bel Air, Brentwood e Pacific Palisades. Tranne West Hollywood e Beverly Hills che sono due citt\u00e0 incorporate indipendenti, tutti i luoghi citati sono distretti e quartieri della Citt\u00e0 di Los Angeles. Nel quartiere di Bel Air, il \"Sunset Boulevard\" corre lungo il confine settentrionale del campus della UCLA.\nIl viale \u00e8 tortuoso ma mantiene sempre almeno due corsie per senso di marcia, anche se la mancanza di spartitraffico e le numerose curve cieche, sono state motivo di svariati incidenti negli anni. Il \"Sunset\" \u00e8 (insieme al Santa Monica Boulevard e al Wilshire Boulevard) fortemente congestionato con carichi di traffico ampiamente al di l\u00e0 delle sue capacit\u00e0. Il risultato \u00e8 che il manto stradale appare per lunghi tratti rovinato e pieno di buche.\nDurante gli anni settanta, l'area tra Gardner Street e Western Avenue \u00e8 diventata un distretto a luci rosse molto frequentato dalle prostitute. \nLa parte pi\u00f9 nota del Sunset \u00e8 il Sunset Strip a West Hollywood, centro della vita notturna di Los Angeles.\nAd Hollywood il \"Sunset Boulevard\" \u00e8 a volte chiamato \"Guitar Row\" (trad. it. \"La fila di chitarre\"), per il grande numero di negozi per strumenti musicali e attivit\u00e0 legate al mondo della musica. \nNel 1997 vi \u00e8 stato girato il film \"Mr. Bean - L'ultima catastrofe\"."}
{"id": "1166340", "revid": "287204", "url": "https://it.wikipedia.org/wiki?curid=1166340", "title": "Primera Divisi\u00f3n 1996-1997 (Spagna)", "text": "La Primera Divisi\u00f3n 1996-1997 \u00e8 stata la 66\u00aa edizione della massima serie del campionato spagnolo di calcio, disputato tra il 31 agosto 1996 e il 21 giugno 1997 e concluso con la vittoria del , al suo ventisettesimo titolo, il secondo consecutivo.\nCapocannoniere del torneo \u00e8 stato Ronaldo () con 34 reti.\nStagione.\nNovit\u00e0.\nIn ottica di un ritorno a 20 squadre partecipanti per la stagione successiva, la Federazione decise di aumentare a quattro le retrocessioni dirette in Secunda Division pi\u00f9 la perdente di uno spareggio interdivisionale tra la 18\u00aa classificata e la 3\u00aa classificata del campionato cadetto.\nNovit\u00e0 ci furono anche per i piazzamenti che qualificavano per le coppe europee. Il vento di rinnovamento che stava coinvolgendo il format della UEFA Champions League fece s\u00ec che le migliori 8 federazioni calcistiche europee, tra le quali rientrava quella spagnola, potessero qualificare una seconda squadra alla massima competizione per club europea. Ci\u00f2 si ripercosse anche sui posti disponibili per la Coppa UEFA, che passarono da tre a quattro.\nClassifica finale.\nLegenda:\nRegolamento:"}
{"id": "1166348", "revid": "287204", "url": "https://it.wikipedia.org/wiki?curid=1166348", "title": "Primera Divisi\u00f3n 1997-1998 (Spagna)", "text": "La Primera Divisi\u00f3n 1997-1998 \u00e8 stata la 67\u00aa edizione della massima serie del campionato spagnolo di calcio, disputato tra il 31 agosto 1997 e il 15 maggio 1998 e concluso con la vittoria del , al suo quindicesimo titolo.\nCapocannoniere del torneo \u00e8 stato Christian Vieri () con 24 reti.\nStagione.\nAvvenimenti.\nIl torneo venne dominato dal , che gi\u00e0 alla seconda giornata risultava unica squadra a punteggio pieno; a tentare di contrastare i \"Blaugrana\" fu il , che riusc\u00ec solamente ad agganciare i rivali alla tredicesima giornata e a condividere il comando della classifica per un paio di giornate. Recuperato il primato solitario, durante il girone di ritorno il \"Bar\u00e7a\" increment\u00f2 gradualmente il proprio vantaggio sulle \"Merengues\" passando dal +4 al giro di boa fino al +14 a cinque turni dalla conclusione, distacco che permise ai \"Blaugrana\" di festeggiare il quindicesimo titolo con quattro gare di anticipo.\nNelle giornate conclusive del campionato, il Real Madrid and\u00f2 incontro a una flessione che favor\u00ec l'ascesa al podio dell', qualificato per la Champions League, e della , terza per effetto dei una miglior differenza reti a parit\u00e0 delle discriminanti legate agli scontri diretti. La successiva vittoria nella massima competizione continentale da parte del Real Madrid e l'accesso in Coppa delle Coppe del finalista in Coppa del Re diedero al e all' il diritto di accedere alla Coppa UEFA: in particolare, i \"colchoneros\" riuscirono a recuperare quella qualificazione sfumata all'ultima giornata, per via dello svantaggio negli scontri diretti nei confronti di Maiorca e .\nLa bagarre in zona retrocessione, accesa fino alla seconda met\u00e0 del girone di ritorno, vide e occupare i due posti validi per i play-out con i primi che approfittarono di un calo del e i secondi sopravanzati dal . Nei successivi incontri, il condann\u00f2 il Compostela al declassamento grazie alla regola dei gol fuori casa mentre il sconfisse all'andata il per 3-0, mettendosi al riparo da un tentativo di rimonta degli avversari sul ritorno. Assieme al CP M\u00e9rida, sul campo era retrocesso lo , che pose fine a una permanenza di 21 anni consecutivi in massima serie disputando un campionato in cui batt\u00e9 svariati record negativi come il minor numero di punti ottenuti e il maggior numero di sconfitte consecutive incassate da una squadra in Primera Divisi\u00f3n.\nClassifica finale.\nLegenda:\nRegolamento:\nStatistiche.\nSquadre.\nPrimati stagionali.\nSquadre"}
{"id": "1166349", "revid": "729019", "url": "https://it.wikipedia.org/wiki?curid=1166349", "title": "Pezophaps solitaria", "text": "Il solitario di Rodriguez (\"Pezophaps solitaria\") era un uccello inadatto al volo appartenente ai columbiformi endemico dell'isola di Rodrigues, nelle Isole Mascarene.\nAppartiene alla stessa sottofamiglia del dodo (Raphinae).\nEstinzione.\nFu avvistato la prima volta da Fran\u00e7ois Leguat, capo di un gruppo di profughi Ugonotti rifugiatisi sull'isola nel 1691. Leguat descrisse alcune abitudini di questi uccelli, come la nidificazione solitaria; gli ugonotti ne apprezzavano il sapore, soprattutto quello degli esemplari pi\u00f9 giovani.\nA causa della predazione umana, alla quale si somm\u00f2 quella dei gatti introdotti sull'isola, la specie declin\u00f2 rapidamente e gi\u00e0 nel 1755 non se ne vedevano pi\u00f9; si stima perci\u00f2 la data della sua estinzione negli anni compresi fra il 1730 ed il 1760, anche se una datazione precisa \u00e8 assai difficile, in quanto gli avvistamenti di \"solitari\" venivano riportati senza specificare su quale isola si fossero effettuati, inoltre venivano descritti come solitari anche altri uccelli, come l'enigmatico \"oiseau bleu\" (\"Porphyrio coerulescens\") o il solitario di R\u00e8union (\"Threskiornis solitarius\").\nSistematica.\nIl solitario di Rodrigues ed il dodo appartengono alla sottofamiglia Raphinae dei Columbidae, anche se alcuni studiosi propongono di elevare la sottofamiglia al rango di famiglia a s\u00e9 stante (\"Raphidae\").\nLa loro parentela \u00e8 stata recentemente confermata dalle analisi del DNA mitocondriale, che ha inoltre rivelato la stretta parentela con l'attualmente esistente piccione delle Nicobare (\"Caloenas nicobarica\").\nBiologia.\nDi questi uccelli sono state trovate grandi quantit\u00e0 di ossa, ma non se ne conoscono esemplari impagliati.\nDa descrizione dell'epoca, i solitari di Rodrigues possedevano un grosso sperone sul tallone; tale sperone era probabilmente riposto in un astuccio di pelle e veniva usato come arma (un simile sperone \u00e8 presente nelle oche canadesi).\nLe coppie erano fortemente territoriali; esse prendevano possesso di un terreno dove nidificare e ne scacciavano gli intrusi colpendoli con le ali, che erano dotate di un ispessimento osseo appositamente evoluto."}
{"id": "1166350", "revid": "80114", "url": "https://it.wikipedia.org/wiki?curid=1166350", "title": "Multipletto", "text": ""}
{"id": "1166351", "revid": "486946", "url": "https://it.wikipedia.org/wiki?curid=1166351", "title": "Enforcement", "text": ""}
{"id": "1166352", "revid": "287204", "url": "https://it.wikipedia.org/wiki?curid=1166352", "title": "Primera Divisi\u00f3n 1998-1999 (Spagna)", "text": "La Primera Divisi\u00f3n 1998-1999 \u00e8 stata la 68\u00aa edizione della massima serie del campionato spagnolo di calcio, disputato tra il 29 agosto 1998 e il 20 giugno 1999 e concluso con la vittoria del , al suo sedicesimo titolo, il secondo consecutivo.\nCapocannoniere del torneo \u00e8 stato Ra\u00fal () con 25 reti.\nStagione.\nNovit\u00e0.\nA causa della nuova formula della Champions League e la soppressione della Coppa delle Coppe, i posti disponibili per la massima competizione europea per club salirono a 4 mentre la vincente della Coppa del Re acquis\u00ec il diritto di partecipare alla Coppa UEFA.\nClassifica finale.\nLegenda:\nRegolamento:"}
{"id": "1166353", "revid": "4711", "url": "https://it.wikipedia.org/wiki?curid=1166353", "title": "CD M\u00e1laga", "text": ""}
{"id": "1166359", "revid": "36426", "url": "https://it.wikipedia.org/wiki?curid=1166359", "title": "Canonica di San Michele", "text": "La Canonica di San Michele \u00e8 un edificio religioso situato a Rencine, nel comune di Castellina in Chianti, in provincia di Siena ed \u00e8 posta sul versante prospiciente alla Valdelsa.\nStoria.\nLa chiesa apparteneva alla diocesi di Fiesole fin dall'XI secolo ed era compresa nel piviere di San Leonino in Conio. A causa della notevole distanza dalla pieve di Conio fin dal giugno 1178 \u00e8 attestata la presenza di una comunit\u00e0 di canonici. Posta in territorio fiorentino, come il vicino castello, lungo il confine tra Siena e Firenze fu sempre al centro di contese militari. I senesi controllavano la Badia a Isola e con l'abate di quest'ultima si ebbero molte tensioni fino a una vertenza che si tenne il 19 agosto 1204. Da quella vertenza si evince che il priore di Rencine, in quel 1204 \u00e8 nominato un tale Vivolo, possedesse numerose terre e anche un mulino che garantivano un tenore di vita elevato. La prosperit\u00e0 economica era elevata anche verso la fine del secolo quando per le decime del 1275 paga 7 lire e 10 soldi, nel 1276 10 lire, ma a cavallo con il XIV secolo le cose peggiorarono tanto che nel 1296 paga 2 lire e 10 soldi e nel 1302 5 lire.\nNel XVI secolo divenne parte della nuova diocesi di Colle Val d'Elsa.\nGli abitanti della parrocchia fino al XIX secolo furono sempre circa 200 e all'epoca di Emanuele Repetti la chiesa era stata elevata a pieve anche se di patronato regio e da lei dipendeva la chiesa di San Pietro a Cagnano.\nDescrizione.\nL'edificio della Canonica \u00e8 costituito da una semplice aula rettangolare conclusa con una scarsella rettangolare e con copertura lignea. Questa configurazione le \u00e8 stata data dopo un crollo avvenuto probabilmente nel XII secolo, crollo che distrusse completamente la parte sinistra e lesion\u00f2 gravemente anche le altre pareti.\nFacciata.\nIl maggior pregio artistico si riscontra nella facciata che risale alla primissima fase romanica. La facciata attuale si presenta nell'aspetto conferitole dopo il crollo medievale ed \u00e8 di dimensioni pi\u00f9 ampie rispetto all'originale.\nLa facciata \u00e8 costituita da tre ordini sovrapposti e tra loro asimmetrici. Il primo ordine \u00e8 quello pi\u00f9 in basso e comprende il portale con arco a tutto sesto, privo di lunetta, questa parte corrisponde alla facciata originale; il secondo ordine \u00e8 costituito da una galleria cieca ad archetti pensili sostenuti da mensole e semicolonne che sono concluse da capitelli ungulati, lo stile di questa parte della facciata si rif\u00e0 alla vicina Badia Isola e risale alla seconda met\u00e0 del XII secolo; il terzo ordine era aperto da una feritoia a forma di clessidra posta in asse con la seconda colonna si sinistra, la feritoia oggi \u00e8 chiusa. Con il rifacimento della facciata si \u00e8 corretta la evidente asimmetria originaria tanto che oggi la parte destra della galleria si trova al centro della struttura.\nNella parete sulla destra, ora occupata quasi per intero dalla successiva cappella della compagnia, si apriva una monofora a doppia strombature e il portale di accesso alla canonica. Nella tribuna si vedono le tracce di un'antica abside semicircolare, che doveva far parte della chiesa originaria, tale abside venne, in epoca imprecisata, sostituita da una scarsella che a sua volta venne abbassata e chiusa. La parete esterna di destra presenta un paramento murario a sasso scapezzato e vi sono due aperture costituite da monofore centinate di epoca gotica.\nInterno.\nL'interno della chiesa attualmente \u00e8 intonacato e non presenta nessun elemento significativo."}
{"id": "1166362", "revid": "339392", "url": "https://it.wikipedia.org/wiki?curid=1166362", "title": "Economia degli stati uniti", "text": ""}
{"id": "1166363", "revid": "38120", "url": "https://it.wikipedia.org/wiki?curid=1166363", "title": "Issohadores", "text": "L'Issohadore \u00e8 una maschera tipica del carnevale di Mamoiada in Sardegna. Rappresenta un ruolo di dominanza rispetto a quella del Mamuthone. Le due figure non sfilano mai separate.\nCaratteristiche.\nIl suo abbigliamento \u00e8 diverso da quello del Mamuthone e viene indicato dai vecchi di Mamoiada come \"veste 'e turcu\" (vestito da turco).\nComprende: sul capo \"sa berrita\", legata al mento da un fazzoletto variamente colorato, maschera bianca, larghi pantaloni e camicia di tela bianchi, bottoni in oro, sopraccalze di lana nera (\"cartzas\"), scarponi in pelle (\"su husinzu\") il corpetto rosso del costume tradizionale maschile (\"curittu\"); a tracolla porta una cinghia in pelle e stoffa dove sono appuntati piccoli sonagli, i \"sonajolos\"; legato alla vita con la parte variopinta che scende lungo la gamba sinistra uno scialle o un ampio fazzoletto con bellissimi ricami, e la fune (\"soha\") da cui deriva il nome dell'Issohadore.\nNel 1996 \u00e8 stato ripristinato l'uso della \"visera crara\" (la maschera bianca) per gli Issohadores da parte del gruppo della locale Pro Loco in quanto, dai filmati storici, risulta che questa maschera dai lineamenti gentili sia stata utilizzata fino alla met\u00e0 degli anni cinquanta. La \"visera crara\" veniva indicata da alcuni come maschera \"de santu\" o \"de santa\" da altri ancora maschera \"limpia\" (pulita), o semplicemente \"bella\".\nOrigini.\nSia gli Issohadores che i Mamuthones sono stati oggetto di studio dell'archeologo sassarese Marcello Madau. I risultati emersi dimostrerebbero che, se da una parte i Mamuthones sembrano avere origini sarde risalenti al XIX secolo, gli Issohadores sarebbero un'innovazione pi\u00f9 recente ispirata a maschere spagnole.\nNel carnevale di Mamoiada.\nNella processione del tipico carnevale, sfilano davanti, dietro e ai lati e scortando i Mamuthones usando la loro \"Soha\" per catturare le giovani donne in segno di buon auspicio per una buona salute e fertilit\u00e0, o gli amici scelti tra il pubblico e in particolare le autorit\u00e0, per augurare loro un buon lavoro per il bene di tutti. Il capo issohadore, che si pu\u00f2 definire come un grande sacerdote nuragico, impartisce gli ordini ai Mamuthones e d\u00e0 il ritmo alla danza.\nTengono in mano \"sa soha\", si tratta di una particolare lunga fune in giunco, abilmente lavorato e intrecciato da mani esperte ma che prima era di cuoio crudo, spesso e pesante; il nome \"soha\" appartiene proprio al tipo usato per legare e catturare il bestiame. \"Issohadore\" in sardo significa letteralmente \"colui che prende con la \"soha\" che reca in mano\" e che d\u00e0, appunto, il nome alla figura."}
{"id": "1166367", "revid": "73537", "url": "https://it.wikipedia.org/wiki?curid=1166367", "title": "Jaffa", "text": ""}
{"id": "1166370", "revid": "1543377", "url": "https://it.wikipedia.org/wiki?curid=1166370", "title": "Peugeot Type 91, 101 e 120", "text": "Le Type 91, 101 e 120 sono tre modelli di autovettura prodotti tra il 1907 ed il 1909 dalla casa automobilistica francese Peugeot.\nProfilo.\nLa Type 91 del 1907 altro non era che una versione spider della Type 81, con la quale condivideva telaio e meccanica. La Type 91 era per\u00f2 una spider solo fino ad un certo punto: infatti, oltre ai due posti classici di una spider, ricopribili tramite una capote in tela, la Type 91 offriva addirittura altri 4 posti di fortuna, situati nella parte posteriore della vettura e sistemati su due file disposte schiena contro schiena. Era pertanto una configurazione del tutto particolare che introduceva il concetto di posto della suocera in voga fino agli anni trenta. Per questi motivi la Type 91 era di dimensioni tutt'altro che ridotte per l'epoca, grazie ai suoi 3.8 m di lunghezza e al passo di 2.74 m che assicurava una buona abitabilit\u00e0 per gli occupanti. Era equipaggiata con lo stesso motore della Type 81, vale a dire un'unit\u00e0 a 4 cilindri da 2207 cm\u00b3 di cilindrata. Tale propulsore permetteva alla Type 91 di raggiungere i 70\u00a0km/h di velocit\u00e0 massima. La Type 91 fu prodotta dal 1907 alla fine del 1908 in 339 esemplari, un buon numero per l'epoca. Ma gi\u00e0 all'inizio del 1908 fu introdotta la Type 120, una vettura che era un'alternativa cabriolet alla Type 91. Realizzata sul telaio a passo allungato di quest'ultima, era per\u00f2 equipaggiata da un motore da 3054\u00a0cm\u00b3, sempre a 4 cilindri, che garantiva una migliore erogazione di coppia. Quando alla fine del 1908 la Type 91 fu tolta di produzione, fu proposta la Type 101, disponibile sia come spider sia come cabriolet. La Type 101 era realizzata sullo stesso telaio della Type 120 e ne condivideva anche il motore. Entrambe furono tolte di produzione all fine del 1909. Quanto ai dati di produzione, la Type 120 non riscosse un buon successo e fu prodotta in appena 11 esemplari, mentre la Type 101 and\u00f2 decisamente meglio, pur senza ottenere niente di eclatante e totalizz\u00f2 75 esemplari prodotti."}
{"id": "1166376", "revid": "773636", "url": "https://it.wikipedia.org/wiki?curid=1166376", "title": "Chiesa di San Lorenzo (Ama)", "text": "La chiesa di San Lorenzo si trova ad Ama, nel comune di Gaiole in Chianti, ed \u00e8 situata sul poggio di fronte alla pieve di San Polo in Rosso.\nStoria.\nIl territorio della chiesa \u00e8 citato in alcune pergamene dell'abbazia di Vallombrosa e della badia di Coltibuono nel XII secolo e nel XIII secolo ed esso fu possesso dei Ricasoli fin dal 1100.\nDescrizione.\nLa piccola chiesa di origine romanica \u00e8 caratterizzata dal filaretto di pietra alberese, dalla facciata a capanna e dal fatto che \u00e8 priva di abside.\nNei dintorni.\nCappella di San Venanzio.\nNella fattoria di Ama si trova la cappella di San Venanzio, eretta nel 1723 e decorata nella facciata da elementi in pietra serena.\nCappella di San Michele a Casanova.\nPoco lontano \u00e8 la cappella di San Michele a Casanova, in origine cappella stradale aperta nella zona frontale che nella seconda met\u00e0 del Cinquecento fu ridotta a oratorio privato della famiglia Pianigiani; conserva un ciclo di affreschi del 1496 attribuiti al fiorentino Donnino di Domenico, con la \"Madonna col Bambino in trono tra i Santi Michele Arcangelo e Francesco d'Assisi\" nella parete di fondo, i\" Santi Giovanni Battista, Antonio abate e Pietro\" a sinistra e i \"Santi Luca, Lucia e Maria Maddalena\" a destra."}
{"id": "1166377", "revid": "110157", "url": "https://it.wikipedia.org/wiki?curid=1166377", "title": "SQLJ", "text": "SQLJ \u00e8 uno standard ISO (ISO/IEC 9075-10) per istruzioni SQL incorporate in programmi Java.\nAl contrario di JDBC, SQLJ non \u00e8 un'API ma un'estensione del linguaggio. In tal modo i programmi SQLJ devono essere eseguiti da un preprocessore (lo SQLJ translator) prima di essere compilati.\nAlcuni vantaggi di SQLJ su JDBC:\nAlcuni svantaggi di SQLJ rispetto a JDBC:\nEsempi.\nI seguenti esempi mostrano i diversi usi della sintassi di SQLJ e JDBC."}
{"id": "1166380", "revid": "76963", "url": "https://it.wikipedia.org/wiki?curid=1166380", "title": "Nancy Kyes", "text": "Biografia.\nHa frequentato il liceo a Riverside, California, dopodich\u00e9 ha studiato recitazione a Chicago nell'Illinois all'Universit\u00e0 Northwestern. In campo cinematografico ha lavorato pi\u00f9 volte con il regista John Carpenter e l'attrice Jamie Lee Curtis. Ha interpretato due ruoli diversi nella saga di \"Halloween\" (Annie Brackett in \"Halloween - La notte delle streghe\" e Linda Challis in \"Halloween III - Il signore della notte\"). Per quanto riguarda la televisione ha preso parte ad alcuni film per la TV ed ha recitato in un episodio di \"Ai confini della realt\u00e0\"."}
{"id": "1166381", "revid": "125430565", "url": "https://it.wikipedia.org/wiki?curid=1166381", "title": "Luigi Viva", "text": "Biografia.\nLuigi Viva nasce a Roma il 9 aprile 1955. Da sempre appassionato di musica, ha iniziato la sua esperienza giornalistica nel 1974 fondando una delle prime radio private e collaborando con diverse riviste e quotidiani come \"Paese Sera\", \"Ciao 2001\", \"Il Tempo\", Il Sussidiario.net, \"Jazz Magazine\" e \"Jam, Classic Rock, Classic Jazz.\"\nEsordisce come scrittore nel 1989 con il libro \"Pat Metheny - La biografia, lo stile, gli strumenti\".\nSuccessivamente il volume viene anche tradotto in Francia dalla casa editrice Filipacchi per la collana di \"Jazz Magazine\".\nIl libro \u00e8 sostanzialmente diviso in tre parti e traccia un accurato profilo del chitarrista del Missouri. La prima parte \u00e8 meramente biografica e prende le mosse dalle radici della famiglia Metheny, trapiantata negli Stati Uniti d'America nell'Ottocento. La seconda parte contiene numerosissime e inedite dichiarazioni del protagonista, della sua famiglia e di molti grandi musicisti che lo hanno frequentato. Infine, nella terza ed ultima parte, squisitamente tecnica, vengono presentate la strumentazione di Metheny, quella del pianista Lyle Mays, nonch\u00e9 del resto del gruppo e delle chitarre costruite per lui dalla liutaia canadese Linda Manzer.\nNel 2000 \u00e8 la volta del libro \"Non per un dio ma nemmeno per gioco. Vita di Fabrizio De Andr\u00e9\", con il quale raggiunge il terzo posto dei tascabili pi\u00f9 venduti in Italia arrivando, a dicembre 2018, alla ventitreesima edizione. Il testo raccoglie numerose testimonianze di amici e collaboratori del musicista genovese e si presenta con un'impostazione insolita in quanto l'autore, accanto alla narrazione dei momenti chiave dell'artista, affianca i ricordi personali di De Andr\u00e9, raccolti nel corso di anni di frequentazione. La realizzazione del libro venne infatti condivisa dallo stesso De Andr\u00e9, che collabor\u00f2 con indicazioni, correzioni e dichiarazioni. \"Non per un dio ma nemmeno per gioco\" viene considerato il testo di riferimento per quanti vogliano conoscere ed approfondire il percorso umano ed artistico del grande cantautore\nNel 2003 Viva propone la nuova edizione del libro dedicato a Pat Metheny, questa volta interamente rinnovato nella grafica ed aggiornato nei minimi particolari.\nL'amore per la musica e per la persona di De Andr\u00e9, mai sopito negli anni, lo spinge a scrivere, insieme a Pino Petruzzelli, lo spettacolo teatrale \"Il viaggio di Fabrizio De Andr\u00e9\", messo in scena per il Teatro Stabile di Genova nella stagione 2004/2005 in occasione di Genova 2004 Capitale Europea della Cultura.\nA Luigi Viva, socio fondatore della Fondazione Fabrizio De Andr\u00e9, si deve anche l'ideazione e la direzione del Progetto Conservatori, che prevede la realizzazione delle partiture integrali di tutta l'opera di Fabrizio De Andr\u00e9. Il progetto \u00e8 stato realizzato dal Conservatorio Niccol\u00f2 Paganini di Genova, il Luigi Cherubini di Firenze, l'Arrigo Boito di Parma, il Lucio Campiani di Mantova, il Giovan Battista Martini di Bologna e il F.E. Dall'Abaco di Verona.Viva fa inoltre parte del comitato scientifico del Centro Studi Fabrizio De Andr\u00e9 presso il Dipartimento di Scienze Storiche e dei Beni Culturali dell'Universit\u00e0 di Siena. Il 27 novembre 2013 esce per Stampa Alternativa la nuova edizione di \"Pat Metheny - Una chitarra oltre il cielo\"\".\" Il libro, aggiornato a novembre 2013, \u00e8 stato sottoposto ad una attenta revisione ed arricchito da ulteriori contenuti (discografia completa e partecipazioni, note di stile curate da Luigi Masciari, le chitarre di Pat Metheny, il capitolo dedicato a Lyle Mays e a Linda Manzer, i Premi). Il testo ripercorre la lunga storia artistica di Pat Metheny passando in rassegna l'intera produzione e i concerti, con i commenti del protagonista e dei tanti musicisti che hanno suonato con lui, svelando al lettore retroscena e storie come quella di Giulio Carmassi, italiano, entrato a far parte del Pat Metheny Unity Group. .Nel mese di marzo il libro arriva secondo nel referendum dei lettori della rivista Jazz.It nella categoria miglior libro jazz (primo fra gli italiani).\nIl 7 luglio 2018 a Bolzano al Sudtirol Jazz Festival ha presentato il suo concerto racconto VIVA/DE ANDRE' con testimonianze audio inedite accompagnato dal Modern Jazz Group : Luigi Masciari chitarra e arrangiamenti, Michele Giro piano, Marco Stagni basso, Roman Hinteregger batteria, Fiorenzo Zeni sax. Il 29 novembre 2018 esce per Feltrinelli FALEGNAME DI PAROLE, LE CANZONI LA MUSICA DI FABRIZIO DE ANDR\u00c9 con il quale si completa lo studio concordato con il cantautore che comprendeva la biografia e, appunto, l'analisi dello stile contenuta in questa pubblicazione in edizione strenna, ricca di documenti inediti e materiale iconografico.\nIl 1 gennaio 2019 VIVA/DE ANDR\u00c9 va in scena a Umbria Jazz Winter #26 con due sold out al Teatro Mancinelli di Orvieto ai quali far\u00e0 seguito quello dell\u201911 a Milano in Fondazione Feltrinelli dove si aggiunger\u00e0 al quintetto anche Mark Harris (pianista e direttore musicale di De Andr\u00e9).\nLa band \u00e8 attualmente composta da alcuni dei nostri migliori jazzisti: Francesco Bearzatti al sax , Francesco Poeti, basso , Pietro Iodice , batteria, Giampiero Locatelli al piano e Luigi Masciari (chitarra, arrangiamenti e direzione musicale) Il 9 ottobre 2020 il concerto racconto VIVA#DE ANDRE' viene rappresentato con grande successo al Pala Cinema di Locarno (Svizzera) alla presenza di Dori Ghezzi su invito di ASCONA Jazz. \nIl 25 novembre 2021, viene pubblicato per Arcana Edizioni PAT METHENY, LYLE MAYS E LA STORIA DEL PAT METHENY GROUP. Il libro, oltre a raccontare le vicende musicali del Pat Metheny Group, focalizza l'immagine di Lyle Mays che della leggendaria band, oltre ad esserne il co fondatore ne \u00e8 stato direttore musicale, arrangiatore e coautore della gran parte delle composizioni. Numerose foto e materiale raro ed inedito arricchiscono la narrazione"}
{"id": "1166385", "revid": "61749", "url": "https://it.wikipedia.org/wiki?curid=1166385", "title": "Mario Ranno", "text": ""}
{"id": "1166386", "revid": "773636", "url": "https://it.wikipedia.org/wiki?curid=1166386", "title": "Chiesa di San Sano", "text": "La chiesa di San Sano \u00e8 un edificio religioso situato a San Sano, nel comune di Gaiole in Chianti.\nDescrizione.\nEssa \u00e8 dedicata al martire cristiano Ansano, della famiglia Anicia di Roma, decapitato nel 303 per ordine del proconsole Lisia.\nLa chiesa \u00e8 documentata sin dal XIII secolo e si presenta come un edificio romanico con un'abside. All'interno c'\u00e8 una sola navata rettangolare.\nIl paese di San Sano deve il nome a questa chiesa."}
{"id": "1166391", "revid": "4711", "url": "https://it.wikipedia.org/wiki?curid=1166391", "title": "New Orleans/Oklahoma City Hornets", "text": ""}
{"id": "1166397", "revid": "399", "url": "https://it.wikipedia.org/wiki?curid=1166397", "title": "Ras (proteina)", "text": "Ras \u00e8 il nome dato a una famiglia di proteine correlate, trovate all'interno delle cellule, comprese le cellule umane. Tutti i membri della famiglia delle proteine Ras appartengono ad una classe di proteine chiamate piccole GTPasi (\"small GTPase\"), e sono coinvolte nella trasmissione di segnali all'interno delle cellule (trasduzione del segnale cellulare). Ras \u00e8 il membro prototipo della superfamiglia delle proteine Ras, che sono tutte correlate alla loro struttura tridimensionale, e regolano diversi comportamenti cellulari.\nEtimologia.\nL'origine del nome Ras \u00e8 l'abbreviazione di \"Rat sarcoma\", sarcoma del ratto, che riflette il modo in cui sono stati scoperti i primi membri della famiglia proteica. Il nome \"ras\" \u00e8 anche usato per riferirsi alla famiglia di geni che codificano per queste proteine.\nFunzionamento.\nQuando Ras \u00e8 \"attivato\" da segnali in arrivo, esso si trasferisce successivamente su altre proteine che, in ultima analisi, attivano i geni coinvolti in crescita cellulare, differenziazione e sopravvivenza. Come risultato le mutazioni nei geni Ras possono portare alla produzione di proteine Ras permanentemente attive. Ci\u00f2 pu\u00f2 causare segnalazioni indesiderate e iperattive all'interno della cellula, anche in assenza di segnali in ingresso.\nOncogene.\nPoich\u00e9 questi segnali conducono a crescita e divisione cellulare, un segnale Ras iperattivo in ultima analisi pu\u00f2 portare al cancro . L'oncogene Ras \u00e8 il pi\u00f9 comune nei tumori umani. Mutazioni che attivano in modo permanente Ras si riscontrano nel 20-25% di tutti i tumori umani e fino al 90% in alcuni tipi di tumore, ad esempio pancreatici.\nRas umano.\nI tre geni umani ras codificano proteine molto simili costituite da catene di 188-189 aminoacidi, designate H-Ras, N-Ras e K-Ras4A e K-Ras4B (le due K-Ras proteine derivanti da splicing alternativo).\nStruttura.\nUna delle \"proteine Ras\" \u00e8 una switch protein di circa 189 amminoacidi con attivit\u00e0 GTPasica. Ras d\u00e0 il nome alla principale e meglio caratterizzata via iniziata dai recettori tirosin-chinasici che segue con una cascata di protein chinasi, ed in specifico nel ciclo di proliferazione e differenziazione cellulare. Nella sua struttura \u00e8 stato riconosciuto anche un dominio RNA contenente quelle che sembrerebbero sequenze Alu (un tipo di sequenza SINE). Ras \u00e8 una proteina G monomerica formata da \u03b1-eliche e \u03b2-foglietti uniti tra loro tramite strutture ad anello. Dotata di due regioni switch-1 e switch-2 che cambiano la loro conformazione a seconda se siano legate a GDP o GTP, si alterna tra uno stato \"acceso\" in cui \u00e8 legata al GTP, e uno \"spento\" in cui \u00e8 legata a GDP.\nMeccanismo.\nLa via inizia con il legame di un ligando a un recettore tirosin-chinasico (RTK) posto sulla membrana plasmatica. Questo recettore viene attivato solo se dimerizza con un altro RTK, allora i due recettori si fosforileranno a vicenda attivandosi(il meccanismo \u00e8 detto transfosforilazione). Il recettore cos\u00ec attivato si lega al dominio SH2 della proteina adattatrice Grb2, che svolge il suo ruolo senza essere fosforilata. Infatti, il suo dominio SH3 si lega alla proteina SOS attivandola, senza che ci siano reazioni di fosforilazione. SOS \u00e8 quindi portato nelle vicinanze della membrana plasmatica dove pu\u00f2 legarsi a Ras sostituendo il GDP con il GTP e portarla quindi nel suo stato attivato. SOS perci\u00f2 funziona da fattore di scambio nucleotidico (GEF). Il modo in cui il complesso Ras-GTP riesce ad attivare la tappa successiva della via \u00e8 in gran parte noto. \u00c8 risaputo che Ras attivata si lega all'N-terminale di una proteina Ser/Thr chinasi chiamata c-Raf, attivandola.\nIsoforme.\nEsistono tre isoforme della proteina Raf, o Raf chinasi. La prima, \"c-Raf\" \u00e8 espressa in tutti i tipi di tessuto, l'isoforma \"Raf-A\" \u00e8 espressa in certi organi interni (come il rene), mentre \"B-Raf\" \u00e8 molto alto nel sistema nervoso e nelle cellule del midollo osseo. Ras pu\u00f2 legare tutte e tre le forme di Raf, con affinit\u00e0 diversa. Raf fosforila due residui di serina delle protein chinasi MEK1 e MEK2, chinasi con specificit\u00e0 doppia, capace cio\u00e8 di fosforilare sia residui di serina che residui di tirosina. Infine, MEK fosforila un'altra serina/treonina chinasi, le MAP chinasi (ERK-1 ed ERK-2), attivandole e la cui azione pu\u00f2 mediare numerose risposte cellulari.\nGEF.\nL'attivazione di Ras, cos\u00ec come quella di tutte le altre proteine facenti parte della superfamiglia delle GTPasi, \u00e8 accelerata dal \"fattore di scambio dei nucleotidi guaninici\" (GEF), il quale si lega a Ras permettendo il distacco del GDP. Poich\u00e9 la concentrazione cellulare di GTP \u00e8 nettamente superiore a quella del GDP, il GTP si lega liberamente alle proteine Ras lasciate \"vuote\" permettendo il rilascio di GEF.I tre geni umani ras codificano proteine molto simili costituite da catene di 188-189 aminoacidi, designate H-Ras, N-Ras e K-Ras4A e K-Ras4B (le due K-Ras proteine derivanti da splicing alternativo).\nDisattivazione.\nLa sua disattivazione \u00e8 invece regolata dalla proteina GAP che ha attivit\u00e0 GTPasica. La sua attivit\u00e0 pu\u00f2 dipendere da fattori stechiometrici o per fosforilazione. \u00c8 stato visto che l'acido arachidonico (prodotto per azione della fosfolipasi A2) pu\u00f2 inibire la RasGAP con modalit\u00e0 allosterica. In entrambi i casi si \u00e8 per\u00f2 potuto sperimentare che in assenza di GAP il complesso Ras-GTP ha un'emivita di 1-5h; in presenza di RasGAP questa non supera i 5 min."}
{"id": "1166399", "revid": "110157", "url": "https://it.wikipedia.org/wiki?curid=1166399", "title": "Pegnitz (fiume)", "text": "Il Pegnitz \u00e8 un fiume che scorre in Germania, nella Franconia (\"Land\" della Baviera).\nPercorso.\nIl Pegnitz nasce presso l'omonima citt\u00e0 ad un'altitudine di circa 425\u00a0m. Dopo un corso di 115 km si congiunge col Rednitz presso F\u00fcrth dando vita al fiume Regnitz, affluente del Meno.\nCitt\u00e0 attraversate.\nDalla sorgente alla foce:"}
{"id": "1166400", "revid": "78959", "url": "https://it.wikipedia.org/wiki?curid=1166400", "title": "Prima invasione del Libano", "text": ""}
{"id": "1166401", "revid": "78959", "url": "https://it.wikipedia.org/wiki?curid=1166401", "title": "Seconda invasione del Libano", "text": ""}
{"id": "1166402", "revid": "78959", "url": "https://it.wikipedia.org/wiki?curid=1166402", "title": "Terza invasione del Libano", "text": ""}
{"id": "1166410", "revid": "767487", "url": "https://it.wikipedia.org/wiki?curid=1166410", "title": "The Throbs", "text": "I The Throbs furono un gruppo sleaze glam metal formato a New York City nel 1988.\nBiografia.\nLa band, formata nel 1988 comprendeva Ronnie Sweetheart (voce), che era l'ex chitarrista della ex band di Sebastian Bach, i \"VO5\", l'ex Sweet Pain Ronnie Magri (batteria), Pete Pagan (chitarra) e l'ex membro della band di Stiv Bators e Angels In Vain Danny Nordahl (basso). Le loro sonorit\u00e0 si riconducevano a quelle tipiche della neonata ondata sleaze glam, incorporando elementi glam metal, punk rock, rock &amp; roll. Grazie a queste nuove tendenze sleaze glam, i The Throbs vennero presto contattati dalla Geffen Records dopo qualche demo. Non a caso vennero definiti la risposta newyorkese ai californiani Guns N' Roses, pionieri di questo nuovo sottogenere del glam metal.\nLa band firm\u00f2 cos\u00ec per la Geffen nel 1989. Nel gennaio dello stesso anno per\u00f2 Pete Pagan lasci\u00f2 la band, sostituito dall'ex Angels in Vain e Smashed Gladys Roger Ericson (conosciuto nella sua ex band come Roger Lane). Pagan raggiunse gli Skin N' Bones.\nI The Throbs trovarono un accordo con il noto produttore Bob Ezrin (Alice Cooper, Pink Floyd, Kiss) per la pubblicazione del loro futuro album. Pagan poco dopo lasci\u00f2 la band, e venne sostituito dall'ex Avenger e The Quireboys Ginger, che dur\u00f2 per un breve periodo suonando qualche show, per poi tornare in Inghilterra e formare i The Wildhearts.\nL'album \"The Language of Thieves and Vagabonds\" venne cos\u00ec completato nell'ottobre 1990, e realizzato nel febbraio 1991. La band si sciolse poco dopo nel 1992, in mancanza di un chitarrista, e del declino del loro genere, che le \"major\" discografiche persero di vista a causa del neonato movimento grunge.\nNordhal in futuro raggiunger\u00e0 diverse band tra cui NY Loose, Motochrist, e The Newlydeads, band capeggiata dall'ex frontman dei Faster Pussycat Taime Downe."}
{"id": "1166411", "revid": "857138", "url": "https://it.wikipedia.org/wiki?curid=1166411", "title": "Pegnitz", "text": ""}
{"id": "1166414", "revid": "188116", "url": "https://it.wikipedia.org/wiki?curid=1166414", "title": "Guerra del Libano", "text": "L'espressione Guerra del Libano pu\u00f2 riferirsi ai seguenti conflitti:"}
{"id": "1166418", "revid": "119656713", "url": "https://it.wikipedia.org/wiki?curid=1166418", "title": "Franzoni (cognome)", "text": "Franzoni (pron. \"fran\u0292\u00f3ni\") \u00e8 un cognome di lingua italiana.\nOrigine e diffusione.\nFranzoni \u00e8 attualmente un cognome tipico della zona compresa tra le provincie di Brescia, Mantova e Reggio Emilia. \nCome altri cognomi di uguale matrice (\"Franzin\", \"Franzini-Franzino\", \"Franzon\", \"Franzone\", \"Franzosi-Franzoso\") dovrebbero tutti derivare da soprannomi originati dall'identificatore etnico \"franzino\", \"franzone\" o \"franzoso\" cio\u00e8 \"francese\", \"originario della Francia\".\nAraldica.\nNellArchivio Storico Araldico Italiano\" sono presenti due famiglie Franzoni\"':"}
{"id": "1166420", "revid": "84057481", "url": "https://it.wikipedia.org/wiki?curid=1166420", "title": "Switch protein", "text": "Le Switch protein costituiscono una famiglia di proteine utilizzate nel controllo delle vie di trasduzione del segnale a livello cellulare. Tutte le proteine appartenenti a questo gruppo si alternano da uno stato attivo in cui sono legate al GTP, a uno inattivo quando sono legate al GDP. Il segnale stimola il rilascio del GDP favorendo indirettamente il successivo legame del GTP presente nella cellula a concentrazioni maggiori. \nL'attivit\u00e0 GTPasica delle switch protein causa quindi l'idrolisi del GTP a GDP e fosfato inorganico, riportando le proteine nella loro forma inattiva.\nLe switch protein possono essere suddivise in due grandi gruppi: "}
{"id": "1166422", "revid": "38120", "url": "https://it.wikipedia.org/wiki?curid=1166422", "title": "L'insonne", "text": ""}
{"id": "1166423", "revid": "78273", "url": "https://it.wikipedia.org/wiki?curid=1166423", "title": "Pavel Osipovich Sukhoj", "text": ""}
{"id": "1166425", "revid": "125902954", "url": "https://it.wikipedia.org/wiki?curid=1166425", "title": "Claudia di Valois", "text": "Biografia.\nInfanzia ed educazione.\nClaudia venne educata, insieme alla sorella maggiore Elisabetta e alla piccola futura cognata Maria Stuart, sotto la direzione di Diana di Poitiers, favorita del re.\nCome i suoi fratelli, aveva una salute precaria.\nMatrimonio.\nIl 19 gennaio 1559 venne celebrato il suo matrimonio con il Duca Carlo III di Lorena.\nClaudia comunque, a differenza della sorella Elisabetta, dopo il matrimonio non recise i legami con la famiglia d'origine. Spesso infatti lasciava Nancy, capitale della Lorena, per raggiungere la madre oppure era Caterina a recarsi da lei. \nTent\u00f2 di avvisare la sorella Margherita, sposa dell'ugonotto Enrico di Navarra, dei pericoli che avrebbe corso durante la notte di San Bartolomeo.\nMorte.\nMor\u00ec di parto nel dare alla luce una bambina, a cui fu dato il suo nome.\nDiscendenza.\nAl marito Carlo diede nove figli:"}
{"id": "1166426", "revid": "116056451", "url": "https://it.wikipedia.org/wiki?curid=1166426", "title": "Pegnitz (citt\u00e0)", "text": "Pegnitz \u00e8 una citt\u00e0 nel circondario di Bayreuth nella regione dell'Alta Franconia, in Baviera, Germania. Presso di essa si trova la sorgente del fiume Pegnitz.\nI quartieri \"(Ortsteile)\" di Pegnitz sono: "}
{"id": "1166428", "revid": "110157", "url": "https://it.wikipedia.org/wiki?curid=1166428", "title": "Die for the Government", "text": "Die for the Government \u00e8 il primo album della band punk rock/hardcore punk Anti-Flag, pubblicato nel 1996.Dopo quest'album, il bassista Andy Flag suon\u00f2 con gli Anti-Flag nel loro EP \"North America Sucks!!\".\nSul davanti della copertina c'\u00e8 scritto \"Die for the Government\" ma sul lato del CD c'\u00e8 scritto \"Die for your Government\"."}
{"id": "1166430", "revid": "773636", "url": "https://it.wikipedia.org/wiki?curid=1166430", "title": "Pieve di Santo Stefano (San Casciano in Val di Pesa)", "text": "La pieve di Santo Stefano si trova nel comune di San Casciano in Val di Pesa.\nStoria.\nLa \"pieve di Santo Stefano in loco Campus Paoli\", situata su una collina tra le valli della Greve e della Pesa, appare in un atto di vendita di beni tra il diacono Stefano e l'abbazia di Passignano. Il documento \u00e8 datato 27 marzo 903. L'interesse dell'abbazia di Passignano fu costante come provano vari documenti risalenti al X e all'XI secolo. La chiesa fu un possesso diretto dei vescovi fiorentini che qui avevano una signoria di carattere feudale.\nNonostante la notevole ricchezza (pagava ben 50 lire annue per la decima), la pieve non aveva autonomia, mentre il pievano aveva la funzione di raccogliere la gabella. Il vescovo aveva diritto di nomina sia del pievano sia dei canonici (situazione che non si verificava in altre pievi). \nNel 1260 il popolo della pieve si impegnava a pagare una tassa di 8 staia di grano per il mantenimento dell'esercito fiorentino. Dagli elenchi delle decime si nota che il territorio sottoposto alla pieve era composto da ben 17 popoli e geograficamente abbracciava un ampio territorio posto tra Petroio (oggi comune di Tavarnelle Val di Pesa), Ligliano, Bibbione e Monte Macerata (nel comune di San Casciano). \nNel 1299 il capitolo dei canonici si ribell\u00f2 al vescovo e nomin\u00f2 autonomamente il proprio capo nella persona di Talano della Tosa. Per ritorsione il vescovo, \"unicus dominus et patronus\", scomunic\u00f2 il della Tosa.\nA conferma dell'importanza assunta dalla pieve sul territorio, in varie occasioni i suoi pievani furono destinatari di bolle papali, come successe nel 1228, e in altri casi vennero scelti per compiti importanti. Teglaro nel 1276 venne nominato sottocollettore per la diocesi di Fiesole, Ruggeri nel 1282 venne nominato canonico della cattedrale fiorentina; nel 1301 Stefano venne nominato canonico della cattedrale e vicario del vescovo di Fiesole, e infine Cerretano de' Cerretani nel 1365 venne nominato auditore del Sacro palazzo apostolico e vescovo di Cosenza.\nLa pieve ha inoltre avuto tra i suoi pievani Giulio de' Medici, colui che sarebbe diventato papa Clemente VII.\nNel 1751 venne costruito l'oratorio della Compagnia. Di questi lavori \u00e8 rimasta testimonianza da una lapide posta sulla facciata interna dove \u00e8 ricordato che il pievano Ludovico Leoni nel 1760 don\u00f2 alla chiesa una nuova veste in quanto l'edificio si presentava in maniera \"vetustam at iniuria temporis obsoletam\".\nNel 1784 venne aggiunto il portico in facciata. A seguito dei danni subiti nel terremoto del 1895 la chiesa venne nuovamente restaurata. Nel 1898 fu ricostruito l'edificio della canonica mentre nel 1903 la chiesa venne stonacata. Altri restauri vennero svolti negli anni ottanta del XX secolo.\nDescrizione.\nLa chiesa in origine era strutturata come una basilica a tre navate coperte a tetto ed era dotata di tre absidi semicircolari.\nEsterno.\nLa facciata originaria \u00e8 nascosta da un portico. \u00c8 caratterizzata da lesene che finiscono in un pronunciato coronamento della cuspide, a cinque archi ciechi poggianti su mensole concave. In corrispondenza delle navate laterali si notano due portalini (tamponati) centinati con ghiere a listello sormontati da semplici occhi, situazione che si ritrova anche nelle pievi di Sant'Appiano e di San Pietro in Bossolo.\nSui fianchi della chiesa, cui si appoggiano gli altri edifici del complesso, si aprivano le monofore del claristorio che in seguito sono state sostituite da finestre rettangolari.\nLa tribuna venne privata dell'abside centrale che venne sostituita con una scarsella rettilinea. \u00c8 ancora presente la piccola abside di destra che presenta ancora la copertura originale in pietra e in cui si apriva una monofora a doppio strombo. Sull'abside di sinistra si erge la torre campanaria costituita da bozze disposte a filaretto e coronata da una merlatura eseguita nel XIX secolo.\nInterno.\nL'interno venne rialzato e ridefinito nel XVIII secolo in stile barocco. Presenta ancora l'organizzazione spaziale originaria costituita da tre navate di sei campate ciascuna divise da dei pilastri rettangolari.\nIn un altare posto nella navata destra \u00e8 posta una tavola attribuita a Giuliano Bugiardini (ma forse da riferire al Franciabigio) raffigurante la \"Madonna col Bambino e santi\". All'altare maggiore \u00e8 posto un \"Crocifisso\" cinquecentesco e ad un pilastro \u00e8 fissata una tavola di scuola fiorentina del XV secolo raffigurante \"Madonna col Bambino e san Giovannino\"."}
{"id": "1166439", "revid": "767487", "url": "https://it.wikipedia.org/wiki?curid=1166439", "title": "Roma ore 11", "text": "Roma ore 11 \u00e8 un film del 1952 diretto da Giuseppe De Santis.\nIl film, distribuito nelle sale italiane a partire dal 1\u00ba marzo 1952, \u00e8 tra le opere pi\u00f9 rappresentative del neorealismo e si basa su un fatto di cronaca avvenuto a Roma nel 1951. Alla pellicola parteciparono anche tre ragazze coinvolte nella tragedia. Nello stesso anno il regista Augusto Genina realizz\u00f2 un film intitolato \"Tre storie proibite\" , ispirato allo stesso incidente.\nTrama.\nIn seguito ad un annuncio di lavoro pubblicato su un giornale, duecento ragazze si presentano ad un indirizzo in via Savoia a Roma per ottenere un posto di lavoro di dattilografa presso lo studio di un ragioniere. In un'Italia esasperata dalla disoccupazione in genere, ma ancor pi\u00f9 da una impossibilit\u00e0 per le donne di trovare lavoro, rispondono all'annuncio le pi\u00f9 disparate giovani: nobili decadute, donne con il marito disoccupato, gestanti non sposate, prostitute che cercano di cambiar vita, figlie di benestanti cui la pensione non basta per sopravvivere.\nAccalcatesi sulle rampe delle scale dell'immobile, si scambiano impressioni e accennano alle loro vite, spesso fatte di miseria ed espedienti per campare. Un furibondo litigio per la priorit\u00e0 in fila trasforma l'attesa in tragedia: la ringhiera cede, distruggendo ad uno ad uno i gradini e facendo precipitare le donne, alcune delle quali rimangono seriamente ferite; una delle ragazze pi\u00f9 giovani, Cornelia Riva , morir\u00e0 in seguito alle lesioni riportate.\nLe ragazze ferite vengono portate in ospedale, dove realizzano un'amara scoperta: i medici pretendono il pagamento della retta giornaliera di Lire 2300. Molte di loro sono costrette a ricoverarsi a casa perch\u00e9 impossibilitate a pagare.\nProduzione.\nIl film \u00e8 ambientato a Roma in largo Circense 37, mentre in realt\u00e0 il crollo avvenne in via Savoia 31, nel quartiere Salario, il 15 gennaio 1951. La piazzetta con il palazzo fu interamente ricostruita in studio dal famoso scenografo francese L\u00e9on Barsacq.\nLa colonna sonora comprende alcuni brani eseguiti con il Theremin."}
{"id": "1166440", "revid": "1300584", "url": "https://it.wikipedia.org/wiki?curid=1166440", "title": "Tempio Maggiore di Roma", "text": "Il Tempio Maggiore \u00e8 la principale sinagoga di Roma e segue il rito italiano; fu costruito tra il 1901 e il 1904 su uno dei quattro lotti di terreno ricavati demolendo le pi\u00f9 fatiscenti aree del Ghetto.\nPer gli ebrei romani il Tempio Maggiore rappresenta, oltre che un luogo di preghiera, un fondamentale punto di riferimento culturale ed ospita il museo ebraico di Roma. Fanno capo alla sinagoga tutti gli organismi religiosi ed amministrativi che regolano la vita della comunit\u00e0 ebraica di Roma.\nStoria.\nCon l'istituzione del ghetto ebraico di Roma nel 1555 da parte di papa Paolo IV, al suo interno furono raccolte in un unico edificio le uniche cinque sinagoghe della citt\u00e0, le cosiddette \"Cinque Scole\" (la Castigliana, la Catalana, la Siciliana, la Nova e l'Italiana), ciascuna afferente ad un diverso rito. In seguito all'annessione di Roma allo stato italiano (1870), con la quale gli ebrei divennero titolari dei diritti di cittadinanza, venne abolito il ghetto; nel 1888 l'Universit\u00e0 ebraica di Roma stipul\u00f2 un contratto con il Comune per il quale avrebbe ottenuto un terreno con strade di accesso adeguate per l'edificazione di una sinagoga di dimensioni monumentali per consentire la demolizione dell'edificio delle Cinque Scole; tale accordo venne per\u00f2 rescisso nel 1896.\nNel 1889 fu indetto il primo concorso per il progetto della nuova sinagoga che avrebbe dovuto \u00abinnalzarsi fieramente fra le costruzioni della nuova citt\u00e0\u00bb ed avere \u00abcarattere monumentale e severo\u00bb acquisendo non solo la funzione di luogo di culto, ma anche di simbolo dell'emancipazione della comunit\u00e0 ebraica di Roma; ad esso parteciparono ventisei gruppi di architetti e ingegneri e vennero premiati a pari merito i disegni di Attilio Muggia e degli allievi di Guglielmo Calderini, Vincenzo Costa e Osvaldo Armanni. In seguito all'acquisto del terreno da parte dell'Universit\u00e0 ebraica, avvenuto nel 1897 e consistente in uno dei quattro lotti ricavati dalle demolizioni dell'antico ghetto, venne indetto un secondo concorso nel quale i due vincitori del primo furono invitati a rielaborare i progetti gi\u00e0 presentati; con la rinuncia da parte di Muggia, l'incarico venne affidato ad Armanni e Costa.\nI lavori di costruzione iniziarono nel 1901 con la posa della prima pietra il 20 luglio, e si protrassero per tre anni; il 2 luglio 1904 re Vittorio Emanuele III visit\u00f2 ufficialmente l'edificio ormai completato, e il 27 dello stesso mese ebbe luogo la consacrazione della sinagoga da parte del rabbino maggiore di Roma Vittorio Castiglioni, che si era insediato il 17 dicembre dell'anno precedente.\nIl Tempio Maggiore rimase attivo anche dopo la promulgazione delle leggi razziali del 1938; tra il 26 e il 28 settembre 1943 fu il luogo della raccolta dell'oro per il ricatto di Herbert Kappler, che tuttavia non serv\u00ec a scongiurare il rastrellamento del Ghetto. Dall'ottobre successivo fino al 5 luglio 1945 il Tempio venne posto sotto sequestro e chiuso al culto e a qualsiasi altra attivit\u00e0.\nIl 9 ottobre 1982 il Tempio Maggiore fu oggetto di un attentato da parte di un commando palestinese, che caus\u00f2 la morte di Stefano Gaj Tach\u00e8 di soli due anni, oltre al ferimento di 37 persone.\nIl Tempio Maggiore \u00e8 stato lo scenario della prima visita di un papa a un luogo di culto ebraico, compiuta da Giovanni Paolo II: il pontefice vi fu accolto dal Rabbino Capo Elio Toaff il 13 aprile 1986. Il papa afferm\u00f2 che gli Ebrei sono \u00abi fratelli prediletti e, in un certo modo, si potrebbe dire i nostri fratelli maggiori\u00bb. Il 17 gennaio 2010 papa Benedetto XVI comp\u00ec un'ulteriore visita al Tempio e anche al museo. Il 17 gennaio 2016 papa Francesco visit\u00f2 nuovamente la sinagoga e, citando il discorso di Giovanni Paolo II, afferm\u00f2: \u00absiete i nostri fratelli e le nostre sorelle maggiori nella fede\u00bb.\nIl 20 maggio 2004, per celebrare il centenario dell'inaugurazione del Tempio Maggiore, le Poste Italiane hanno emesso un francobollo da 0,60 \u20ac che ne raffigura la facciata.\nDescrizione.\nArchitettura.\nIl Tempio Maggiore si presenta come un edificio di grandi dimensioni, visibile anche da lontano, con un aspetto massiccio. Elemento caratteristico dell'esterno \u00e8 la cupola a padiglione a base quadrata, realizzata in luogo di quella a gradoni del primo progetto di Costa e Armanni.\nLo stile architettonico del Tempio Maggiore \u00e8 eclettico e vuol essere un richiamo a quello dell'antica Palestina visto con una fusione di elementi assiri, egizi e soprattutto greci riproposti non nella loro purezza primitiva, bens\u00ec adattati al contesto architettonico di Roma e ai gusti dell'epoca, cosicch\u00e9 \u00abil nuovo tempio assumesse forme severe, semplici, non prive tuttavia di una moderata ricchezza e armonizzanti perfettamente, a nostro avviso, con quelle degli altri monumenti della citt\u00e0\u00bb. In particolare, composizione delle masse, ripartizione degli spazi e collocazione degli elementi principali vennero concepite secondo dettami rinascimentali. \u00abNon importava tanto riprodurre un modello originale di tempio ebraico, antico o recente, quanto di generale l'impressione di un edificio di culto orientale\u00bb, con la destinazione d'uso costantemente richiamata dall'ampio impiego di simboli della fede ebraica. L'unione delle due fonti principali - quella greca senza la mediazione delle rielaborazioni successive, e quella assira - rende il Tempio Maggiore un \"unicum\" nel panorama architettonico della capitale, di difficile integrazione nonostante le intenzioni dei progettisti.\nSala del Tempio.\nLa sala del Tempio \u00e8 posta ad un livello leggermente superiore rispetto al piano stradale ed \u00e8 ad esso esternamente raccordata mediante un'ampia gradinata antistante la facciata ed altre pi\u00f9 piccole scalinate in corrispondenza degli ingressi laterali, lungo le fiancate. Ha forma di croce greca, con un ambiente centrale a pianta quadrata su tre lati affiancato da matronei sorretti da massicce colonne i cui ambulacri sottostanti, lungo le pareti laterali, quasi formano delle navatelle che vengono talvolta utilizzate per celebrazioni minori; il braccio opposto all'ingresso principale ha la forma di abside poligonale. Le vetrate policrome sono opera di Cesare Picchiarini, autore anche dei cartoni di Cambellotti a villa Torlonia; i dipinti delle pareti e dei soffitti, raffiguranti elementi decorativi di gusto eclettico, sono invece di Domenico Bruschi ed Annibale Brugnoli.\nLa disposizione interna non segue quella tradizionale con bifocalit\u00e0 tra Bim\u00e0 (al centro dell'aula) e Aron haQodesh, ma colloca questi due elementi accostati su un'unica Tev\u00e0, nell'area absidale, secondo l'uso tipico delle sinagoghe edificate tra il XIX e il XX secolo. L'Aron, in posizione isolata rispetto alla parete dell'abside, ha il prospetto inquadrato fra colonne composite ornate con dorature, e davanti ad esso pende il Ner tamid in argento cesellato da Pio Cellini (1904); ai suoi lati, due grandi candelabri bronzei a olio provenienti dall'antica Scola Catalana, demolita nel 1908, che vengono accesi solo nel giorno dello Yom Kippur. Lungo le pareti laterali dell'abside, contrapposti, vi sono due seggi marmorei barocchi in marmi policromi anch'essi provenienti dall'antico edificio delle Cinque Scole, rispettivamente dalla Scola Siciliana (a sinistra, risalente al 1586 e riservato al rabbino capo) e da quella Castigliana (a destra, del 1660); vennero montati nel Tempio maggiore nel 1937-1938 insieme alle relative due arche poste al di sotto dei matronei laterali (quella di destra \u00e8 del 1586 ed apparteneva alla Scola Siciliana, mentre quella di sinistra \u00e8 il frutto della ricomposizione di diversi elementi architettonici delle Cinque Scole).\nOrgano a canne.\nDietro l'Aron haQodesh, su un soppalco non visibile dall'aula, si trova l'organo a canne Rieger \"opus 1073\", costruito nel 1904 e restaurato da Alessandro Giacobazzi nel 2011.\nLo strumento, con intonazione sinfonico-romantica, \u00e8 integro nelle sue caratteristiche originarie ed \u00e8 interamente racchiuso entro una cassa lignea sobriamente decorata, priva di canne di facciata. La consolle, fissa indipendente, \u00e8 situata al di sotto del corpo fonico, a pavimento, e dispone di due tastiere e pedaliera, con i registri e gli accoppiamenti azionati da placchette disposte in fila unica al di sopra del secondo manuale. Il sistema di trasmissione \u00e8 pneumatico-tubolare e i registri sono in totale 17.\nMuseo ebraico e Tempio Spagnolo.\nNegli ambienti sottostanti il Tempio Maggiore e gli annessi locali di servizio, \u00e8 stato allestito nel 2005 il museo ebraico, che ripercorre la storia della comunit\u00e0 ebraica di Roma attraverso sette sale; fra le opere esposte vi \u00e8 l'Aron marmoreo della Scola Catalana del 1523, il pi\u00f9 antico della citt\u00e0 di Roma, in stile rinascimentale. Nei sotterranei si trova anche, dal 1932, la sinagoga per gli ebrei di rito spagnolo, gi\u00e0 dotati di un edificio indipendente in lungotevere Sanzio edificato nel 1908-1910 che dal 1948 accoglie alcuni arredi provenienti dalle Cinque Scole: l'Aron della Scola Nova, un seggio (1623) e la Bim\u00e0 (1851) della Scola Castigliana."}
{"id": "1166441", "revid": "88757175", "url": "https://it.wikipedia.org/wiki?curid=1166441", "title": "Politica pubblica", "text": "Una politica pubblica \u00e8 un piano di azioni coordinate che permette di guidare le decisioni e le azioni di una pluralit\u00e0 di attori, e di ottenere esiti razionali. Il termine \"politica\" pu\u00f2 essere applicato a governi e amministrazioni pubbliche, ma anche a organizzazioni del settore privato. Ordini esecutivi presidenziali, politiche di trasporto locale, politiche per il personale, sono tutti esempi di politiche pubbliche.\nLa politica e le politiche.\nNella lingua inglese vi \u00e8 una differenza tra i termini \"policy\", ovvero politica nel senso di politica pubblica o aziendale, e \"politics\", ovvero politica nel senso di attivit\u00e0 di governo della collettivit\u00e0. Nella lingua italiana il termine \"policy\" viene tradotto con \"politica\", esattamente come il termine \"politics\". Questo porta a fraintendimenti.\nVarie definizioni.\nThomas Birkland sostiene che non esiste un accordo universale sulla definizione di politica pubblica. Birkland individua, invece, una pluralit\u00e0 di definizioni:\nCaratteristiche.\nLe caratteristiche di una politica pubblica sono state ben descritte dai sociologi \"Y. Meny\" e \"J.-C. Thoenig.\" .\nEssa deve necessariamente avere un contenuto specifico, non quindi essere basata su enunciazioni di massima. I singoli provvedimenti ad essa relativi si basano inoltre su schemi pi\u00f9 generali ed in questi trovano la loro naturale integrazione. La politica pubblica deve essere facilmente compresa attraverso specifici orientamenti (indirizzi normativi) degli attori portatori di determinati interessi. Tali indirizzi normativi, tradotti in norme imperative, comportano necessariamente un vincolo di coercizione in quanto esse sono rese vincolanti dal potere governativo.\nIl ciclo delle politiche pubbliche.\nSecondo Stella Theodoulou, il ciclo di politica pubblica \u00e8 essenzialmente tutto ci\u00f2 che accade dal manifestarsi di un problema fino alla conclusione della politica pubblica che lo riguarda.\nUn modello ormai standardizzato di ciclo per le politiche pubbliche \u00e8 il seguente:\nStoria.\nSecondo Birkland, mentre lo studio della politica ha una storia piuttosto lunga, lo studio sistematico delle politiche pubbliche \u00e8 una creazione del XX secolo.\nEssa \u00e8 fatta risalire, secondo Daniel Mc. Cool, al 1922, quando lo scienziato politico Charles Merriam cerc\u00f2 di connettere la teoria e le pratiche della politica per comprendere le attuali attivit\u00e0 del governo, ovvero le politiche pubbliche. Ed \u00e8 in un particolare momento storico, come quello che segue la seconda guerra mondiale, che lo studio si intensifica. Infatti, in questo tormentato periodo, segnato da alcuni importanti avvenimenti come la ricostruzione dei paesi coinvolti nel conflitto, la decolonizzazione e la Guerra Fredda, si rende necessaria, a livello globale, l'adozione di una metodologia nell'assumere decisioni strategicamente molto importanti. In ogni settore della vita sociale, dalla tecnologia all'educazione, dall'astronomia alla politica, urgevano delle soluzioni innovative per rimediare ai problemi che la guerra si era portata con s\u00e9 e a quelli che ne derivavano.\nFormazione.\nSi stanno diffondendo, in diversi paesi, percorsi universitari relativi all'analisi e alla valutazione delle politiche pubbliche, oltre a dottorati e master specifici."}
{"id": "1166445", "revid": "1605525", "url": "https://it.wikipedia.org/wiki?curid=1166445", "title": "Il Giallo Mondadori dal 1901 al 2000", "text": ""}
{"id": "1166458", "revid": "599013", "url": "https://it.wikipedia.org/wiki?curid=1166458", "title": "Ermanno Vallazza", "text": "Professionista tra il 1924 ed il 1931.\nCarriera.\nDopo essere stato campione italiano dilettanti nel 1923, vinse la Coppa Placci del 1926 ed ottenne piazzamenti di prestigio, tra cui due terzi posti al Giro di Lombardia, nel 1925 e nel 1926. Concluse il Giro d'Italia per due volte al quarto posto (1926 e 1927) ed una volta al sesto posto, nel 1925."}
{"id": "1166462", "revid": "767487", "url": "https://it.wikipedia.org/wiki?curid=1166462", "title": "The Language of Thieves and Vagabonds", "text": "The Language of Thieves and Vagabonds \u00e8 il primo album della Sleaze/Glam metal band, The Throbs, uscito nel 1991 per l'Etichetta discografica Geffen Records."}
{"id": "1166465", "revid": "1313191", "url": "https://it.wikipedia.org/wiki?curid=1166465", "title": "Ranunculus spicatus", "text": "Il Ranuncolo spicato (\"Ranunculus spicatus\" ) \u00e8 una pianta appartenente alla famiglia delle Ranunculaceae, originaria di Italia ed Algeria.\nDistribuzione e habitat.\nIl \"R.\" \"spicatus\" ha un areale circoscritto all'Algeria e alla parte settentrionale della Sicilia, compresi gli arcipelaghi delle Egadi e delle Eolie (Alicudi e Salina).\nPredilige le pareti rocciose ombreggiate.\nSottospecie.\nSi \"R. spicatus\" sono accettate, oltre alla specie principale, tre diverse sottospecie:"}
{"id": "1166469", "revid": "1442080", "url": "https://it.wikipedia.org/wiki?curid=1166469", "title": "Recettori tirosin chinasici", "text": "I Recettori tirosin chinasici (o \"receptor tyrosine kinase\", RTK) sono proteine di membrana aventi attivit\u00e0 chinasica, e agiscono fosforilando residui di tirosina nella proteina bersaglio. \nLe tirosin-chinasi sono enzimi che regolano processi cellulari, quali la proliferazione e la differenziazione cellulare, e possono essere coinvolti nel processo di oncogenesi, poich\u00e9 catalizzano la fosforilazione dei residui di tirosina di alcuni recettori cellulari, tra cui EGFR, VEGFR-1 e 2 e RET.\nComposizione.\nLe proteine recettoriali tirosin chinasiche hanno numerose caratteristiche comuni. Sono costituite da un dominio extracellulare (di circa 50-80 kD) che possiede un sito di legame per il ligando specifico, e un dominio citoplasmatico (che pu\u00f2 variare dai 150 ai 350 kD) che possiede un sito di attacco per l'adenosintrifosfato (ATP) e uno con cui riconosce specifiche sequenze delle proteine bersaglio. \nLa regione transmembrana \u00e8 costituita da una singola alfa elica idrofobica che attraversa la membrana. Il sito attivo invece \u00e8 costituito da una breve ansa, che forma una piccola apertura in fondo alla quale si trova il sito di legame per l'ATP. \nAdiacente al sito attivo vi \u00e8 una sequenza, indicata col nome di \"labbro di fosforilazione\", che possiede alcuni residui di tirosina la cui fosforilazione \u00e8 fondamentale per l'attivit\u00e0 chinasica della proteina.\nMeccanismo d'azione.\nI ligandi degli RTK sono molecole solubili (che possono avere anche dimensioni notevoli rispetto al dominio extracellulare) o pi\u00f9 spesso ormoni peptidici. Tra questi troviamo numerosi fattori di crescita come il fattore di crescita dell'epidermide (\"epidermal growth factor\", EGF), il fattore di crescita derivato dalle piastrine (\"platelet-derived growth factor\", PDGF) e molti altri. \nIl legame con il ligando provoca un cambiamento conformazionale dell'N-terminale del recettore che, causando la dimerizzazione dei domini extracellulari, permette la diffusione laterale dei domini citoplasmatici, consentendo quindi il contatto tra i C-terminali e attivando l'attivit\u00e0 chinasica. \nLa dimerizzazione innesca quindi un processo di autofosforilazione, in cui l'attivit\u00e0 chinasica di ogni recettore monomerico fosforila residui dell'altro. Inizialmente vengono fosforilati i residui di tirosina del labbro di fosforilazione, situato in prossimit\u00e0 del sito attivo. Questo causa lo spostamento di quest'ansa di attivazione dal sito catalitico, favorendo cos\u00ec il legame dell'ATP in alcune proteine, direttamente delle proteine substrato in altre. Successivamente vengono fosforilati altri residui dei domini citoplasmatici, fornendo il sito d'attacco per le proteine substrato."}
{"id": "1166478", "revid": "79227", "url": "https://it.wikipedia.org/wiki?curid=1166478", "title": "Le donne all'assemblea", "text": ""}
{"id": "1166479", "revid": "767487", "url": "https://it.wikipedia.org/wiki?curid=1166479", "title": "Belted, Buckled and Booted", "text": "Belted, Buckled and Booted \u00e8 un EP della Sleaze/Glam metal band, Faster Pussycat, uscito nel 1992 per l'Etichetta discografica Elektra Records."}
{"id": "1166481", "revid": "767487", "url": "https://it.wikipedia.org/wiki?curid=1166481", "title": "Neiok\u00f5s\u00f5", "text": "Le Neiok\u00f5s\u00f5 sono un gruppo musicale estone che si \u00e8 ispirato per i suoi lavori alla band belga Urban Trad.\nIl gruppo \u00e8 costituito unicamente da ragazze, ed ha rappresentato l'Estonia all'Eurovision Song Contest 2004.\nEurolaul ed Eurovision.\nLe Neiok\u00f5s\u00f5 si sono aggiudicate la competizione nazionale dell'Eurolaul nel 2004, attirando la maggioranza dei consensi del televoto del pubblico estone, ottenendo cos\u00ec il diritto di partecipare all'Eurovision Song Contest del medesimo anno, tenutosi ad Istanbul. La canzone presentata, \"Tii\" (musica di Priit Pajusaar e Glen Pilvre, testo di Aapo Ilves), cantata in v\u00f5ro dialetto proveniente dalla zona sud dell\u00ecEstonia, si \u00e8 classificata undicesima con 65 voti, non riuscendo cos\u00ec ad aggiudicarsi l'ingresso alle finali del concorso."}
{"id": "1166482", "revid": "124804412", "url": "https://it.wikipedia.org/wiki?curid=1166482", "title": "Eric Hobsbawm", "text": "Biografia.\nNato in una famiglia ebraica di origini austriache, Hobsbawm \u2013 per un errore dell'anagrafe il cognome originale, \"Hobsbaum\", fu alterato \u2013 nacque nel 1917 ad Alessandria d'Egitto.\nSebbene fosse cresciuto a Vienna e a Berlino, i genitori - Leopold Percy Obstbaum e Nelly Gr\u00fcn - utilizzarono con lui e con la sorella Nancy sempre la lingua inglese. All'et\u00e0 di soli dodici anni rimase orfano del padre, scomparso nel 1929, e poi della madre, morta due anni pi\u00f9 tardi. Nel 1933 lui, la sorella ed i nuovi genitori adottivi, ovvero la zia materna Gretl e lo zio paterno Sidney, si trasferirono definitivamente a Londra.\nHobsbawm prosegu\u00ec i propri studi universitari presso il King's College dell'Universit\u00e0 di Cambridge, dove fu ammesso nell'esclusivo circolo intellettuale degli \"Apostoli\" e dove consegu\u00ec il dottorato discutendo una tesi sulla Fabian Society. Durante la seconda guerra mondiale, prest\u00f2 servizio nel genio militare britannico e nei Corpi Reali di Educazione Militare. Nel 1947 ottenne l'incarico di svolgere una lectureship in storia presso il \"Birkbeck College\" di Londra.\nHobsbawm si spos\u00f2 due volte: prima con Muriel Seaman, con la quale il matrimonio dur\u00f2 fino al 1951, e poi con Marlene Schwarz, dalla quale ebbe i due figli Andy e Julia. Insegn\u00f2 a partire dal 1959 al Birkbeck College dell'Universit\u00e0 di Londra e negli anni sessanta fu professore con incarichi limitati a Stanford. Nel 1970 fu nominato professore ordinario; nel 1978 entr\u00f2 a far parte della British Academy ed esercit\u00f2 la sua professione fino al 1982, seppur con alcune nomine provvisorie, tra cui quella alla \"New School for Social Research\" di Manhattan.\nNel 2003 gli fu assegnato il Premio Balzan per la storia europea dal 1900 con la seguente motivazione: \u00abPer la sua brillante analisi della dolorosa storia dell'Europa del ventesimo secolo e per la sua capacit\u00e0 di coniugare la profondit\u00e0 delle ricerche storiche con un grande talento letterario\u00bb. \u00c8 stato presidente del Birkbeck College dell'Universit\u00e0 di Londra, nonch\u00e9 professore emerito in scienze politiche alla \"New School for Social Research\" di Manhattan. Hobsbawm aveva dimestichezza con varie lingue: parlava correttamente l'inglese, il tedesco, lo spagnolo, l'italiano e il francese; riusciva a leggere l'olandese, il catalano e il portoghese. Mor\u00ec a Londra il 1\u00ba ottobre 2012, all'et\u00e0 di 95 anni.\nElaborazione intellettuale.\nStudioso di formazione marxista, Hobsbawm ha dedicato molte delle proprie ricerche alla classe operaia inglese e al proletariato internazionale. Da sempre alieno da posizioni dogmatiche, \u00e8 stato il creatore di alcune definizioni storiche diventate punto di riferimento per la storiografia, come \"Il Secolo breve\" e il \"Lungo XIX secolo\", entrambi teorizzati in suoi scritti. Alla sua teorizzazione si deve anche l'enucleazione concettuale che ha dato origine a \u00abuno dei pi\u00f9 famosi e influenti archetipi storici, il bandito sociale\u00bb. A un suo lavoro, in collaborazione con Terence Ranger, si deve la formulazione di un altro paradigma storico, l'Invenzione della tradizione.\nNelle proprie opere, Hobsbawm presenta una visione della storia \"dal basso\", che, partendo da episodi minori legati alla vita delle persone riesce, mettendo insieme infiniti tasselli, a raffigurare il quadro storico dell'epoca analizzata in maniera totalmente innovativa ed affascinante. La storia cos\u00ec di un'epoca diventa,per Hobsbawm, la somma tendente all'infinito dei ricordi umani e della loro interazione. Al riguardo Hobsbawm ebbe modo di scrivere:\nQuesta visione \"sociale\" della storia rende lo stile narrativo dello storico estremamente scorrevole, veritiero ed affascinante e lo porta, al fine di descrivere un'epoca storica, a sconfinare dalla musica all'arte, passando per lo sport e per la moda e gli intrattenimenti dell'epoca. Tale stile, contrapposto se si vuole alla storiografia classica, rende Hobsbawm uno storico facilmente comprensibile e quasi una sorta di narratore-scrittore in prima persona.\nOpere.\nNel 1994 Hobsbawm pubblic\u00f2 quello che \u00e8 tuttora considerato il suo saggio storico pi\u00f9 importante e uno dei classici della storiografia contemporanea: \"Il Secolo breve\", che rappresenta la conclusione di un ciclo di 4 lavori dedicati alla modernit\u00e0, abbracciando un arco temporale che va dal 1789 al 1991. Ne fanno parte i precedenti: \"L'Et\u00e0 della Rivoluzione. 1789-1848\", \"Il Trionfo della Borghesia 1848-1875\" e \"L'Et\u00e0 degli imperi. 1875-1914\"."}
{"id": "1166483", "revid": "6923", "url": "https://it.wikipedia.org/wiki?curid=1166483", "title": "Live and Rare (Faster Pussycat)", "text": "Live And Rare \u00e8 un EP del gruppo musicale statunitense Faster Pussycat, pubblicato nel 1990."}
{"id": "1166484", "revid": "36426", "url": "https://it.wikipedia.org/wiki?curid=1166484", "title": "Mensola", "text": "Una mensola, in architettura, \u00e8 un elemento orizzontale che sporge rispetto ad una superficie verticale, ad esempio una parete, con la funzione di sorreggere carichi aggettanti.\nNell'arredamento, una mensola \u00e8 un ripiano a sbalzo, appoggiato solitamente su sostegni comunemente detti \"reggimensola\".\nStoria.\nCome elemento architettonico negli edifici, la mensola pu\u00f2 sorreggere altri elementi come archi, balconi, colonne o altro. In genere, la mensola viene integrata direttamente nel muro durante la sua costruzione, anche se in casi pi\u00f9 rari \u00e8 possibile che venga fissata in seguito.\nBench\u00e9 fossero gi\u00e0 conosciute forme pi\u00f9 arcaiche di mensola nel periodo Neolitico, tracce pi\u00f9 consistenti le ritroviamo a partire dall'antichit\u00e0 classica, affermandosi soprattutto dal Medioevo in poi.\nNell'architettura militare storica, si usava una sorta di mensole; erano adibite al sostegno della merlatura e, contemporaneamente, alla realizzazione delle caditoie; questi elementi si chiamano propriamente beccatelli.\nNel periodo rinascimentale, la mensola inizia ad essere decorata da volute."}
{"id": "1166489", "revid": "2171473", "url": "https://it.wikipedia.org/wiki?curid=1166489", "title": "Inno della Repubblica Socialista Sovietica Carelo-Finlandese", "text": "L'inno della RSS Carelo-Finlandese fu adottato come tale, dopo un concorso avuto luogo nei primi anni cinquanta e vinto dal testo scritto da Armas \u00c4iki\u00e4 e dalla melodia composta da Karl Rautio; esso rimase l'inno fino al 1956, quando la RSS Carelo-Finlandese venne assorbita dalla RSFS di Russia.\nAl giorno d'oggi, sembra davvero difficile riuscire a trovare una registrazione autentica di questo inno, ma su YouTube \u00e8 possibile trovare delle cover di questo inno. "}
{"id": "1166491", "revid": "767487", "url": "https://it.wikipedia.org/wiki?curid=1166491", "title": "Between the Valley of the Ultra Pussy", "text": "Between the Valley of the Ultra Pussy \u00e8 un album raccolta della Sleaze/Glam metal band, Faster Pussycat, uscito il 15 maggio 2001 per l'Etichetta discografica Deadline Records.\nL'album venne ripubblicato nel 2005, e reintitolato Faster Remixes."}
{"id": "1166495", "revid": "339392", "url": "https://it.wikipedia.org/wiki?curid=1166495", "title": "Campionato italiano maschile di pallacanestro 1966", "text": ""}
{"id": "1166497", "revid": "339392", "url": "https://it.wikipedia.org/wiki?curid=1166497", "title": "Campionato italiano maschile di pallacanestro 1956", "text": ""}
{"id": "1166498", "revid": "339392", "url": "https://it.wikipedia.org/wiki?curid=1166498", "title": "Campionato italiano maschile di pallacanestro 1957", "text": ""}
{"id": "1166501", "revid": "339392", "url": "https://it.wikipedia.org/wiki?curid=1166501", "title": "Campionato italiano maschile di pallacanestro 1959", "text": ""}
{"id": "1166502", "revid": "339392", "url": "https://it.wikipedia.org/wiki?curid=1166502", "title": "Campionato italiano maschile di pallacanestro 1960", "text": ""}
{"id": "1166503", "revid": "339392", "url": "https://it.wikipedia.org/wiki?curid=1166503", "title": "Campionato italiano maschile di pallacanestro 1961", "text": ""}
{"id": "1166504", "revid": "123934443", "url": "https://it.wikipedia.org/wiki?curid=1166504", "title": "Candice Night", "text": "\u00c8 nota soprattutto per essere la cantante/autrice della band Blackmore's Night fondata insieme al marito Ritchie Blackmore, ex chitarrista dei Deep Purple e dei Rainbow.\nBiografia.\nPrima di fondare i Blackmore's Night ha partecipato in alcune occasioni come corista nei Rainbow. Dal 1997 \u00e8 cantante nel gruppo Blackmore's Night. Ha all'attivo due album da solista: \"Reflections\" (2011) e \"Starlight Starbright\" (2015). Pi\u00f9 recentemente, ha collaborato con il gruppo heavy metal tedesco Helloween, cantando \"Light the Universe\", canzone contenuta nel disco \"Keeper of the Seven Keys - The Legacy\", e con il supergruppo Avantasia, cantando nella canzone \"Moonglow\", dell'omonimo album.\nAltri progetti.\nPartecipazioni con gli Avantasia"}
{"id": "1166507", "revid": "339392", "url": "https://it.wikipedia.org/wiki?curid=1166507", "title": "Campionato italiano maschile di pallacanestro 1962", "text": ""}
{"id": "1166508", "revid": "339392", "url": "https://it.wikipedia.org/wiki?curid=1166508", "title": "Campionato italiano maschile di pallacanestro 1963", "text": ""}
{"id": "1166509", "revid": "339392", "url": "https://it.wikipedia.org/wiki?curid=1166509", "title": "Campionato italiano maschile di pallacanestro 1964", "text": ""}
{"id": "1166510", "revid": "339392", "url": "https://it.wikipedia.org/wiki?curid=1166510", "title": "Campionato italiano maschile di pallacanestro 1965", "text": ""}
{"id": "1166511", "revid": "339392", "url": "https://it.wikipedia.org/wiki?curid=1166511", "title": "Campionato italiano maschile di pallacanestro 2004", "text": ""}
{"id": "1166512", "revid": "339392", "url": "https://it.wikipedia.org/wiki?curid=1166512", "title": "Campionato italiano maschile di pallacanestro 2005", "text": ""}
{"id": "1166513", "revid": "339392", "url": "https://it.wikipedia.org/wiki?curid=1166513", "title": "Campionato italiano maschile di pallacanestro 2003", "text": ""}
{"id": "1166514", "revid": "339392", "url": "https://it.wikipedia.org/wiki?curid=1166514", "title": "Campionato italiano maschile di pallacanestro 2002", "text": ""}
{"id": "1166515", "revid": "767487", "url": "https://it.wikipedia.org/wiki?curid=1166515", "title": "Greatest Hits (Faster Pussycat)", "text": "Greatest Hits \u00e8 un album raccolta della Sleaze/Glam metal band, Faster Pussycat, uscito nel 2000 per l'Etichetta discografica Rhino Records/Flashback Records."}
{"id": "1166518", "revid": "339392", "url": "https://it.wikipedia.org/wiki?curid=1166518", "title": "Campionato italiano femminile di pallacanestro 1956", "text": ""}
{"id": "1166519", "revid": "339392", "url": "https://it.wikipedia.org/wiki?curid=1166519", "title": "Campionato italiano femminile di pallacanestro 1957", "text": ""}
{"id": "1166520", "revid": "339392", "url": "https://it.wikipedia.org/wiki?curid=1166520", "title": "Campionato italiano femminile di pallacanestro 1958", "text": ""}
{"id": "1166521", "revid": "339392", "url": "https://it.wikipedia.org/wiki?curid=1166521", "title": "Campionato italiano femminile di pallacanestro 1959", "text": ""}
{"id": "1166522", "revid": "339392", "url": "https://it.wikipedia.org/wiki?curid=1166522", "title": "Campionato italiano femminile di pallacanestro 1960", "text": ""}
{"id": "1166523", "revid": "339392", "url": "https://it.wikipedia.org/wiki?curid=1166523", "title": "Campionato italiano femminile di pallacanestro 1961", "text": ""}
{"id": "1166524", "revid": "339392", "url": "https://it.wikipedia.org/wiki?curid=1166524", "title": "Campionato italiano femminile di pallacanestro 1962", "text": ""}
{"id": "1166525", "revid": "339392", "url": "https://it.wikipedia.org/wiki?curid=1166525", "title": "Campionato italiano femminile di pallacanestro 1963", "text": ""}
{"id": "1166526", "revid": "339392", "url": "https://it.wikipedia.org/wiki?curid=1166526", "title": "Campionato italiano femminile di pallacanestro 1964", "text": ""}
{"id": "1166527", "revid": "339392", "url": "https://it.wikipedia.org/wiki?curid=1166527", "title": "Campionato italiano femminile di pallacanestro 1965", "text": ""}
{"id": "1166529", "revid": "599013", "url": "https://it.wikipedia.org/wiki?curid=1166529", "title": "Pasquale Di Pietro", "text": "Professionista tra il 1923 ed il 1925.\nCarriera.\nSi distinse ottenendo alcuni piazzamenti, oltre a vittorie in corse minori nell'Italia meridionale. Partecip\u00f2 al Giro d'Italia tra il 1923 ed il 1925, terminando quest'ultima edizione al decimo posto. Partecip\u00f2 anche al Tour de France 1924, ritirandosi per la rottura della forcella."}
{"id": "1166530", "revid": "339392", "url": "https://it.wikipedia.org/wiki?curid=1166530", "title": "Campionato italiano femminile di pallacanestro 2000", "text": ""}
{"id": "1166532", "revid": "339392", "url": "https://it.wikipedia.org/wiki?curid=1166532", "title": "Campionato italiano femminile di pallacanestro 2002", "text": ""}
{"id": "1166534", "revid": "1505830", "url": "https://it.wikipedia.org/wiki?curid=1166534", "title": "Giovanni Ruggeri (giornalista)", "text": "Biografia.\nCome giornalista specializzato nel mondo slavo, dopo un inizio come corrispondente dall'estremo oriente, dall'Africa e dall'America Latina, lavor\u00f2 molto su reportage dalla zona dell'allora Patto di Varsavia, in particolare dalla Polonia, dalla Bielorussia e dai Balcani; \u00e8 stato inviato del settimanale \"Gente\" ed autore per la televisione e radio, principalmente la Radiotelevisione di Zagabria e Radio Capodistria.\n\u00c8 stato direttore della collana \"I Libri del dissenso\" dell'Editore Vallecchi, e della collana \"Studio\" di Longanesi. Oltre a questi, ha curato anche la traduzione dal serbocroato di \"La letteratura socialista\" di Sveta Luki\u0107, (Longanesi) e la traduzione dal russo di \"R racconti\" di Boris Pasternak, per Rusconi.\nTra le sue opere pi\u00f9 note, vi \u00e8 la pubblicazione in occidente dei memoriali di W\u0142adys\u0142aw Gomu\u0142ka (segretario del Partito Operaio Unificato Polacco) e di Gust\u00e1v Hus\u00e1k (segretario del Partito Comunista di Cecoslovacchia), entrambi incarcerati dal regime comunista russo.\nDurante la sua permanenza a Belgrado e Zagabria, con alcuni editoriali contribu\u00ec a rendere popolare la letteratura di Franz Kafka, fino ad allora osteggiata dal regime.\nVerso la fine del XX secolo \u00e8 diventato noto soprattutto per alcuni libri-inchiesta, indagini di stampo giornalistico in ambito politico, in cui analizz\u00f2 il sorgere e l'affermarsi del \"fenomeno Berlusconi\". La sua prima pubblicazione di successo fu \"Berlusconi. Inchiesta sul signor Tv\", scritto con Mario Guarino e pubblicato da Editori Riuniti nel 1987, ben prima della discesa in politica dell'imprenditore milanese. La gestazione del libro fu travagliata e circondata da polemiche. Quando fu pubblicato, vendette due edizioni in pochi giorni e rimase nelle classifiche dei best seller dall'inizio di aprile a fine giugno. Gianni Barbacetto su \"Diario\" dell'11 maggio 2007 ricorda che Editori Riuniti fu attaccata con una lunga serie di cause civili e penali, e che ci furono pressioni per far scomparire l'opera dalle librerie. Berlusconi secondo Barbacetto avrebbe spinto sul PCI, che indirettamente controllava la casa editrice, per cessare la distribuzione del libro per non danneggiare gli affari di Fininvest in Unione Sovietica.\nNel 1993 alcune parti vennero riprese in \"Berlusconi 1\", un saggio-miscellanea a cura di Floriano De Angeli edito dal Centro documentazione di Mafia Connection.\nNel 1994 Ruggeri ripubblic\u00f2 \"Berlusconi. Inchiesta sul signor Tv\", passando alla casa \"alternativa\" milanese Kaos edizioni. Il testo venne rimaneggiato e aggiornato, e ottenne di nuovo successo di pubblico, scalando la classifica e attestandosi nei primi dieci libri pi\u00f9 venduti in Italia per tutto il periodo dalla pubblicazione, da febbraio sino a giugno. Nella classifica limitata a opere di saggistica, il volume oscillava tra il primo e il secondo posto. Il libro ritorn\u00f2 tra i best seller di nuovo a settembre e ottobre.\nNell'introduzione di questa edizione \u00e8 presente un resoconto degli ostacoli incontrati nella pubblicazione della prima edizione di Editori Riuniti. Silvio Berlusconi, nei vari tentativi per bloccare l'uscita del libro, cit\u00f2 Ruggeri e Mario Guarino per diffamazione; il 27 settembre 1988 Berlusconi fu riconosciuto colpevole di falsa testimonianza presso il Tribunale di Verona; la sentenza \u00e8 stata annullata dall'amnistia del 1990, mentre Ruggeri e Guarino, dal marzo 1993 furono totalmente assolti dalla Cassazione dal reato di diffamazione.\nNel novembre dello stesso anno Ruggeri pubblic\u00f2, sempre con Kaos, \"Berlusconi. Gli affari del Presidente\". Il libro ottenne grande successo, e sub\u00ec persino opere di \"pirateria\" da parte di editori che copiarono intere parti del libro illecitamente, o addirittura pubblicando l'intero testo su Internet. Venne pubblicata anche una versione ufficiale tedesca, \"Berlusconi Showmaster der Macht\" (Gatza Verlag, Berlino)"}
{"id": "1166536", "revid": "793215", "url": "https://it.wikipedia.org/wiki?curid=1166536", "title": "Congresso di Aquisgrana (1818)", "text": " \nIl Congresso di Aquisgrana riun\u00ec, dal 1\u00ba ottobre alla fine del novembre 1818, le quattro potenze vincitrici su Napoleone Bonaparte: esse stabilirono il ritiro dei corpi di occupazione in Francia, sottoscrissero un \"protocollo segreto\" che confermava la garanzia reciproca in funzione anti-francese, accompagnato da una pomposa dichiarazione riguardo alla fraternit\u00e0 delle quattro potenze \"cementata dai legami della fratellanza cristiana\".\nPartecipanti.\nIl Congresso di Aquisgrana, riunito il 1\u00ba ottobre 1818, era inteso come riunione della quattro potenze vincitrici su Napoleone Bonaparte:\nPer gentile concessione degli alleati venne invitato ad assistere anche il Regno di Francia di Luigi XVIII rappresentato dal primo ministro duca di Richelieu.\nTrattative principali.\nFine dell'occupazione della Francia.\nScopo del congresso era decidere della questione del ritiro del corpo di occupazione della Francia, nonch\u00e9 delle conseguenze sulle relazioni fra le quattro potenze, fra di loro e, collettivamente, verso la Francia. Nella prima sessione i convenuti convennero il principio del ritiro dei corpi di spedizione in Francia: un apposito trattato venne firmato il seguente 9 ottobre.\nIl protocollo segreto.\nSegu\u00ec una lunga discussione riguardo alle misure militari da adottare nella eventualit\u00e0 di un nuovo rovesciamento della situazione francese. La necessit\u00e0 di una simile garanzia era stata resa evidente a tutti dall'assai fresco ricordo dell\"exploit\" di Napoleone dei cento giorni, chiuso appena tre anni prima, il 18 giugno 1815 a Waterloo. Tale preoccupazione spinse le quattro potenze a sottoscrivere il 15 novembre un \"protocollo segreto\" che confermava e rinnovava la Quadruplice Alleanza anti-francese (del marzo 1814, rinnovata il 20 novembre 1815 con il trattato di Chaumont).\nLa dichiarazione di \"intima unione\".\nTuttavia, lo zar Alessandro aveva cercato di ottenere un risultato maggiormente simbolico, ovvero l'estensione della Santa Alleanza (firmata da Austria, Prussia e Russia il 26 settembre 1815 a Vienna). Essa si basava su un testo di trattato magniloquente a proposito della volont\u00e0 delle tre potenze di costruire la pace europea sulla base della carit\u00e0 cristiana. Ad essa aveva aderito in pratica tutte le potenze europee, salvo la Santa Sede, l'Impero Ottomano e la Gran Bretagna. Castlereagh resistette anche a questo ennesimo tentativo, bench\u00e9 accettasse di sottoscrivere una \"pubblica dichiarazione\" circa l'intenzione delle quattro potenze di mantenere una \"intima unione cementata dai legami della fratellanza cristiana\", con oggetto la preservazione della pace, basata sul rispetto dei trattati (di Vienna, \u00e8 bene notare).\nTrattative secondarie.\nIl Congresso ebbe ad occuparsi anche di un numero di questioni meno strategiche:\nI guadagni delle singole potenze.\nI vantaggi dell'Inghilterra.\nCastlereagh l'accett\u00f2 in quanto essa, non contenendo impegni formali, non costituiva altro che una pomposa declamazione. Ed aveva anche il vantaggio di accontentare il pressante zar. Al contrario, con la firma del protocollo segreto, Londra si assicurava l'unico obiettivo rilevante: la continuazione dei formali impegni di contenimento anti-francese.\nIn tal senso appare particolarmente interessante l'obiezione inglese alla proposta di Alessandro I di radunare una flotta internazionale nel Mediterraneo: rifiutata anche sulla base del desiderio di Londra di non veder saldata alcuna alleanza militare sul continente, se non in funzione di una garanzia anti-francese. Tale posizione, come sempre nella politica estera inglese in Europa, ebbe vantaggi e svantaggi:\nI vantaggi della Francia.\nTali conclusioni non dispiacquero nemmeno al rappresentante francese, il duca di Richelieu, primo ministro di Luigi XVIII. Formalmente egli registr\u00f2 un successo, in quanto venne invitato ad aderire pubblicamente alla dichiarazione formale: quanto bastava a soddisfare l'opinione pubblica. Ma, cosa ancora pi\u00f9 importante, il duca di Richelieu venne informato del protocollo segreto. E ne fu tutt'altro che dispiaciuto:\nRilevanza storica del Congresso.\nIl Congresso coincise, indubbiamente, con una fase di somma concordia fra le grandi potenze che tentarono, in questa occasione, di \"governare\" concordemente l'Europa. Tenuto conto del successivo lento peggiorare dei rapporti la storiografia, quella britannica in particolare, lo considera un esempio della pratica impossibilit\u00e0 di funzionamento di un simile sistema di alleanze universali. Tuttavia questo giudizio sconta una eccessiva sottovalutazione del \"lone run\" del Castlereagh, nonch\u00e9 il consueto scetticismo riguardo alle stabili alleanze delle potenze continentali."}
{"id": "1166538", "revid": "1305772", "url": "https://it.wikipedia.org/wiki?curid=1166538", "title": "Lautenbach", "text": ""}
{"id": "1166539", "revid": "767487", "url": "https://it.wikipedia.org/wiki?curid=1166539", "title": "The Best of Faster Pussycat", "text": "The Best of Faster Pussycat \u00e8 un album raccolta della Sleaze/Glam metal band, Faster Pussycat, uscito nel 1994 per l'Etichetta discografica WEA International."}
{"id": "1166549", "revid": "339392", "url": "https://it.wikipedia.org/wiki?curid=1166549", "title": "Roma Film Festival", "text": ""}
{"id": "1166550", "revid": "228587", "url": "https://it.wikipedia.org/wiki?curid=1166550", "title": "Palazzo La Marmora", "text": "Palazzo La Marmora o Palazzo Ferrero La Marmora \u00e8 un palazzo storico situato nel quartiere storico della citt\u00e0 di Biella, al Piazzo.\nIl palazzo sorge in corso del Piazzo e appartiene sin dal XVI secolo alla famiglia La Marmora. \u00c8 in parte adibito a dimora privata, in parte ad uso culturale, in quanto sede di una casa museo, in parte accessibile per eventi privati o aziendali. \nStoria.\nIl Palazzo celebra i fasti di una delle pi\u00f9 prestigiose casate del Piemonte, che nel corso del XVI secolo si suddivise nei due rami principali dei Marchesi della Marmora, che avrebbero poi dato esponenti al Risorgimento italiano (quali Alfonso Ferrero della Marmora e suo fratello Alessandro Ferrero della Marmora) e dei Ferrero Fieschi principi di Masserano.\nDa otto secoli \u00e8 la dimora privata della famiglia, che ne ha custodito gli interni, gli esterni e le carte d'archivio, sino agli attuali eredi Mori Ubaldini degli Alberti La Marmora. La storia depositata tra queste mura ha reso naturale la creazione di una casa museo e la conseguente apertura ai visitatori. \nIl Palazzo si \u00e8 ampliato e sviluppato nel corso dei secoli grazie ad acquisizioni da parte dei Marchesi. Il nucleo originario risale al XIV secolo, mentre i maggiori ampliamenti e rimaneggiamenti, tra i quali si colloca il rifacimento della facciata voluto da Celestino Ferrero, sono stati apportati tra il XVII e la fine XVIII secolo. \nLe carte d'archivio sono conservate in parte presso l'Archivio di Stato di Biella, in parte presso lo stesso Palazzo, gestite dal Centro Studi Generazioni e Luoghi-Archivi Alberti La Marmora.\nAdiacente a Palazzo La Marmora sorge Palazzo Ferrero. Situato anch'esso lungo il corso del Piazzo, \u00e8 di propriet\u00e0 comunale. Fu in passato residenza dei Ferrero Fieschi di Masserano. In origine, prima della divisione familiare, era unito al palazzo La Marmora.\nDescrizione.\nL'edificio disposto su due piani ha subito numerosi rimaneggiamenti nel corso delle epoche. \nGli interni.\nMolte sale interne mantengono le decorazioni originarie, tra cui si segnalano i dipinti di Gaudenzio Ferrari, che raffigur\u00f2 gli antenati della famiglia. Degna di nota, oltre alle sale nobili del piano terreno, \u00e8 la pregevole Sala dei castelli chiamata cos\u00ec per via delle decorazioni, risalenti all'inizio del XVII secolo, che raffigurano con fedelt\u00e0 i possedimenti della famiglia; a completamento di questi affreschi si possono ammirare gli stemmi a ricordo delle unioni matrimoniali. La sala d'armi, sempre al pian terreno, presenta un tipico camino cinquecentesco. Al piano superiore si \u00e8 conservata anche la Sala da Ballo, decorata da Giovannino Galliari con la collaborazione di suo padre Fabrizio. \nGli esterni.\nLa facciata neoclassica, che si snoda lungo corso del Piazzo, \u00e8 lunga ottanta metri e risale alla fine del XVIII secolo. Al suo rifacimento lavorarono l'architetto torinese Filippo Castelli e l'architetto biellese Rolando Lodovico Giacinto Gromo. Al centro spicca lo stemma dei marchesi La Marmora. Tra il 2015 e il 2016 \u00e8 stata sottoposta a restauro. \nAll'esterno del Palazzo, oltre il cortile, si apre un ampio giardino in stile rinascimentale al quale si accede attraversando la Serra, chiamata anche Giardino d'Inverno. La Serra presenta un porticato a doppie colonne, chiuso da alte vetrate e da una volta a botte, ed ospita un esemplare bicentenario di Ficus Repens, i cui rami decorano la parete e la volta. I giardini sorgono sulle fondamenta del castello del Vescovo di Vercelli Uguccione, risalente al XII secolo. "}
{"id": "1166557", "revid": "125304460", "url": "https://it.wikipedia.org/wiki?curid=1166557", "title": "Serve &amp; volley", "text": "Il serve &amp; volley \u00e8 una tecnica/schema di gioco del tennis che consiste nello spostarsi subito a rete dopo aver eseguito la battuta o servizio, cercando quindi di colpire la palla di risposta avversaria al volo ovvero in vol\u00e9e, demi-vol\u00e9e o smash evitando passanti e pallonetti avversari.\nDescrizione.\nIl vantaggio di questa tecnica sta nella possibilit\u00e0 di sfruttare un colpo difensivo dell'avversario (quale in genere \u00e8 la risposta al servizio) per giocare un colpo di volo di comoda esecuzione. Anche la battuta stessa \u00e8 diversa in quanto bisogna accelerare subito verso la rete ed il lancio di palla \u00e8 accentuato in avanti. Tale tecnica non \u00e8 utilizzata in maniera uguale su tutte le superfici di gioco: sul fondo in erba viene usata pi\u00f9 spesso, mentre quello in terra \u00e8 il meno adatto.\nLe ragioni risiedono nell'efficacia dei colpi di volo (massima sull'erba per il rimbalzo particolarmente basso), e nella velocit\u00e0 della superficie (in genere si considera l'erba la pi\u00f9 veloce, seguita dai tappeti sintetici, dal cemento e dalla terra battuta); una superficie pi\u00f9 \"veloce\", infatti, assorbe di meno l'energia cinetica di un colpo potente come il servizio, rendendo pi\u00f9 difficile la risposta. \u00c8 una tecnica faticosa e snervante, in genere la si usa a tratti nell'incontro. \u00c8 consigliabile usarla se si \u00e8 piuttosto alti, altrimenti diventa troppo agevole scavalcare il giocatore a rete con un pallonetto o lob.\nIl primo tennista ad applicare serve &amp; volley con continuit\u00e0 sia sulla prima che sulla seconda di servizio fu Jack Kramer (1921\u20132009). Il S&amp;V visse la sua epoca d'oro tra gli anni '60 e i primi anni 2000. Negli ultimi tempi sono rimasti in pochi i tennisti che giocano Serve &amp; Volley: le motivazioni risiedono principalmente nella aumentata velocit\u00e0 del gioco, che non consente di prendere la giusta posizione sulla rete e riduce al minimo i tempi di reazione e nella capacit\u00e0 dei giocatori di rispondere sempre meglio al servizio avversario. I migliori interpreti di questa disciplina sono oggi i giocatori esperti del doppio (gli indiani e Micha\u00ebl Llodra su tutti), disciplina nella quale la discesa a rete avviene molto frequentemente.\n\u00c8 simile al \"chip and charge\", altra tecnica tipica dei giocatori serve and volley che consiste nel rispondere al servizio avversario con un rovescio tagliato e scendere a rete."}
{"id": "1166558", "revid": "287204", "url": "https://it.wikipedia.org/wiki?curid=1166558", "title": "Neotinea commutata", "text": "Neotinea commutata \u00e8 una pianta erbacea appartenente alla famiglia delle Orchidacee, endemica della Sicilia.\nDescrizione.\n\u00c8 una pianta erbacea alta 10\u201340\u00a0cm, morfologicamente molto simile alla congenere \"Neotinea tridentata\", diffusa nel territorio della penisola.\nSe ne differenzia per il numero cromosomico, 2n=84, doppio rispetto a quello di \"N. tridentata\" che \u00e8 2n=42.\nL'infiorescenza \u00e8 pi\u00f9 conica e con fiori pi\u00f9 grandi rispetto alla congenere peninsulare.\nDistribuzione e habitat.\n\"Neotinea commutata\" \u00e8 un endemismo della Sicilia.\nPredilige i suoli calcarei, da 0 a 1500 m di altitudine.\nTassonomia.\nQuesta specie, descritta per la prima volta nel 1842 dal botanico siciliano Agostino Todaro (1818-1892) con il nome di \"Orchis commutata\", fu successivamente declassata, nel 1882, al rango di sottospecie come \"Orchis tridentata\" subsp. \"commutata\". Nel 1997 ne \u00e8 stato proposto lo spostamento all'interno del genere \"Neotinea\" come \"Neotinea tridentata\" subsp. \"commutata\". Nel 2003 studi filogenetici hanno evidenziato significative differenze tra \"N. tridentata\" e \"N. commutata\", sancendo nuovamente la elevazione di quest'ultima al rango di specie a s\u00e9 stante."}
{"id": "1166559", "revid": "580", "url": "https://it.wikipedia.org/wiki?curid=1166559", "title": "Laser a rubino", "text": "Un laser a rubino \u00e8 un laser che usa un cristallo di rubino sintetico come mezzo di amplificazione della luce. \nFu il primo tipo di laser inventato, e fu acceso per la prima volta da Theodore Harold Maiman agli Hughes Research Laboratories il 16 maggio 1960.\nIl laser a rubino produce impulsi di luce visibile a una lunghezza d'onda di 694,3\u00a0nm, che appare rosso scura all'occhio umano. Gli impulsi hanno durata dell'ordine del millisecondo, e possono essere percepiti a occhio nudo se l'osservatore guarda attentamente il punto colpito dall'impulso.\nApplicazioni.\nL'uso dei laser a rubino \u00e8 andato decadendo con la scoperta di migliori materiali laser, tuttavia sono ancora usati in alcune applicazioni dove \u00e8 necessario generare brevi impulsi di luce rossa. Gli olografisti in tutto il mondo producono ritratti olografici con laser a rubino, con dimensioni che arrivano fino a un metro quadro: la luce laser rossa da 694 nm \u00e8 preferita a quella verde da 532 nm dei a frequenza raddoppiata. \nMolti laboratori che conducono test non distruttivi usano dei laser a rubino per produrre ologrammi di grossi oggetti, come pneumatici per aerei, per cercare debolezze nei rivestimenti o nelle superfici. Questi laser sono anche usati comunemente per la rimozione dei tatuaggi e dei peli superflui, ma stanno venendo sostituiti a questi scopi da laser ad alessandrite e .\nProgetto.\nIl laser a rubino \u00e8 un laser a stato solido a tre livelli. \nIl mezzo attivo (mezzo di guadagno/amplificazione) \u00e8 una bacchetta di rubino sintetico che viene energizzata da una pompa ottica, in genere una luce stroboscopica allo Xeno. Nei primi esemplari di questo laser le estremit\u00e0 della bacchetta dovevano essere accuratamente lucidate, in modo che le facce di uscita fossero piatte a meno di un quarto della lunghezza d'onda della luce in uscita e fossero anche parallele a meno di pochi secondi d'arco; le estremit\u00e0 venivano poi argentate, una parzialmente e l'altra completamente, per formare gli specchi della cavit\u00e0 risonante. \nLa bacchetta con la parte riflettente si comporta cos\u00ec come un etalon di Fabry-P\u00e9rot (o di Gires-Tournois). Le versioni moderne di questo laser invece hanno le estremit\u00e0 lucidate e tagliate ad angolo, pi\u00f9 precisamente all'angolo di Brewster, per impedire le riflessioni, e formano una cavit\u00e0 risonante grazie a specchi dielettrici esterni. Di solito si usano specchi curvi per ridurre le tolleranze di allineamento."}
{"id": "1166562", "revid": "35285656", "url": "https://it.wikipedia.org/wiki?curid=1166562", "title": "Gironi all'italiana", "text": ""}
{"id": "1166567", "revid": "122439465", "url": "https://it.wikipedia.org/wiki?curid=1166567", "title": "Ticinosuchus ferox", "text": "Il ticinosuco (Ticinosuchus ferox) \u00e8 un rettile estinto, appartenente ai rauisuchi. Visse nel Triassico medio (circa 235 milioni di anni fa), e i suoi resti fossili sono stati rinvenuti in Svizzera e in Italia. \u00c8 uno dei fossili pi\u00f9 famosi del giacimento di Besano / Monte San Giorgio.\nDescrizione.\nQuesto animale era di dimensioni medie e la lunghezza totale era di circa 2,5 metri. \nSimile a un coccodrillo alto sulle zampe, il ticinosuco era dotato di una grossa testa, di un corpo slanciato e muscoloso, di zampe snelle e di una coda allungata. Il cranio era massiccio e munito di un numero piuttosto basso di denti appuntiti; questi erano ricurvi e dal margine seghettato, ed erano infissi negli alveoli (cavit\u00e0 scavate nelle ossa mascellari). Il dorso era corazzato grazie a una doppia fila di placche ossee (osteodermi) dalla forma pentagonale e poste direttamente sopra la colonna vertebrale; la parte anteriore di ogni osteoderma si ancorava in una fessura presente nella parte inferiore dell'osteoderma che lo precedeva. La coda, invece, portava una singola serie di osteodermi sia superiormente, sia inferiormente. Gli arti snelli e allungati, erano armati di forti artigli.\nClassificazione.\nIl primo esemplare di questo animale venne ritrovato nel 1933 in Svizzera (Monte San Giorgio), e venne descritto solo una trentina di anni dopo da Bernard Krebs che lo attribu\u00ec a un nuovo genere e a una nuova specie di rettili triassici, \"Ticinosuchus ferox\" (il cui nome significa \"feroce coccodrillo del Ticino\"). Nel 1978 venne scoperto un altro esemplare sul versante italiano del giacimento, nei pressi di Besano. \"Ticinosuchus\", nonostante sia noto attraverso un esemplare quasi completo, \u00e8 stato insolitamente poco studiato; secondo le pi\u00f9 recenti analisi filogenetiche, questo animale \u00e8 un rappresentante relativamente primitivo dei rauisuchi, un gruppo di arcosauri dalle abitudini carnivore e dalla particolare conformazione degli arti (Brusatte et al, 2010).\nPaleobiologia.\nIl ticinosuco \u00e8 uno dei rarissimi animali completamente terrestri rinvenuti nei ricchi giacimenti fossiliferi di Monte San Giorgio e di Besano; doveva essere uno dei massimi predatori del suo ecosistema. La rapidit\u00e0 con la quale aggrediva le sue prede era data soprattutto dalla struttura degli arti, posti direttamente sotto il corpo.\nIl forte collo di questo animale permetteva a \"Ticinosuchus\" di mantenere la presa sulla preda (e forse di scuoterla, come fanno i coccodrilli). \nImpronte misteriose.\nImpronte fossili di un animale chiamato Chirotherium (\"mano di bestia\") furono rinvenute a partire dalla met\u00e0 dell' '800 in Europa. Per moltissimi anni l'autore di queste orme, simili a mani, rimase un mistero, e vi fu chi propose l'esistenza di un ipotetico primate (\"Paleopithecus\") per risolvere l'enigma. Fu solo con la scoperta e la descrizione di \"Ticinosuchus\" che il mistero venne risolto: le impronte, infatti, combaciano perfettamente con le estremit\u00e0 del ticinosuco.\nCultura di massa.\nUn'altra ricostruzione di Ticinosuco \u00e8 nel Parco della Preistoria di Rivolta d'Adda."}
{"id": "1166568", "revid": "22356", "url": "https://it.wikipedia.org/wiki?curid=1166568", "title": "Ticinosuchus", "text": ""}
{"id": "1166578", "revid": "72396", "url": "https://it.wikipedia.org/wiki?curid=1166578", "title": "Primula palinuri", "text": "La primula di Palinuro (\"Primula palinuri\" ) \u00e8 una pianta appartenente alla famiglia delle Primulaceae, endemica di alcuni tratti delle coste calcaree tirreniche lucane (Campania meridionale e Basilicata) e calabresi.\nMorfologia.\nDi portamento suffruticoso, si presenta dotata di un robusto rizoma sormontato da una folta rosetta di foglie carnosette, vischiose, coriacee ma non rigide, con margine dentato cartilagineo, in stretta aderenza alla roccia. L'infiorescenza \u00e8 costituita da numerosi fiori di colore giallo-dorato intenso, dal calice bianco e farinoso, posti alla sommit\u00e0 di uno scapo alto 15\u201320\u00a0cm.\nIl tubo calicino, liscio e cilindrico, evidenzia l'affinit\u00e0 con la \"Primula auricula\" (detta anche \"orecchi d'orso\"), che cresce per\u00f2 in ambiente montano e dalla quale comunque si discosta per l'assenza sulle foglie del margine cartilagineo.\nViene correntemente considerata un \"paleoendemismo\" appartenente a una sezione pi\u00f9 antica (\"Paleoauricola\"), specie relitta di vicende risalenti almeno al quaternario antico, che ne hanno fatto l'unica primula in ambiente non montano.\nQueste conclusioni non riscuotono il consenso di altri, che vi riconoscerebbero un endemismo di recente formazione.\nDistribuzione e habitat.\nLa Primula di Palinuro \u00e8 presente in alcune colonie sulle falesie calcaree delle zone litoranee del Tirreno meridionale, a un'altitudine fino a 200 metri, preferendo le pareti esposte a Nord e a Nord-Ovest. Attecchisce sull'orlo di cenge o nelle fenditure della roccia, dove le radici si insinuano profondamente nel terreno di accumulo.\nSi accompagna a tipiche specie rupicole camefite, come \"Dianthus rupicola\", \"Iberis semperflorens\", \"Centaurea cineraria\", \"Daucus gingidium\", \"Limbarda crithmoides\", \"Crithmum maritimum\".\nLe sue stazioni delineano un areale ridotto e frammentato, ristretto alla fascia costiera campana di Capo Palinuro e di Costa degli Infreschi (Camerota), alle coste rocciose presso Scalea (in Calabria) e nell'unica localit\u00e0 di Punta Caina sulla costa della Basilicata, presso Maratea. I popolamenti meglio costituiti di tutto l'areale si possono osservare in Calabria, sull'Isola di Dino, a Praia a Mare. Questo probabilmente perch\u00e9 le stazioni di Primula su Dino sono accessibili con difficolt\u00e0 e sono dunque poco disturbate. Infatti su Dino si notano frequentemente gruppi di Primula che, abbandonato il loro habitat rupestre, si spingono tra la vegetazione erbacea, fin sotto i lecci. Singoli esemplari o piccoli gruppi si osservano anche sulla spiaggia, abbarbicati alla scogliera di Fiuzzi, a Praia a Mare, di fronte all'Isola di Dino.\nStato di conservazione.\nLa \"Primula palinuri\" \u00e8 specie protetta sia a livello regionale che comunitario.\nUno recente studio (2006) svolto in maniera analitica su tutte le stazioni dell'intero areale \u00e8 giunto a una revisione dei criteri di classificazione che consente l'assegnazione dell'endemismo alla categoria \"Endangered\" nella lista rossa compilata dall'IUCN.\nLe stazioni campane sono tutte incluse nel territorio del Parco nazionale del Cilento e Vallo di Diano, che ha eletto il fiore a simbolo del parco, inserendone l'immagine nel proprio logo."}
{"id": "1166579", "revid": "123321837", "url": "https://it.wikipedia.org/wiki?curid=1166579", "title": "Naomi Novik", "text": "Ha vinto il Premio John Wood Campbell per il miglior nuovo scrittore nel 2007.\nBiografia.\nNaomi Novik \u00e8 una statunitense di seconda generazione. Suo padre \u00e8 di discendenza ebreo-lituana e sua madre \u00e8 di origine polacca. Ha studiato Letteratura inglese presso la Brown University ed ha un Master's degree in informatica della Columbia University. Ha partecipato alla progettazione ed allo sviluppo del videogioco \"\" finch\u00e9 non ha scoperto che preferiva la scrittura allo sviluppo di giochi per computer. Vive a Manhattan.\nIl suo primo romanzo, \"Temeraire - Il drago di sua maest\u00e0\" (\"His Majesty's Dragon\"), capitolo iniziale della serie di Temeraire, \u00e8 una storia alternativa delle guerre napoleoniche in un mondo in cui i draghi sono relativamente comuni e usati nei combattimenti aerei. Il libro ha vinto il Compton Crook Award nel 2007 ed \u00e8 stato candidato al premio Hugo per il miglior romanzo. Per il romanzo la Novik ha anche vinto il Premio John Wood Campbell per il miglior nuovo scrittore.\nNel settembre 2006 Peter Jackson, il regista della trilogia cinematografica del \"Signore degli Anelli\" e di quella de \"Lo Hobbit\", ha opzionato la serie di \"Temeraire\", inclusi tutti i futuri romanzi.\nNel 2016 vince il Premio Nebula per il miglior romanzo con il suo romanzo \"Cuore oscuro\", collocandosi anche tra i finalisti per il Premio Hugo per il miglior romanzo. \nNel giugno dell'anno prima The Hollywood Reporter ha rivelato che la casa di produzione cinematografica Warner Bros. ha opzionato i diritti di \"Cuore oscuro\" per portarlo sul grande schermo in quelli che l'autrice spera siano una serie di film.\nLa notizia \u00e8 stata riportata e confermata da Novik nel suo sito. L'adattamento cinematografico coinvolgerebbe Ellen DeGeneres e Jeff Kleeman.\nUniversal Pictures ha acquistato i diritti della saga \"Scholomance\", di cui \u00e8 stato pubblicato il primo volume, \"A deadly education\", il 29 settembre 2020, per un adattamento cinematografico.\nOpere.\nRacconti brevi.\nSul sito ufficiale dell'autrice sono stati pubblicati racconti brevi, alcuni dei quali si intrecciato nella serie di \"Temeraire\", altri sono a loro stanti: \"Araminta, or, The Wreck od the Amphidrake\", \"Feast or famine\", \"In autumn, a White Dragon looks over the Wide River\", \"Vici\", \"Apples\", \"Commonplaces\", \"Seven years from home\", \"Purity test\", \"Lord Dunsany's teapot\", \"Priced to sell\".\nNella stessa sezione del sito sono state aggiunte due scene eliminate dall'inizio \"Empire of Ivory\" e dal capitolo 4 di \"Throne of Jade\"."}
{"id": "1166580", "revid": "155634", "url": "https://it.wikipedia.org/wiki?curid=1166580", "title": "Serie B d'Eccellenza 2005-2006 (pallacanestro maschile)", "text": "Il campionato di Serie B d'Eccellenza di pallacanestro maschile 2005-2006 \u00e8 stato organizzato in Italia.\nLe trentadue squadre sono state suddivise in due gironi all'italiana su base geografica, con partite di andata e ritorno. Al termine della stagione regolare, le prime otto squadre di ogni girone hanno partecipato ai play-off per la promozione in Legadue, le squadre classificatesi tra il 10\u00ba e il 15\u00ba posto ai play-out per la retrocessione in Serie B e la 16\u00b0 retrocede direttamente. I Play-off sono strutturati in modo da far incrociare le prime 8 squadre del girone A con le 8 del girone B dando vita a 2 tabelloni tennistici. Le gare si svolgono al meglio delle 3 partite, le vincenti delle 2 finali salgono in serie A2.\nVengono promosse in Legadue e Pesaro, quest'ultima ricostituita dopo il fallimento della stagione precedente."}
{"id": "1166581", "revid": "44638", "url": "https://it.wikipedia.org/wiki?curid=1166581", "title": "Camst Ozzano", "text": ""}
{"id": "1166582", "revid": "44638", "url": "https://it.wikipedia.org/wiki?curid=1166582", "title": "Prefabbricati Brindisi", "text": ""}
{"id": "1166584", "revid": "44638", "url": "https://it.wikipedia.org/wiki?curid=1166584", "title": "Vivaisti Pistoia", "text": ""}
{"id": "1166585", "revid": "77358", "url": "https://it.wikipedia.org/wiki?curid=1166585", "title": "Engineering Ribera", "text": ""}
{"id": "1166586", "revid": "486946", "url": "https://it.wikipedia.org/wiki?curid=1166586", "title": "BPAR Ragusa", "text": ""}
{"id": "1166587", "revid": "3831", "url": "https://it.wikipedia.org/wiki?curid=1166587", "title": "Chiesa dei SS. Severino e Sossio", "text": ""}
{"id": "1166590", "revid": "78273", "url": "https://it.wikipedia.org/wiki?curid=1166590", "title": "Prog rock", "text": ""}
{"id": "1166594", "revid": "287204", "url": "https://it.wikipedia.org/wiki?curid=1166594", "title": "Serie B 1953-1954 (pallacanestro maschile)", "text": "Il campionato di Serie B di pallacanestro maschile 1953-1954 secondo livello del 32\u00ba campionato italiano, \u00e8 il 13\u00b0 organizzato dalla FIP sotto questa definizione e il 7\u00b0 dall'ultima riforma dei campionati.\nLe squadre sono divise in quattro gironi. Le quattro vincitrici accedono ad un girone finale, con partite di andata e ritorno. Le prime due classificate vengono promosse in Serie A: Stella Azzurra Roma e Pallacanestro Cant\u00f9 conquistano la massima serie.\nVerdetti.\nFormazione: Butti, Lampugnani, Bibi, Cappelletti, Perduca, Picco, Valsecchi, Quarti, Sala, Ronchetti"}
{"id": "1166596", "revid": "254401", "url": "https://it.wikipedia.org/wiki?curid=1166596", "title": "Via Giulia (Genova)", "text": "Via Giulia era un'antica via di Genova, il cui tracciato corrispondeva all'incirca alla parte dell'attuale via XX Settembre compresa tra piazza De Ferrari e il Ponte Monumentale.\nStoria.\nLe origini della strada.\nVia Giulia fu aperta nel XVII secolo nel sestiere di Portoria, originata dall'ampliamento e razionalizzazione di parte della precedente Strada Felice (parte di cui \u00e8 l'attuale salita San Matteo) e del vico del Vento.\nLa nuova strada carrozzabile, larga sette metri, misura eccezionale per quei tempi, univa Piazza San Domenico (l'attuale Piazza De Ferrari) con la Porta degli Archi, varco nelle mura cinquecentesche sulla via che collegava Genova con i confinanti centri del levante e della bassa Valbisagno, permettendo quindi ai nobili genovesi di raggiungere agevolmente in carrozza le loro residenze estive, sorte numerose soprattutto nella zona di San Francesco d'Albaro.\nAlla nuova strada fu dato il nome di Via Giulia in onore del suo progettista, Giulio della Torre, che la propose nel 1628. I lavori, approvati nel 1642 e finanziati con una parte dei proventi del gioco del lotto, iniziarono nel 1650 e comportarono l'esproprio e l'abbattimento di numerosi edifici. La strada da piazza San Domenico saliva fino al crinale tra i colli di Piccapietra e di S. Andrea (quest'ultimo, che occupava all'incirca l'area dell'attuale Palazzo della Nuova Borsa, sarebbe stato spianato all'inizio del Novecento), per poi ridiscendere fino alla Porta degli Archi, dove oggi sorge il Ponte Monumentale. La via proseguiva poi nel sestiere di San Vincenzo con il nome di \u201cVia della Consolazione\u201c fino alla Porta Pila, aperta nelle seicentesche Mura Nuove.\nPer consentire l'apertura della strada era stato demolito il portello di Sant'Egidio delle mura del Barbarossa (costruite nel 1155), che si trovava dove oggi \u00e8 piazza De Ferrari. Poich\u00e9 sul camminamento di queste antiche mura passava l'acquedotto civico in luogo del portello era stato realizzato un ponte-canale che scavalcava la nuova strada. Questo ponte \u00e8 visibile sullo sfondo di una stampa di Antonio Giolfi (fine Settecento), che raffigura via Giulia con la scomparsa chiesa della Madonna del Rimedio in primo piano.\nNella via trovarono collocazione gli studi di alcuni dei pi\u00f9 celebri artisti genovesi dell'epoca, quali lo scultore Francesco Maria Schiaffino e l'intagliatore in legno Anton Maria Maragliano e, nelle vicinanze, quello della famiglia di pittori Piola.\nSviluppi urbanistici tra il XVII e il XIX secolo.\nLa strada fu ulteriormente allargata e ne venne ridotta la pendenza in varie riprese tra il Settecento e l'Ottocento, e furono eseguiti interventi per ridurne la pendenza, che finirono per mettere a rischio la stabilit\u00e0 delle case affacciate sulla via. Un progetto di ulteriore ampliamento fu approvato dal governo sabaudo nel 1840, ma venne bloccato dalle proteste della popolazione le cui propriet\u00e0 erano interessate ai lavori. Dopo il 1850, per l'aumento del traffico veicolare ed in concomitanza con l'espansione urbanistica della citt\u00e0 verso levante (nel 1874 vennero annessi al comune di Genova i limitrofi comuni della bassa Val Bisagno) si rese necessaria una vera rivoluzione viaria della zona.\nLa realizzazione di via XX Settembre.\nDopo un lungo dibattito, nel 1892 fu approvata la costruzione dell'attuale via XX Settembre, rettificando ed ampliando il percorso di via Giulia e via della Consolazione.\nL'intitolazione della nuova arteria alla storica data della presa di Roma non corrisponde tuttavia ad una semplice variazione toponomastica, in omaggio alla nuova sensibilit\u00e0 risorgimentale, ma ad una complessa operazione urbanistica, che ha modificato profondamente l'aspetto del quartiere di Portoria, facendo di quello che era un rione periferico il cuore della citt\u00e0 moderna, pur con gli altissimi costi sociali derivanti dallo sradicamento di gran parte della popolazione.\nCon la realizzazione di questa nuova arteria quasi tutti gli edifici preesistenti furono abbattuti e sostituiti da nuovi palazzi, costruiti per la prima volta a Genova in cemento armato. Il percorso della nuova strada ricalcava quello della via Giulia, ma rispetto a questa era molto pi\u00f9 ampia, con un andamento planimetrico ed altimetrico regolare e contornata da grandiosi edifici in stile Liberty, dotati di alti portici nella parte pi\u00f9 a monte (quella corrispondente alla vecchia via Giulia).\nTra gli edifici demoliti anche la settecentesca chiesa di Nostra Signora del Rimedio, ricostruita nelle stesse identiche forme in piazza Alimonda, nel quartiere della Foce. Venne anche spianato il colle di S. Andrea (o di Morcento), alla cui sommit\u00e0 sorgeva l'omonimo ex convento, trasformato in carcere nel 1810. Di conseguenza furono demolite anche parte delle mura del Barbarossa, che attraversavano il colle. La cinquecentesca Porta degli Archi fu sostituita dal Ponte Monumentale e trasferita in via del Cavalletto (ora via Banderali), sul colle di Carignano.\nLa nuova strada, che grazie agli sbancamenti effettuati scende rettilinea e con pendenza regolare da piazza De Ferrari fino all'incrocio tra via Fiume e via Brigata Liguria, fu inaugurata il 15 marzo 1900, mentre la realizzazione dei palazzi affacciati sulla via sarebbe stata completata solo nel 1913."}
{"id": "1166603", "revid": "78273", "url": "https://it.wikipedia.org/wiki?curid=1166603", "title": "F. C. Donders", "text": ""}
{"id": "1166613", "revid": "1632387", "url": "https://it.wikipedia.org/wiki?curid=1166613", "title": "Museo d'Orsay", "text": "Il Museo d'Orsay (\"Mus\u00e9e d'Orsay\" ) si trova in Francia a Parigi, in Rue de la L\u00e9gion d'Honneur, 1.\nIl museo, celebre per i numerosi capolavori dell'impressionismo e del post-impressionismo esposti al suo interno, \u00e8 situato di fronte al Mus\u00e9e du Louvre, in una ex-stazione ferroviaria (la Gare d'Orsay), costruita in stile eclettico alla fine dell'Ottocento. Espone opere d'arte create tra il 1848 e il 1914 e le sue collezioni comprendono moltissime pitture, sculture, oggetti d'arti decorative, fotografie, medaglie, disegni e stampe. Il progetto di ristrutturazione museografica diede fama internazionale alla \"designer\" italiana Gae Aulenti. Il progetto di light design \u00e8 stato realizzato da Piero Castiglioni.\nLa storia.\nL'edificio fu progettato dall'architetto Victor Laloux a partire dal 1898 dove in precedenza sorgevano una caserma di cavalleria e il vecchio Palazzo d'Orsay. I lavori furono terminati dopo soli due anni, perch\u00e9 la stazione fosse pronta per l'Esposizione Universale del 1900\nNel 1939 le grandi linee ferroviarie furono spostate alla stazione d'Austerlitz e la stazione continu\u00f2 a servire solo il traffico locale.\nNegli anni successivi, lo stabile ebbe vari usi: nel 1945 fu destinato a sede di transito dei prigionieri di guerra e negli anni 1950 cess\u00f2 completamente il servizio. Nel 1961 ne fu decisa la demolizione.\nI provvedimenti presi da Pompidou nell'ambito del progetto di rinnovamento della capitale prevedevano che al suo posto nascesse un grande parallelepipedo di cristallo (gi\u00e0 molti anni prima era stata progettata al suo posto una piscina coperta con pavimento mobile, come sede di eventi sportivi); ma gli sforzi di molti cittadini illustri che si battevano per la sua salvaguardia fecero s\u00ec che la stazione venisse risparmiata dalla demolizione e che venisse classificata monumento nazionale.\nNel 1973 fu scelto come sede stabile della compagnia teatrale Renaud-Barrault e nel 1974 divenne sede della casa d'aste Drouot. Nel 1978, sotto la presidenza Giscard d'Estaing fu finalmente decisa la trasformazione in museo.\nIl restauro venne affidato al gruppo ACT-Architecture, i cui componenti decisero di rispettare il pi\u00f9 possibile la struttura e i materiali preesistenti.\nAlla celebre architetta italiana Gae Aulenti venne invece affidata la disposizione degli spazi interni e la progettazione dei percorsi espositivi. A lei si deve la scelta della pietra calcarea chiara, che fornisce luminosit\u00e0 alle sale sfruttando al meglio la luce proveniente dalla volta in vetro e metallo e nello stesso tempo rende unitario l'insieme.\nIl percorso si articola su tre livelli, utilizzando la navata centrale (quella lungo la quale una volta correvano i binari) come tronco principale da cui si dipartono terrazze e passaggi.\nA 86 anni dall'inaugurazione della stazione ferroviaria, il Museo D'Orsay venne aperto al pubblico il 1\u00ba dicembre 1986.\nLe collezioni.\nIl museo \u00e8 famoso soprattutto per i quadri degli impressionisti (Claude Monet, Paul C\u00e9zanne, \u00c9douard Manet, Pierre-Auguste Renoir, Edgar Degas, Alfred Sisley, Camille Pissarro, Berthe Morisot, Gustave Caillebotte, ecc.) e post-impressionisti (Paul Gauguin, Vincent van Gogh, ecc.), ma contiene anche opere che partono dalla seconda met\u00e0 del XIX secolo (Eug\u00e8ne Antoine Durenne, ecc.) e non espone esclusivamente dipinti, ma anche importanti lavori di architetti, scultori come Alfred Barye, fotografi e creatori d'arte decorativa ed industriale dal 1848 al 1914. Una galleria \u00e8 interamente dedicata a Henri de Toulouse-Lautrec, un'altra a Gustave Courbet e ci sono anche sculture di Auguste Rodin.\nLa direzione del museo ha scelto di esporre opere che si collocano tra due limiti storici: l'inizio della Seconda Repubblica (1848) e l'inizio della grande guerra (1914). In questo modo il museo d'Orsay va a colmare la lacuna esistente tra la collezione del Louvre e quella esposta al Museo Nazionale d'Arte Moderna, che si trova nel Centre Pompidou.\nLe opere provengono principalmente da tre fonti:\nIl limite del 1914 non \u00e8 tassativo: le opere del cubismo sono ad esempio esposte al Beaubourg, mentre al museo d'Orsay sono collocate le ultime opere di Renoir o di Monet che, pur datate 1920 o 1930, appartengono ancora alla corrente impressionistica.\nI criteri con cui sono esposte le opere sono principalmente due: un criterio cronologico, che si pu\u00f2 seguire attraverso appositi percorsi, e un criterio monografico, per cui alcune sale sono dedicate a un singolo autore o a una corrente.\nIl visitatore \u00e8 pertanto in grado di collocare gli oggetti secondo i periodi e secondo gli stili di appartenenza.\nAlcune opere esposte.\nGiuseppe Pellizza da Volpedo"}
{"id": "1166616", "revid": "52076", "url": "https://it.wikipedia.org/wiki?curid=1166616", "title": "Istituto Poligrafico e Zecca di Stato", "text": ""}
{"id": "1166621", "revid": "155634", "url": "https://it.wikipedia.org/wiki?curid=1166621", "title": "Picone (Bari)", "text": "Picone \u00e8 un quartiere di Bari, appartenente dal 2014 al II municipio (ex III circoscrizione).\nGeografia fisica.\nIl quartiere si trova nelle immediate vicinanze del centro cittadino murattiano.\nConfini.\nI suoi confini sono rappresentati da via Cifarelli e il precedente passaggio a livello della linea ferroviaria Bari-Taranto (il prolungamento di via Capruzzi verso Stanic), strada Santa Caterina, via Giulio Petroni e via Bitritto, il proseguimento di viale papa Giovanni XXIII, strada che lo divide proprio da Poggiofranco, che a sua volta si spinge sino alla circonvallazione a ridosso di Carbonara tra via Camillo Rosalba e via Giulio Petroni.\nStoria e peculiarit\u00e0.\nIl quartiere Picone \u00e8 costituito dalla zona abitativa sorta in prossimit\u00e0 del Policlinico, la pi\u00f9 grande struttura ospedaliera di Bari, e prende il nome dal torrente Picone, oggi scomparso, che nel secolo scorso lambiva parte del quartiere.\nLa sua formazione \u00e8 il risultato della forte crescita cittadina iniziata negli anni cinquanta oltre i binari della stazione ferroviaria che separano il quartiere Picone dal Murat, dove l'unico collegamento stradale diretto tra i due quartieri \u00e8 rappresentato dal \"Sottovia Quintino Sella\", costruito nel 1929.\nUno dei punti di maggiore afflusso di Picone, sia per la posizione che per la vicinanza al Policlinico, \u00e8 \"Piazza Giulio Cesare\", dal 2005 soggetta a lavori per l'ampliamento delle funzionalit\u00e0, \u00e8 stata riaperta nel dicembre 2006 dotata di un parcheggio interrato e completamente rimodernata.\nDegna di nota \u00e8 la presenza, all'interno quartiere, del \"Conservatorio di Musica Niccol\u00f2 Piccinni\" sito in \"Via Cifarelli\", che insieme all\"'Auditorium Nino Rota\", ubicato a fianco di esso, rappresentano due luoghi storici della cultura musicale barese. Alle spalle del Conservatorio si estende inoltre la zona abitativa pi\u00f9 isolata di Picone, denominata comunemente \"Quartierino\".\nPicone \u00e8 collegato al servizio metropolitano cittadino, essendo presente all'interno del quartiere la fermata Bari Policlinico."}
{"id": "1166631", "revid": "1543377", "url": "https://it.wikipedia.org/wiki?curid=1166631", "title": "National Gallery (Londra)", "text": "La National Gallery (\"Galleria nazionale\") di Londra, fondata nel 1824, \u00e8 un museo che, nella sua sede di Trafalgar Square, ospita una ricca collezione composta da pi\u00f9 di 2.300 dipinti di varie epoche e scuole dalla met\u00e0 del XII secolo all'inizio del secolo scorso. La collezione appartiene al popolo britannico e l'ingresso alla collezione principale permanente \u00e8 gratuito, anche se talvolta \u00e8 richiesto il pagamento di un biglietto per accedere ad alcune mostre speciali.\nInizialmente la collezione della \"National Gallery\" non era particolarmente prestigiosa; a differenza di musei come il Louvre di Parigi o del Museo del Prado di Madrid non ha avuto origine dalla nazionalizzazione di precedenti collezioni d'arte principesche o reali. Fu invece fondata quando il Governo del Regno Unito acquist\u00f2 38 dipinti dal banchiere John Julius Angerstein nel 1824. Dopo quella prima acquisizione il museo fu ampliato e migliorato soprattutto grazie all'opera dei suoi primi direttori, tra i quali si ricorda Sir Charles Lock Eastlake, e a donazioni da parte di privati, che a tutt'oggi rappresentano i due terzi della collezione.\nCol tempo la galleria ha raggiunto risultati straordinari, forte anche degli approfonditi studi inglesi nel campo della storia dell'arte: contando pi\u00f9 di duemila opere esposte, ha il punto di forza nel possedere almeno un'opera di praticamente qualsiasi grande maestro europeo, dal medioevo al post-impressionismo, con una panoramica completa negli episodi salienti delle scuole italiana, fiamminga, olandese, spagnola, francese e, naturalmente, inglese. I vari contesti storico-artistici possono inoltre essere pienamente rievocati da una grande ricchezza di opere di maestri \"minori\" e di scuole locali.\nL'edificio che attualmente ospita il museo, sul lato nord di Trafalgar Square, \u00e8 il terzo ad essere adibito a tale funzione e, come i suoi predecessori, \u00e8 stato spesso ritenuto inadeguato. L'unica parte ad essere rimasta sostanzialmente inalterata della costruzione originale del 1832-1838 \u00e8 la facciata progettata dall'architetto William Wilkins, mentre tutto il resto della struttura \u00e8 stato un po' alla volta cambiato ed ampliato nel corso degli anni. Le modifiche pi\u00f9 rilevanti sono dovute all'opera di Edward Middleton Barry e Robert Venturi. Il direttore attuale \u00e8 lo storico dell'arte Gabriele Finaldi, che ha assunto l'incarico nella primavera 2015.\nStoria.\nLa richiesta di istituire un museo nazionale.\nIl Regno Unito, rispetto alla maggior parte degli stati europei, decise in ritardo di istituire una collezione nazionale d'arte aperta al pubblico. Questo avvenne non perch\u00e9 fosse mancata l'opportunit\u00e0, dal momento che il governo britannico avrebbe potuto acquistare una collezione privata di livello internazionale sin dalla fine del XVIII secolo, decidendo invece di non farlo. Si trattava della collezione di sir Robert Walpole, che gli eredi avevano deciso di porre in vendita nel 1777. Il deputato radicale John Wilkes, parlando alla Camera dei Comuni, chiese che venisse realizzata \"Un'adeguata galleria, nell'ampio giardino del British Museum, per accogliere quell'inestimabile tesoro\".\nIl governo non diede retta all'appello di Wilkes e, vent'anni dopo, la collezione fu acquistata in blocco da Caterina la Grande; attualmente si trova al Museo dell'Ermitage di San Pietroburgo.\nDopo questi eventi anche artisti come James Barry e John Flaxman rinnovarono la richiesta di istituire un museo d'arte nazionale, sostenendo che la scuola britannica di pittura avrebbe potuto svilupparsi bene se solo avesse avuto la possibilit\u00e0 di accostarsi ai capolavori dell'arte europea. La \"British Institution\" (fondata nel 1805) tent\u00f2 di ovviare a questa situazione organizzando esposizioni di lavori di grandi maestri del passato prestate da collezionisti privati, ma si trov\u00f2 in mezzo alle polemiche, in parte dovute alla scarsa qualit\u00e0 delle opere esposte.\nPi\u00f9 tardi, nel 1811, Londra divent\u00f2 sede di una collezione che era stata radunata con l'intento di costituire il nucleo di un mai realizzato museo nazionale polacco, quando uno degli uomini che l'avevano raccolta, Sir Francis Bourgeois, la lasci\u00f2 per volont\u00e0 testamentaria al Dulwich College (attualmente si trova nella Dulwich Picture Gallery). Dal momento per\u00f2 che il \"College\" era un'istituzione privata che si trovava in un sobborgo a sud di Londra, la capitale britannica rimase priva di un museo nazionale di propriet\u00e0 statale fino alla fine delle Guerre napoleoniche\nLa fondazione e i primi anni.\nL'inatteso pagamento dei debiti di guerra da parte dell'Austria finalmente spinse il sino ad allora riluttante governo britannico ad istituire una galleria d'arte nazionale, proprio nel momento in cui veniva messa sul mercato la collezione di John Julius Angerstein, un banchiere di origine russa scomparso l'anno precedente. Il 2 aprile 1824 la Camera dei Comuni approv\u00f2 l'acquisto di 38 dipinti appartenuti ad Angerstein, tra cui opere di Raffaello e la serie dei \"Marriage \u00e0-la-Mode\" di Hogarth, per una spesa complessiva di \u00a3 57.000.\nLa National Gallery fu aperta al pubblico il 10 maggio 1824, ospitata nel palazzo di Angerstein al n.100 di Pall Mall. Ai dipinti del banchiere si aggiunsero nel 1826 quelli provenienti dalla collezione di Sir George Beaumont, il quale li aveva offerti alla nazione tre anni prima a condizione che venisse trovata una struttura adeguata ad ospitarli e, nel 1828 un lascito di altri 34 dipinti da parte del Reverendo William Holwell Carr. Inizialmente fu il \"Custode dei Dipinti\", William Seguier, ad assumersi il compito di gestire la galleria, ma nel luglio 1824 parte di queste responsabilit\u00e0 furono assunte dal neo-formato consiglio di amministrazione.\nLa sede della National Gallery di Pall Mall era spesso sovraffollata di visitatori e per questo fonte di polemiche, inoltre le sue dimensioni davvero ridotte rispetto a quelle del Louvre di Parigi causavano imbarazzo a tutta la nazione. Un cedimento strutturale dell'edificio al n.100 costrinse il museo a trasferirsi per qualche tempo al n.105 sempre di Pall Mall, che il romanziere Anthony Trollope defin\u00ec \"un palazzo sporco, grigio e stretto, inadeguato ad esporre i tesori che contiene\" Nel 1832 si inizi\u00f2 a costruire una nuova sede al posto delle vecchie scuderie reali nel quartiere di Charing Cross, su un'area che nel decennio precedente era stata trasformata in Trafalgar Square; il progetto era a cura dell'architetto William Wilkins. Si trattava di una posizione importante nel contesto cittadino, descritta dal membro del consiglio di amministrazione Sir Robert Peel come \" nel cuore di Londra\" e facilmente raggiungibile da persone di tutte le classi sociali. Pi\u00f9 tardi, nel decennio 1850, alcuni richiesero un ulteriore trasferimento, in parte a causa dell'eccessivo inquinamento del centro di Londra, in parte a causa di alcuni difetti di progettazione, ma alla fine si valut\u00f2 che togliere la National Gallery da Trafalgar Square avrebbe significato rendere pi\u00f9 difficile l'accesso al pubblico e il museo non venne pi\u00f9 spostato.\nLa crescita sotto la guida di Eastlake e dei suoi successori.\nIl fulcro della National Gallery era rappresentato da dipinti di maestri italiani del XV e XVI secolo e per i primi trent'anni della sua esistenza gli amministratori si limitarono ad acquisire singole opere di artisti rinascimentali. I loro gusti piuttosto conservatori fecero perdere loro diverse buone occasioni e la direzione del museo fin\u00ec per non acquisire alcuna opera tra il 1847 e il 1850 a causa dei contrasti tra i membri. Un'analisi piuttosto critica della gestione approntata dalla Camera dei Comuni nel 1851 sugger\u00ec che venisse nominato un direttore, la cui autorit\u00e0 prevalesse su quella dei consiglieri. Molti pensarono che l'incarico sarebbe andato allo storico dell'arte tedesco Gustav Friedrich Waagen, cui erano state in precedenza chieste consulenze sul modo di illuminare ed esporre i dipinti. Invece la Regina Vittoria, il Principe Alberto e il Primo Ministro Lord John Russell scelsero per questo compito l'uomo che gi\u00e0 ricopriva il ruolo di \"Custode dei Dipinti\" del museo, Sir Charles Lock Eastlake.\nIl nuovo direttore preferiva invece i lavori di artisti del Primo Rinascimento, fino ad allora trascurate dalla politica di acquisizioni del museo, ma che lentamente stavano guadagnando consenso tra gli intenditori d'arte. Eastlake fece con cadenza annuale dei viaggi in Europa, e in particolare in Italia, per cercare dipinti adatti ad essere inseriti nella collezione. Complessivamente acquist\u00f2 148 dipinti all'estero e 46 in Gran Bretagna, tra cui opere molto importanti come \"La battaglia di San Romano\" di Paolo Uccello. Eastlake in quel periodo accumul\u00f2 anche una sua collezione privata, composta di opere che sapeva non avrebbero potuto suscitare l'interesse dei consiglieri. Tuttavia la sua vera intenzione era di far entrare anche queste a far parte della National Gallery, operazione che fu puntualmente portata a termine dopo la sua morte dall'amico e successore William Boxall, che gli successe come direttore, e dalla vedova Lady Eastlake.\nIl terzo direttore, Sir Frederick William Burton, pose le basi per la collezione di opere del XVIII secolo e fece diverse straordinarie acquisizioni da collezioni private inglesi, tra cui \"Gli ambasciatori\" di Hans Holbein il Giovane. Un altro passo fondamentale per lo sviluppo del museo fu l'istituzione della \"National Gallery of British Art\", detta sin da allora Tate Gallery, nel 1897. La decisione di affidare alla Tate i dipinti di artisti britannici nati dopo il 1790 permise alla National Gallery di liberarsi di varie opere sostanzialmente superflue della collezione, trattenendo per\u00f2 quelle di Hogarth, Turner e Constable. Dato poi che all'epoca la sede del museo si componeva di sole 15 stanze, lo sfoltimento si rivel\u00f2 vantaggioso anche perch\u00e9 permise di esporre i dipinti in modo migliore e dedicando loro un'attenzione e una cura in precedenza non possibili.\nI primi anni del XX secolo.\nNel 1906 il dipinto \"Venere e Cupido\" di Vel\u00e1zquez, la prima acquisizione di alto livello operata dal \"The National Art Collections Fund\", fu la prima di varie opere che il fondo stesso acquist\u00f2 per la National Gallery. Nel corso di una delle tante manifestazioni di protesta per cui Trafalgar Square \u00e8 celebre, il 10 maggio 1914 la tela fu danneggiata da Mary Richardson, un'attivista per il diritto di voto alle donne che stava protestando contro l'arresto di Emmeline Pankhurst avvenuto il giorno precedente. In seguito, nel corso di quello stesso mese, le suffragette attaccarono anche cinque opere di Giovanni Bellini, provocando la chiusura del museo fino all'inizio della prima guerra mondiale, quando le associazioni femminili decisero l'interruzione delle manifestazioni violente per attirare l'attenzione sulle loro rivendicazioni.\nIl lascito testamentario di 42 dipinti da parte del Dottor Ludwig Mond nel 1909 fu uno dei pi\u00f9 grandi mai ricevuti dal museo e miglior\u00f2 la sua raccolta di opere di maestri italiani del passato. Nel corso del XIX secolo la National Gallery non aveva mai posseduto opere di artisti contemporanei, ma la mancanza venne seppur tardivamente colmata dal lascito da parte di Sir Hugh Lane di dipinti della scuola impressionista nel 1917. Un fondo dedicato all'acquisto di opere moderne istituito dal collezionista Samuel Courtauld nel 1924 acquist\u00f2 Bagnanti ad Asni\u00e8res di Seurat ed altri importanti dipinti per donarli alla nazione; nel 1934 queste opere furono trasferite dalla Tate alla National Gallery.\nLa National Gallery nella Seconda Guerra Mondiale.\nQuando scoppi\u00f2 la seconda guerra mondiale i dipinti furono trasportati per ragioni di sicurezza dapprima in varie localit\u00e0 gallesi e quindi a \"Manod Quarry\", nei pressi di Festiniog, nel Galles del nord. L'idea iniziale del direttore Kenneth Clark era di far trasportare i dipinti via nave in Canada ma ricevette un telegramma da Winston Churchill che diceva \"nascondeteli in qualche grotta o cantina, ma nessun dipinto dovr\u00e0 lasciare queste isole\". Nel frattempo la pianista Myra Hess ogni giorno teneva degli spettacoli nelle sale vuote della sede del museo per tenere alto il morale della gente, proprio in un periodo in cui tutte le sale da concerto di Londra erano chiuse. Nel 1941 la richiesta da parte di un artista di poter vedere il \"Ritratto di Margaretha de Geer\" di Rembrandt fece prendere l'avvio all'iniziativa del \"Quadro del mese\", in base alla quale ogni mese un dipinto veniva prelevato da \"Manod Quarry\" ed esposto al pubblico all'interno della National Gallery.\nGli sviluppi del dopoguerra.\nNegli anni che seguirono la fine della guerra le acquisizioni per il museo si fecero via via pi\u00f9 difficili perch\u00e9 le valutazioni per le opere dei maestri del passato - e ancor pi\u00f9 quelle di impressionisti e post-impressionisti - erano cresciute a dismisura. Alcune delle acquisizioni pi\u00f9 rilevanti di questo periodo sarebbero state impossibili senza un sostegno pubblico: tra queste si segnalano \"Sant'Anna, la Madonna, il Bambino e San Giovannino\" di Leonardo da Vinci (acquisito nel 1962), la \"Morte di Atteone\" di Tiziano (1972) e la \"Madonna dei garofani\" di Raffaello (2004), \"La Nativit\u00e0 con Dio Padre e lo Spirito Santo\" di Giambattista Pittoni.\nSingoli privati continuarono a fornire il loro sostegno, e il pi\u00f9 generoso tra questi fu Sir Paul Getty che, nel 1985, don\u00f2 alla National Gallery 50 milioni di sterline da dedicare alle acquisizioni. Ironicamente, l'istituzione che cre\u00f2 le maggiori difficolt\u00e0 alla politica di acquisizioni del museo fu (e resta) il facoltosissimo Getty Museum in California, fondato dall'ivi emigrato padre di Getty. Nel 1985 anche Lord Sainsbury di Preston Candover e i suoi fratelli Simon Sainsbury e Sir Timothy Sainsbury effettuarono una donazione che permise la costruzione della cosiddetta \"Ala Sainsbury\" del museo. Tuttavia la diminuzione dei fondi messi a disposizione dal governo \u00e8 stata causa di forte frustrazione per il dimissionario direttore Charles Saumarez Smith e si ritiene che il museo stia attualmente affrontando la peggior crisi sotto il profilo delle acquisizioni da un secolo a questa parte.\nNel 1996 \u00e8 stato deciso che il 1900 sarebbe stata considerata la data di realizzazione limite per i dipinti conservati nella National Gallery, e negli anni seguenti pi\u00f9 di 60 dipinti posteriori a tale data sono stati dati alla Tate Gallery con la formula del prestito a lungo termine in cambio di opere di Gauguin e altri artisti. L'accordo \u00e8 significativo perch\u00e9 ha posto fine a circa un secolo di relazioni piuttosto fredde tra i due musei. Una futura nuova espansione della National Gallery potrebbe coincidere con il ritorno tra le sue mura dei capolavori del XX secolo.\nUn'altra carenza della collezione fu colmata nel 1999 dal lascito di Sir Denis Mahon, uno storico dell'arte che aveva collezionato dipinti italiani di epoca barocca in un'epoca in cui erano considerati di cattivo gusto dalla maggior parte degli operatori del settore. Il pregiudizio aveva contagiato anche i consiglieri della National Gallery, che nel 1945 avevano rifiutato di acquistare per 200 sterline un Guercino della sua collezione (nel 2003 la sua valutazione raggiunse i 4 milioni di sterline). Mahon lasci\u00f2 al museo 26 dei suoi dipinti, tra cui opere di Guido Reni e del Correggio, a condizione che non fossero mai tolti dall'esposizione e non fosse mai richiesto di pagare un biglietto per vederli.\nL'edificio.\nL'edificio di William Wilkins.\nLa proposta di realizzare la National Gallery a Trafalgar Square fu avanzata per la prima volta dall'architetto John Nash, che la immagin\u00f2 al posto delle \"Scuderie Reali\", mentre un edificio simile al Partenone, concepito per ospitare la Royal Academy, avrebbe dovuto occupare il centro della piazza. Un concorso per la riprogettazione dell'area fu indetto nel 1822 e Nash present\u00f2 un progetto in collaborazione con il suo socio C. R. Cockerell. La fama di Nash all'epoca era per\u00f2 in fase calante, e l'incarico fu invece conquistato da William Wilkins, che era stato coinvolto nella fase della scelta del sito ed aveva proposto dei disegni realizzati solo all'ultimo momento Wilkins si proponeva di costruire un \"\"Tempio delle Arti, che alimentasse l'arte contemporanea attraverso i modelli della storia\" ma la realizzazione venne poi impoverita dal contenimento dei costi e dai compromessi cui si dovette cedere: il risultato finale fu giudicato cos\u00ec fallimentare sotto ogni profilo. In realt\u00e0 l\u2019opera presenta una particolare disposizione che ricorda la basilica di San Marco a Venezia, con il riporto di San Teodoro a parallelo, si ritrova sia l\u2019indiscutibile raccordo con l\u2019epoca del Manierismo Veneto di origine Toscana che non mancando di inventiva e di desideri innovativi, di rapporto con i sepolcri della storia veneziana, completava l\u2019assetto della piazza di San Marco. Forse anche il numero delle colonne del fronte potrebbe alludere ad un rinascimento manierista, sentito come necessario riconoscimento di scuole, resistenza e diaspora dei manieristi dai luoghi maggiormente sottoposti ai termini filo germanici del periodo ducale. Il motivo non si dissolve nemmeno con un riferimento al Pantheon dove, per certi aspetti, tutti i momenti storici si intersecano, in una evoluzione senza fine e di funzione pubblica per atto testamentario di Agrippa. La National Gallery ha tuttavia il ritmo degli spazi nell\u2019accesso, relativi alle quincunxes della basilica di San Marco, unico nella tipologia, e sebbene il rientro delle due grande aree sia paragonabile proprio all\u2019area dedicata al passaggio, ne traspone poi le figure, con spazi articolati sulla sinistra e dietro, filologicamente interessati a San Teodoro e ad un convento, ora resi del tutto paritetici e sinonimi di San Giorgio e San Martino, rinviando immediatamente al tema navale, al viaggio, alla ricerca visiva, ad origini culturali ben stratificate, all\u2019invenzione e al riconoscimento popolare e culturale, alla difesa del patrimonio. Con il parallelismo nella posizione delle aule originali dedicate a San Teodoro in San Marco, ora sincretico di San Giorgio, stante su un coccodrillo anzich\u00e9 un drago, l\u2019arte si esprime per la riscoperta libert\u00e0 di ricerca e di innovazione, per i valori i iconici che le sono propri.\nL'area a disposizione consentiva al palazzo una profondit\u00e0 di appena una stanza, dal momento che immediatamente alle sue spalle sorgevano un ospizio di mendicit\u00e0 e delle caserme. Anche gli spazi concessi alla National Gallery all'interno della costruzione erano davvero modesti, dal momento che l'ala orientale fu occupata dalla Royal Academy fino al 1868, quando venne spostata nella sua attuale sede di Burlington House.\nIl palazzo fu oggetto di pubblico scherno fin da prima della sua realizzazione, quando una versione del progetto era stato pubblicato dalla \"Literary Gazette\" nel 1833. Due anni prima del completamento dell'opera il suo tristemente celebre prospetto comparve sul frontespizio di \"Contrasts\" (1836), un autorevole trattato dell'architetto neogotico A. W. N. Pugin, citato come esempio della degenerazione dello stile classico. Anche il Re William IV considerava l'edificio \"un bugigattolo brutto e stretto\"\". I giudizi sulla facciata realizzata da Wilkins sono per\u00f2 poi considerevolmente migliorati con il tempo. A riprova di ci\u00f2 si pu\u00f2 citare un altro regale commentatore, l'attuale Principe di Galles che la cit\u00f2 in un discorso del 1984 come \"\" un'amica amata ed elegante\".\nModifiche ed espansione (Pennethorne, Barry e Taylor).\nLa prima modifica significativa all'edificio fu l'ampia galleria aggiunta da Sir James Pennethorne nel 1860-61. Rispetto alle stanze realizzate da Wilkins era riccamente decorata, ma fin\u00ec comunque per peggiorare la situazione dei gi\u00e0 ristretti spazi del museo, dal momento che aveva preso il posto del precedente salone d'ingresso. Naturalmente vi furono diverse proposte tese o a riprogettare completamente la National Gallery (come quella di Sir Charles Barry nel 1853) o a spostarla in dei locali pi\u00f9 spaziosi nel quartiere di Kensington, dove tra l'altro l'aria cittadina era migliore. Nel 1867 il figlio di Barry, Edward Middleton Barry, propose di sostituire l'edificio progettato da Wilkins con uno pi\u00f9 grande, dotato di quattro cupole in stile classico. Il progetto fu bocciato e i critici dell'epoca definirono l'aspetto che l'esterno del palazzo avrebbe assunto come \"una sfacciata imitazione della Cattedrale di Saint Paul\".\nCon la demolizione dell'ospizio tuttavia, tra il 1872 e il 1876 Barry riusc\u00ec a costruire il primo rilevante ampliamento del museo. Realizzati in un policromo stile Neo-rinascimentale, i \"Saloni Barry\" vennero disposti a croce greca attorno ad una vasta sala centrale ottagonale. Anche se la loro realizzazione andava a compensare la deludente scelta architettonica del palazzo di Wilkins, la nuova ala costruita da Barry non piacque al personale del museo che valut\u00f2 che il suo aspetto sfarzoso e monumentale fosse in conflitto con la sua funzione di semplice spazio espositivo. Inoltre il tipo di decorazioni realizzato non teneva conto dell'uso che intendevano fare delle stanze: ad esempio sul soffitto della sala dedicata alla pittura italiana del XV e XVI secolo vennero scritti i nomi di artisti britannici del XIX secolo. Nonostante questi inciampi i \"Saloni Barry\" rappresentarono per il museo un importante asse centrale a cui si sono adeguati tutti i progetti d'ampliamento da allora succedutisi per circa un secolo, in modo che il risultato finale \u00e8 stato un edificio dotato di una chiara simmetria.\nLa galleria di Pennethorne venne demolita nel corso della successiva fase di ampliamento, un progetto dell'architetto John Taylor, che estese la costruzione nella parte posteriore rispetto all'entrata centrale. Il soffitto del nuovo vestibolo, dotato di una cupola di vetro, fu decorato dall'impresa familiare Crace, che aveva lavorato anche alla realizzazione dei \"Saloni Barry\".. Un affresco, che secondo le intenzioni avrebbe dovuto decorare il muro meridionale, non venne mai realizzato e il suo posto attualmente \u00e8 occupato dal dipinto di Frederic Leighton \"La Madonna di Cimabue portata in processione per le strade di Firenze\" (1853\u20135), prestato dalla Royal Collection negli anni novanta.\nDal 1928 al 1952 il pianterreno del vestibolo fu decorato con una serie di mosaici di Boris Anrep. Anrep era in rapporti di amicizia con vari membri del Bloomsbury Group e condivideva il loro disprezzo per gli atteggiamenti e il modo di pensare dell'et\u00e0 vittoriana. I suoi mosaici possono essere quindi letti come una satira dei modi di decorare gli edifici pubblici del XIX secolo, perfettamente rappresentati dagli elaborati gruppi scultorei dell'Albert Memorial. Anrep sovvert\u00ec la pomposit\u00e0 e il tono fortemente moralistico di quel tipo di opere, rappresentando nei propri lavori la sua concezione delle \"virt\u00f9 moderne\" (tra cui il \"senso dell'umorismo\" e l\"'apertura mentale\") al posto delle tradizionali sette virt\u00f9 cristiane, e celebrando i \"Piaceri della vita\" ( tra cui il Christmas pudding e le sue \"Fatiche\". Rifiutando di ritrarre il \"pantheon\" delle illustri figure del passato, i mosaici pongono su un piedistallo i contemporanei di Anrep: il mosaico centrale, che rappresenta \"Il risveglio delle Muse\" include i ritratti di Virginia Woolf e Greta Garbo, mentre Winston Churchill, Bertrand Russell and Thomas Stearns Eliot sono ritratti tra le figure allegoriche della serie delle \"Virt\u00f9 moderne\".\nL'espansione delle ali settentrionale e occidentale.\nLa successiva espansione dell'ala occidentale fu portata avanti in modo pi\u00f9 regolare, mantenendo la simmetria dell'edificio e riproducendo la planimetria a croce ideata da Barry per quella orientale. Venne mantenuto anche l'impiego di marmi di colore scuro per i telai delle porte e di ardesia per lo zoccolo delle pareti, conferendo alle nuove ali anche una certa continuit\u00e0 stilistica con le parti antecedenti. Lo stile classico fu mantenuto fino al 1929, quando venne costruita la \"galleria Duveen\", con il suo soffitto a volta a botte decorato a cassettoni. La simmetria dell'edificio venne spezzata nel 1975 con la realizzazione delle \"gallerie nord\", una poco amata aggiunta in stile modernista. \"Mal proporzionate, poveramente illuminate e con un'evidente carenza di stile architettonico\"\" come sono definite sul \"National Gallery Report\" del 1997, le gallerie sono state rimodellate negli anni novanta secondo uno stile che va ad imitare quello delle loro antenate del secolo precedente. I lavori fecero parte di un pi\u00f9 vasto programma di rinnovamento del piano principale del museo che erano iniziati nel 1985/6 con il restauro delle \"Stanze Barry\".\nL'Ala Sainsbury e ampliamenti successivi.\nIl pi\u00f9 importante ampliamento degli ultimi anni \u00e8 rappresentato dall\"'Ala Sainsbury\", progettata dai celebri architetti postmodernisti Robert Venturi e Denise Scott Brown per ospitare la collezione di dipinti rinascimentali, e costruita nel 1991. La realizzazione effettiva \u00e8 stata ritardata dopo che il Principe Carlo aveva pubblicamente definito un progetto in corso d'opera di un ampliamento del museo in stile modernista degli architetti Ahrends, Burton e Koralek \"una mostruosa pustola posta sul volto di un amico amato ed elegante\". Il progetto incluse anche una parte dedicata a uffici, posti sotto la galleria. Si giunse cos\u00ec alla realizzazione di un plastico in scala che venne esposto alla Royal Academy nel 1983. Solo nel 1985 per\u00f2, la donazione di John Sainsbury, Barone Sainsbury di Preston Candover e dei suoi fratelli rese fattibile la realizzazione di un nuovo edificio dedicato all'uso esclusivo della National Gallery. Data la particolarit\u00e0 della sua posizione, non sorprende che l'Ala Sainsbury si discosti dagli standard dei progetti di Venturi attenuandone le particolarit\u00e0, riuscendo a fondersi con la facciata di Wilkins e proponendo una scaltra rivisitazione del linguaggio architettonico classico.\nIn contrasto con le ricche decorazioni della sale del XIX secolo o che comunque ne imitano lo stile, le gallerie espositive dell'Ala Sainsbury sono deliberatamente pi\u00f9 semplici e di dimensioni pi\u00f9 ridotte, per adattarsi alle minori dimensioni dei dipinti in esse esposti. Sono ispirate a quelle ideate da Sir John Soane per la Dulwich Picture Gallery e le loro mura bianche con dettagli grigi in \"pietra serena\" (come i contorni delle porte) sono un riferimento allo stile del Brunelleschi. L'approccio postmodernista di Venturi \u00e8 pienamente percepibile, grazie alle sue citazioni stilistiche tratte dai palazzi di vari circoli di Pall Mall, dalla Scala Regia in Vaticano, dai magazzini di epoca vittoriana e dagli antichi templi egizi.\nDopo la pedonalizzazione di Trafalgar Square, la National Gallery ha varato un progetto per riconvertire gli spazi del piano terra lasciati liberi dagli uffici in spazi aperti al pubblico. Il progetto prevede anche il riutilizzo di cortili attualmente in disuso e l'occupazione di spazi acquistati dall'adiacente National Portrait Gallery di \"St Martin's Place\". La prima parte di lavori, il progetto \"Ala Est\" disegnato da Jeremy Dixon e Edward Jones ha aperto al pubblico nel 2004 e contiene un nuovo ingresso al museo dal pianterreno dal lato di Trafalgar Square. L'ingresso principale \u00e8 stato riarredato e aperto al pubblico nel settembre 2005.\nDirettori.\nQuesto l'elenco dei direttori della National Gallery dalla fondazione ad oggi:\nGli artisti associati.\nA partire dal 1989 il museo ha dato vita ad un progetto che concede uno studio in uso ad un artista affinch\u00e9 possa creare opere proprie ispirate alla collezione permanente. Generalmente il ruolo di artista associato viene mantenuto per due anni e, al termine del periodo, viene organizzata un'esposizione all'interno del museo. Questo l'elenco degli artisti che finora hanno partecipato al progetto:\nOpere.\nDi seguito sono riportati i trenta capolavori del museo, secondo una classifica stesa dai curatori:"}
{"id": "1166638", "revid": "124669332", "url": "https://it.wikipedia.org/wiki?curid=1166638", "title": "Netlabel", "text": "Una netlabel \u00e8 un'etichetta che distribuisce musica online in formato digitale (per lo pi\u00f9 MP3 o Ogg).\nLe netlabel spesso funzionano come le tradizionali etichette discografiche nel produrre e promuovere album o compilation.\nLa principale differenza \u00e8 che le netlabel in genere mirano allo scaricamento gratuito (vi sono tuttavia anche casi di netlabel che vendono i propri prodotti) al posto della produzione di supporti materiali quali CD, dischi in vinile, Musicassetta o DVD.\nMolto spesso i brani sono pubblicati sotto licenze quali Creative Commons che ne incoraggiano la condivisione.\nStoria.\nLa storia delle netlabel \u00e8 legata alla diffusione del formato MP3 verso la fine degli anni '90.\nTra le prime netlabel troviamo la Kosmic Free Music Foundation (attiva dal 1991 al 1999), Five Musicians (attiva dal 1995 al 2000), Monotonik (attiva dal 1996), Tokyo Dawn Records (attiva dal 1997), deepindub (attiva dal 1999), Lo-fi Pleasure Nel Label (attiva dal 2001) e Quantum Bit (attiva dal 2007 al 2018).\nOggi.\nAll'inizio le netlabel trattavano prevalentemente musica elettronica ma ora esistono netlabel per ogni genere.\nAll'interno del mercato discografico le netlabel restano un fenomeno di nicchia, tuttavia hanno acquistato molta importanza nella diffusione di musica underground grazie alla pratica sempre pi\u00f9 diffusa del download e dell'ascolto in streaming di brani musicali."}
{"id": "1166644", "revid": "486946", "url": "https://it.wikipedia.org/wiki?curid=1166644", "title": "Al.Pi. Prato", "text": ""}
{"id": "1166654", "revid": "729019", "url": "https://it.wikipedia.org/wiki?curid=1166654", "title": "Bacino (anatomia)", "text": "Il bacino o pelvi \u00e8 la struttura osteo-articolare situata all'estremit\u00e0 caudale del tronco. In anatomia regionale, i due termini fanno riferimento a strutture anatomiche diverse tra loro, pertanto occorre disambiguare il termine e specificare che:\nDescrizione del cingolo pelvico.\nIl complesso del bacino \u00e8 formato dall'articolazione di:\nL'articolazione delle due ossa iliache con l'osso sacro permette di osservare sulla superficie interna del bacino un caratteristico restringimento di forma ovalo-circolare, detto \"stretto superiore del bacino\", che permette di suddividere il bacino in una porzione superiore, detta \"grande pelvi\" e una inferiore detta \"piccola pelvi\".\nLo stretto superiore si disegna bilateralmente su una linea che nella parte posteriore origina dal promontorio e dal margine superiore delle ali del sacro, si continua lateralmente nella linea arcuata e nella cresta pettinea per chiudersi anteriormente sul tubercolo pubico e sulla \"cresta pubica\". Le pareti della grande pelvi sono formate dalle ampie superfici delle fosse iliache delle ossa dell'anca. Le pareti della piccola pelvi sono invece formate posteriormente dalla superficie anteriore dell'osso sacro e del coccige, anteriormente dalla superficie posteriore del pube e lateralmente dalla superficie mediale dell'ischio e del ramo del pube. Il coccige \u00e8 articolato con l'osso sacro, anch'esso derivato da fusione degli ultimi abbozzi vertebrali (quattro/cinque). Offre inserzione ad alcuni muscoli del pavimento pelvico, al Grande legamento Sacro-ischiatico o sacro-tuberoso e ad alcuni prolungamenti finali della Dura Madre spinale, l'involucro che protegge il midollo.\nInfine la piccola pelvi termina inferiormente con un restringimento, anch'esso di forma ovalo-circolare, che costituisce lo \"stretto inferiore\". Lo stretto inferiore si disegna bilateralmente su una linea che nella parte anteriore origina dalla sinfisi pubica e seguendo il margine inferiore dei rami ischiopubici e delle tuberosit\u00e0 ischiatiche, si continua lateralmente nel margine inferiore dei legamenti sacrotuberosi e si chiude posteriormente all'apice del coccige.\nL'angolo formato dai rami ischiopubici delle due ossa iliache e avente vertice nel margine inferiore della sinfisi pubica \u00e8 detto \"arco pubico\" o \"angolo pubico\".\nLe ossa dell'anca derivano dalla fusione di tre ossa, che nel neonato sono indipendenti. L'ileo \u00e8 quello di maggiori dimensioni e forma la parte superiore ed esterna del bacino. Il suo margine superiore, arcuato, costituisce la cosiddetta cresta iliaca. Posteriormente si articola con l'osso sacro. L'ischio ha forma di L, con l'angolo rivolto indietro e in basso: questo angolo forma la tuberosit\u00e0 ischiatica , che regge il peso del corpo in posizione seduta. Il pube \u00e8 posto anteriormente e presenta un braccio grosso modo orizzontale che si unisce all'ileo detto branca Ileo-pubica, e un braccio rivolto in basso e all'indietro che si unisce all'ischio, o branca Ischio -pubica. Sulla superficie esterna del bacino, le tre ossa concorrono a formare una depressione di forma quasi emisferica, chiamata acetabolo entro la quale si articola la testa del femore (il primo osso dell'arto inferiore).\nNel bacino \u00e8 possibile distinguere due regioni: il Grande Bacino superiormente e il Piccolo Bacino nella porzione inferiore. Il limite tra queste due zone (orifizio dello stretto superiore) \u00e8 segnato dalla linea innominata presente sulla faccia interna delle ali iliache e dal promontorio sacrale posteriormente. Nel piccolo bacino trovano alloggio e protezione in particolare gli organi del sistema uro-genitale; lo spazio caudale delimitato dalle tuberosit\u00e0 ischiatiche, dalle branche ischio-pubiche e dal coccice, prende il nome di orifizio dello stretto inferiore. Nella sua porzione superiore il bacino appare come un tronco di cono rivolto verso l'alto e l'avanti mentre nella porzione inferiore \u00e8 orientato in basso e indietro.\nDifferenze fra i sessi.\nNell'uomo il bacino si sviluppa maggiormente in altezza assumendo una posizione pi\u00f9 verticale rispetto al bacino della donna che si sviluppa maggiormente in larghezza e assume una posizione maggiormente inclinata in avanti. In particolare lo stretto superiore e l'angolo pubico femminile si presentano pi\u00f9 ampi che nell'uomo. Inoltre, come avviene per molte altre ossa, nel maschio le ossa iliache e sacrali si presentano pi\u00f9 spesse e pi\u00f9 pesanti di quelle della donna.\nSia nell'uomo sia nella donna, la pelvi contiene organi di grande importanza quali la vescica, il retto e il sigma. Esso contiene inoltre organi dell'apparato riproduttore, che quindi si differenziano a seconda del sesso. Nella donna la pelvi ospita l'utero, le tube, le ovaie e la vagina. Nell'uomo la pelvi ospita la prostata, i dotti deferenti e le vescichette seminali.\nDiametri fondamentali delle pelvi.\nQuesti diametri subiscono delle modificazioni considerevoli in gravidanza per permettere al bambino di nascere. Diametri fondamentali troppo piccoli, pur non costituendo un problema durante la gestazione, possono rendere il parto molto difficoltoso, se non pericoloso, durante il passaggio del bambino attraverso lo stretto superiore. In questi casi si \u00e8 soliti optare per un parto cesareo.\nForme.\nA seconda della forma dello stretto superiore si possono distinguere:\nForme patologiche della pelvi sono:"}
{"id": "1166662", "revid": "2154197", "url": "https://it.wikipedia.org/wiki?curid=1166662", "title": "Ubriachezza", "text": "L'ubriachezza, o ebbrezza alcolica, \u00e8 uno stato di intossicazione acuta da etanolo (alcol) al punto da alterare notevolmente le facolt\u00e0 mentali e fisiche, detta anche intossicazione da alcol o avvelenamento da alcol nei casi gravi, superiore alla semplice ebbrezza.\nIn medicina.\nI sintomi comuni di un\u2019ingestione bassa o media di alcol, che porta a una semplice ebbrezza, possono includere eloquio disarticolato ed incomprensibile (disartria), confusione mentale, perdita dell'orientamento, perdita dell\u2019equilibrio, sbandamento, difficolt\u00e0 nella deambulazione, vertigini, capogiri, visione leggermente offuscata, mancanza di coordinazione (atassia), eccitazione, euforia, disinibizione, delirio, spericolatezza, riduzione dei riflessi, logorrea, incoerenza, irritabilit\u00e0, sbalzi d'umore, apatia, ansia, espressioni del volto strane, sguardo perso, intontimento, stupidit\u00e0, irrazionalit\u00e0, difficolt\u00e0 dell\u2019attenzione e della concentrazione, compromissione delle facolt\u00e0 intellettive, cognitive, critiche e di giudizio, stato di trance, perdita del controllo, problemi psicologici, arrossamento di viso e occhi, ipotermia lieve, aumentata percezione del calore, meteorismo, nausea lieve, ipoglicemia lieve, amnesia, cefalea, minzione frequente e pelle pallida o bluastra.\nLa sindrome patologica determinata dall'assunzione acuta o cronica di grandi quantit\u00e0 di alcol \u00e8 detta alcolismo, che cronicamente pu\u00f2 portare a disturbi psichiatrici e favorire patologie come la cirrosi epatica, l'epatite, la pancreatite cronica, una polineuropatia, l\u2019epilessia, la sindrome di Wernicke-Korsakoff, una cardiopatia, malnutrizione, disfunzioni sessuali e riproduttive, malattie e danni al sistema nervoso centrale e al sistema nervoso periferico (come la demenza o la sindrome cerebrale organica), e il cancro (soprattutto il carcinoma epatico).\nUna persona che si trova in stato di alterazione delle proprie facolt\u00e0 mentali per via di un abuso di sostanze alcoliche \u00e8 detta \"ubriaca\", la quale, la maggior parte delle volte, non ricorda l'accaduto (amnesia parziale selettiva).\nUn'ingestione acuta di alcol, da alta a molto alta, fino alla dose letale, che porta all\u2019intossicazione o addirittura all\u2019avvelenamento, pu\u00f2 provocare sonnolenza, letargia, gastrite acuta, pirosi, nausea grave, vomito (il sintomo pi\u00f9 frequente in caso di intossicazione o avvelenamento), colite acuta, crampi addominali, diarrea, e, in casi estremi, disidratazione, shock, steatosi epatica, pancreatite acuta, epatite acuta, depressione respiratoria, aritmia cardiaca, ipoglicemia grave, convulsioni, ipotermia grave, insufficienza epatica fulminante, sopore, stupor, mancata reazione agli stimoli (stato vegetativo), incapacit\u00e0 di svegliarsi, sincope, visione gravemente offuscata, perdita dei riflessi, problemi con i sensi temporanei o permanenti (come cecit\u00e0), danni cerebrali momentanei o permanenti, danni al sistema nervoso centrale e/o al sistema nervoso periferico momentanei o permanenti, insufficienza multiorgano, coma etilico e morte (dovuta a un arresto cardiaco che segue lo stato di shock, l\u2019insufficienza multiorgano, l\u2019aritmia cardiaca e/o lo stato di ipossia, al soffocamento durante il vomito, al soffocamento dovuto alla lingua che incontrollabilmente va all\u2019indietro e quindi nella faringe a causa delle convulsioni, o alla disidratazione)\nIn diritto.\nAllo stato di ubriachezza di una persona, molte nazioni conferiscono un significato giuridico e ad esso riconducono effetti e conseguenze giuridiche, quali, ad esempio, l'incapacit\u00e0 naturale o sanzioni di vario genere. Le differenze di disciplina tra i differenti ordinamenti sono di notevole rilevanza. In alcuni paesi, l'ubriaco \u00e8 soggetto a sanzioni penali. La \"ratio\" del regime sanzionatorio \u00e8 spesso condizionata da giudizi morali o religiosi. Si pensi al divieto islamico di assumere sostanze alcoliche.\nIn Italia.\nL'ubriachezza \u00e8 disciplinata dall'articolo 688 del codice penale: \"chiunque, in luogo pubblico o aperto al pubblico, \u00e8 colto in stato di manifesta ubriachezza \u00e8 punito con la sanzione amministrativa pecuniaria da euro 51 a euro 309\". \nInizialmente previsto come contravvenzione dal Codice Rocco, la fattispecie \u00e8 stata depenalizzata nel 1999 dall'articolo 54 del decreto legislativo n. 507, del 30 dicembre 1999. \nIn passato l'illecito era punito con un'ammenda da 20.000 a 400.000 lire.\nLo stesso articolo, al secondo comma, prevedeva l'arresto da tre a sei mesi \"se il fatto \u00e8 commesso da chi ha gi\u00e0 riportato una condanna per delitto non colposo contro la vita o l'incolumit\u00e0 individuale\". Tale comma \u00e8 stato per\u00f2 dichiarato costituzionalmente illegittimo con la sentenza numero 354 del 17 luglio 2002 dalla Corte costituzionale della Repubblica Italiana. \nL'articolo 234 del codice penale prevede inoltre il divieto di frequentare osterie e pubblici spacci di bevande alcoliche, \u00e8 sempre aggiunto alla pena quando si tratti di condannati per ubriachezza abituale o per reati commessi in stato di ubriachezza, purch\u00e9 questa sia abituale. \nTale sanzione accessoria ha la durata minima, tendenziale, di un anno. Nel caso di trasgressione pu\u00f2 essere ordinata inoltre la libert\u00e0 vigilata o la prestazione di una cauzione di buona condotta."}
{"id": "1166664", "revid": "187", "url": "https://it.wikipedia.org/wiki?curid=1166664", "title": "Pystacia lentiscus", "text": ""}
{"id": "1166668", "revid": "48344", "url": "https://it.wikipedia.org/wiki?curid=1166668", "title": "Sette anni in Tibet (film)", "text": ""}
{"id": "1166675", "revid": "11234", "url": "https://it.wikipedia.org/wiki?curid=1166675", "title": "Rovinji", "text": ""}
{"id": "1166680", "revid": "767487", "url": "https://it.wikipedia.org/wiki?curid=1166680", "title": "Comunit\u00e0 montana Montepiano Reatino", "text": "La Comunit\u00e0 montana Montepiano Reatino \u00e8 una delle comunit\u00e0 montane del Lazio, sita in provincia di Rieti.\nComuni.\nConsta di dodici comuni:"}
{"id": "1166685", "revid": "114248043", "url": "https://it.wikipedia.org/wiki?curid=1166685", "title": "Comunit\u00e0 montana Salto Cicolano", "text": "La Comunit\u00e0 montana Salto Cicolano \u00e8 una delle comunit\u00e0 montane della provincia di Rieti che prende il nome dalla zona del Cicolano e dalla valle del fiume Salto.\nComuni.\nConsta di sette comuni:"}
{"id": "1166689", "revid": "121073004", "url": "https://it.wikipedia.org/wiki?curid=1166689", "title": "Comunit\u00e0 montana dell'Aniene", "text": "La comunit\u00e0 montana dell'Aniene \u00e8 la comunit\u00e0 montana del Lazio che raccoglie pi\u00f9 comuni. Ha sede in Madonna della Pace, frazione di Agosta e si trova in provincia di Roma.\nNe fanno parte i comuni di:\nGeografia fisica.\nLa comunit\u00e0 montana dell'Aniene \u00e8 attraversata dall'omonimo fiume, affluente del Tevere.\nIl paesaggio \u00e8 molto variabile e va dalle alte vette dei Monti Simbruini e Lucretili alle pianure contigue all'Aniene."}
{"id": "1166703", "revid": "339392", "url": "https://it.wikipedia.org/wiki?curid=1166703", "title": "Rapid JC", "text": ""}
{"id": "1166705", "revid": "767487", "url": "https://it.wikipedia.org/wiki?curid=1166705", "title": "Eredivisie 1956-1957", "text": "L'edizione 1956-1957 della Eredivisie si \u00e8 conclusa con la vittoria finale dell', che conquista il suo nono titolo.\nCapocannoniere del torneo \u00e8 stato Coen Dillen del con 43 reti.\nDescrizione.\nSotto l'egida della KNVB, il torneo si disput\u00f2 per la prima volta con gare di andata e ritorno tra le 18 squadre partecipanti: erano assegnati 2 punti per ciascuna vittoria e un punto a testa per il pareggio. In caso di arrivo in parit\u00e0, veniva considerata la differenza reti per stabilire la posizione finale.\nLa stagione dur\u00f2 esattamente 9 mesi, dal 2 settembre 1956 al 2 giugno 1957.\nStagione.\nLa prima stagione del massimo campionato olandese nel quale tutte le migliori squadre giocano in un unico girone all'italiana viene vinta dall' allenato da Karl Humenberger. I \"Lancieri\" subiscono per\u00f2 una pesante sconfitta per 7-3 contro i rivali del , ma vincendo per 5-1 il derby contro il alla penultima giornata conquistano matematicamente il loro nono titolo.\nIntanto nella Coppa dei Campioni i campioni in carica del , che in campionato finiscono undicesimi, vengono eliminati agli ottavi dalla ."}
{"id": "1166706", "revid": "287204", "url": "https://it.wikipedia.org/wiki?curid=1166706", "title": "Fabrizio Mordente", "text": "Biografia.\nMordente \u00e8 noto per l'invenzione di un particolare tipo di compasso, da lui chiamato \"compasso proporzionale a otto punte\" dotato, sui due bracci, di cursori atti a risolvere il problema della misurazione della circonferenza, dell'area del cerchio e delle frazioni d'angolo. Pubblic\u00f2 il suo trattato, composto di un unico ampio foglio illustrato, a Venezia nel 1567; nel 1572 fu a Vienna alla corte dell'imperatore Massimiliano II e dal 1578 a Praga al servizio di Rodolfo II, al quale dedic\u00f2 la nuova edizione di Anversa del 1584. A Praga conobbe Michel Coignet che dedicher\u00e0 alcuni scritti all'invenzione.\nNel 1585 incontr\u00f2 a Parigi Giordano Bruno, che apprezz\u00f2 particolarmente l'invenzione, la quale gli permetteva di confutare l'ipotesi aristotelica dell'incommensurabilit\u00e0 degli infinitesimi, confermando cos\u00ec l'esistenza del \"minimo\", base della sua teoria atomistica. Bruno pubblic\u00f2 cos\u00ec, quell'anno stesso, i dialoghi \"Mordentius\" e \"De Mordentii circino\", elogiando Mordente ma rivolgendogli anche alcune critiche, che sollevarono le proteste del matematico alle quali il filosofo rispose polemicamente nel 1586 con le violente satire dell\"Idiota triumphans\" e del \"De somnii interpretatione\".\nEntrato a servizio di Alessandro Farnese nel 1591, Mordente pubblic\u00f2 l'ultima versione del suo trattato."}
{"id": "1166711", "revid": "125117413", "url": "https://it.wikipedia.org/wiki?curid=1166711", "title": "Curva di domanda", "text": "La curva di domanda indica la relazione esistente fra la quantit\u00e0 richiesta di un dato bene ed il suo prezzo. Essi sono inversamente proporzionali e quindi al diminuire del prezzo la quantit\u00e0 domandata aumenta e viceversa. Solitamente si distingue tra:\nSe la curva di domanda diretta \u00e8 descritta da una funzione invertibile, \u00e8 sempre possibile ricavare la domanda inversa associata e viceversa.\nFormula.\nLa quantit\u00e0 domandata \u00e8 funzione del prezzo, e si scrive: \nQuesta funzione in genere \u00e8 decrescente per beni ordinari: la quantit\u00e0 domandata aumenta se il prezzo diminuisce.\nLa curva di domanda quindi mette in luce la relazione decrescente tra la quantit\u00e0 domandata di un bene e il suo prezzo p. Ma la quantit\u00e0 domandata dipende anche dagli altri prezzi e dal reddito.\nUn'influenza particolare, in seguito all'aumento del prezzo del bene, viene data da due effetti:\nFattori che influenzano la domanda.\nSe una di queste condizioni varia, la curva di domanda si sposta:"}
{"id": "1166712", "revid": "767487", "url": "https://it.wikipedia.org/wiki?curid=1166712", "title": "Christian Olde Wolbers", "text": "In passato milit\u00f2 nei Fear Factory sempre in veste di bassista e chitarrista.\nDi origini belga, Christian emigr\u00f2 in Nord America nel 1993, dopo aver terminato gli studi. Egli entr\u00f2 nei Fear Factory nel 1994, sostituendo il bassista originario, Andrew Shives. Con il gruppo milit\u00f2 fino al 1994 al 2002, anno di scioglimento del gruppo. La riunione si ebbe nel 2004, senza il chitarrista e cofondatore Dino Cazares. Cos\u00ec, gli altri membri originari, il batterista Raymond Herrera e il cantante Burton C. Bell decisero di ricontattare Wolbers come chitarrista e Byron Stroud degli Strapping Young Lad come bassista.\nNel 2008 viene estromesso dal gruppo insieme a Raymond Herrera (batteria) a causa di dissapori con Dino Cazares, rientrato nel gruppo proprio in quel momento. Dopo la brusca fine dell'esperienza con i Fear Factory, Herrera e Wolbers decidono di utilizzare i pezzi creati tempo prima per il nuovo disco del loro ex gruppo nel lavoro di debutto degli Arkaea, formati insieme a due membri dei Threat Signal.\nChristian, oltre a chitarra e basso, si cimenta con le tastiere e i sampler. Un'altra attivit\u00e0 parallela agli Arkaea \u00e8 quella di beat maker e remixer sotto il nome di \"The Edgecrusher\" (nome preso da un brano dei Fear Factory). Wolbers \u00e8 anche un produttore: nel 2006 ha collaborato nel mixaggio e nella produzione dell'album \"Passenger\" dei Mnemic e Under Reprisal dei Threat Signal. Nello stesso anno, ha suonato con i Korn nelle prime tre date del loro tour europeo."}
{"id": "1166713", "revid": "339392", "url": "https://it.wikipedia.org/wiki?curid=1166713", "title": "Invasione della Iugoslavia", "text": ""}
{"id": "1166714", "revid": "767487", "url": "https://it.wikipedia.org/wiki?curid=1166714", "title": "Jean-Pierre Niceron", "text": "Biografia.\nNiceron studi\u00f2 al Collegio Mazarino ed entr\u00f2 nell'Ordine dei barnabiti nell'agosto 1702. Insegn\u00f2 retorica nel collegio di Loches e, poco dopo, in quello di Montargis, dove rimase dieci anni studiando lingue moderne.\nNel 1716 fu a Parigi, dove scrisse le sue opere letterarie. Il suo intento era quello mettere insieme una serie di articoli bio-bibliografici sui pi\u00f9 importanti letterati e scienziati del Rinascimento. Dopo lunghe ricerche, pubblic\u00f2 nel 1727 il primo volume delle \"M\u00e9moires pour servir \u00e0 l'histoire des hommes illustres de la r\u00e9publique des lettres avec le catalogue raisonn\u00e9 de leurs ouvrages\". Furono 38 i volumi successivamente usciti dal 1728 al 1738, e l'ultimo apparve postumo nel 1740. Il padre Oudin, J.-B. Michauld e l'abate Goujet aggiunsero altri tre volumi alla collezione, della quale fu pubblicata una traduzione tedesca dal 1747 al 1777.\nSi \u00e8 spesso detto che quest'opera manca di metodo e che la lunghezza di molte voci \u00e8 sproporzionata rispetto allo scarso valore di molti soggetti. Tale critica, per quanto vera, non tiene conto dell'autentica qualit\u00e0 e dell'importanza dell'opera nel suo complesso. Inoltre, le \"M\u00e9moires\" contengono un gran numero di informazioni difficilmente ricavabili altrimenti, senza contare le fonti citate.\nNiceron tradusse anche diversi libri dall'inglese, come \"Le voyage de Jean Ovington \u00e0 Surate et en divers autres lieux de l'Asie et de l'Afrique, avec l'histoire de la r\u00e9volution arriv\u00e9e dans le royaume de Golconde\" (Parigi, 1725) e \"La Conversion de l'Angleterre au Christianisme compar\u00e9e avec sa pr\u00e9tendue r\u00e9formation\" (Parigi, 1729)."}
{"id": "1166724", "revid": "473181", "url": "https://it.wikipedia.org/wiki?curid=1166724", "title": "Metodo Delphi", "text": "Il metodo Delphi \u00e8 un metodo d'indagine iterativo, particolarmente utilizzato nella ricerca scientifica in materia di business, che si svolge attraverso pi\u00f9 fasi di espressione e valutazione delle opinioni di un gruppo di esperti o attori sociali ed ha l'obiettivo di far convergere l'opinione pi\u00f9 completa e condivisa in un'unica \"espressione\".\nIn termini pi\u00f9 specifici, il metodo Delphi \u00e8 una tecnica usata per ottenere risposte ad un problema da un gruppo (panel) di esperti indipendenti attraverso due o tre round. Dopo ogni round un amministratore fornisce un anonimo sommario delle risposte degli esperti e le loro ragioni. Quando le risposte degli esperti cambiano leggermente tra i vari round, il processo \u00e8 arrestato, infine tra le risposte al round finale viene eseguita una sorta di media matematica. La tecnica pu\u00f2 essere adottata per incontri faccia a faccia, in questo caso il metodo viene chiamato Mini-Delphi o Estimate-talk-Estimate (ETE).\nStoria.\nIl metodo Delphi fu sviluppato nel corso degli anni dalla Rand Corporation a partire dall'inizio della Guerra Fredda per prevedere l'impatto della tecnologia nel warfare. Diversi eventi influenzarono lo sviluppo. Nel 1944, il Generale Arnold ordin\u00f2 la stesura di un rapporto per la United States Air Force sulle capacit\u00e0 tecnologiche future che avrebbero potuto essere utilizzate dall'esercito. Due anni dopo, la Douglas Aircraft Company ide\u00f2 il progetto RAND per studiare l'ampio argomento del conflitto intercontinentale, diverso da quello apparente.\nDifferenti approcci furono provati, ma i difetti dei metodi tradizionali, come ad esempio gli approcci squisitamente teoretici, presto divennero evidenti. Per superare questi limiti, nella Rand Corporation fu sviluppato da Olaf Helmar, Norman Dalkey e Nicholas Rescher il Metodo Delphi durante il periodo 1950-60. Fu usato dagli esperti della Rand quando essi furono interrogati circa possibilit\u00e0, frequenza e intensit\u00e0 di possibili attacchi nemici. Il processo fu ripetuto diverse volte fin quando non si ottenne un consenso.\nIl ruolo del \"facilitator\".\nLa persona che coordina il metodo \u00e8 conosciuto come \u201cfacilitator\u201d e facilita appunto le risposte del suo gruppo di esperti, che sono selezionati per le conoscenze che essi forniscono attraverso opinioni e punti di vista. Il \u201cfacilitator\u201d invia un questionario al gruppo e se questo accetta, deve seguire delle istruzioni e presentare il proprio parere. Le risposte sono raccolte e analizzate, poi vengono identificati punti di vista comuni e divergenti. Se il consenso non viene raggiunto, il processo continua attraverso un sistema di tesi e antitesi, in direzione di una graduale sintesi fino ad ottenere il quorum.\nTecnica.\nIl metodo \u00e8 un modello revisionale sistematico e interattivo basato su input indipendenti di esperti selezionati.\nIl nome Delphi deriva dall'Oracolo di Delfi. . Il metodo Delphi riconosce il valore dell'opinione, dell'esperienza e dell'intuizione dell'esperto e permette di usare l'informazione limitata disponibile in questi valori quando manca un pieno sapere scientifico. Delphi si avvale di un gruppo di esperti selezionati che rispondono a una serie di questionari. Le domande sono solitamente formulate come ipotesi su cui i membri esprimono il loro giudizio in un periodo di tempo prestabilito. Ciascun round di domande \u00e8 seguito dal \"feedback\" sul precedente round di risposte fornite dagli altri esperti. . Dopo diversi round, il processo \u00e8 completato, e la media dei risultati determina la risposta finale.\nLe seguenti chiavi caratteristiche del metodo Delphi aiutano a focalizzare il problema e separano Delphi dalle altre metodologie:\nIl metodo \u00e8 stato portato in Italia, e utilizzato per le ricerche scientifico, nel 1977 con un\u2019indagine compiuta sul tema \u201cLa via italiana alla democrazia industriale\u201d, diretta da Mario Unnia, Lido Vanni e Domenico De Masi. A questa ricerca collabor\u00f2 una rosa di prestigiosi esperti come Michel Crozier, Ralf Dahrendorf, Franco Ferrarotti, Luciano Gallino, Gino Giugni, John Harry Goldthorpe, Andr\u00e9 Gorz, J\u00fcgen Habermas, Elliot Jacques, Franco Momigliano, Stefano Rodot\u00e0, Umberto Romagnoli e Elinar Thorsrud.\nNel 1988 fu sperimentata una nuova versione del metodo Delphi, ulteriormente modificata e migliorata, sul tema: \u201cDove va il lavoro industriale?\u201d con cui si intendeva scandagliare come sarebbe evoluto il lavoro negli anni Novanta del secolo scorso. Da allora il professore Domenico De Masi e la S3.Studium hanno realizzato pi\u00f9 di cinquanta indagini previsionali con questo metodo che \u00e8 stato via via perfezionato in due versioni, pensate specificamente per situazioni e per scopi euristici diversi.\nStruttura di flusso di informazione.\nInizialmente vengono raggruppate le risposte degli esperti ai questionari e i loro commenti alle altre risposte.\nIl direttore del panel controlla le interazioni tra i partecipanti, il flusso di informazioni e filtra i contenuti irrilevanti. Questo evita gli effetti negativi delle discussioni faccia a faccia e risolve i frequenti problemi di dinamiche di gruppo.\nMetodologia.\nL\u2019indagine previsionale Delphi consiste in due questionari che si susseguono a distanza di un mese circa l\u2019uno dall\u2019altro. Con il primo questionario, composto da domande aperte, si raccolgono il maggior numero di previsioni; con il secondo si individuano, tra tutte le previsioni raccolte, quelle condivise dal numero maggiore di esperti. \u00c8 con queste che si costruisce il rapporto finale.\nLa principale particolarit\u00e0 del metodo consiste nel fatto che il secondo questionario, cio\u00e8 quello definitivo, \u00e8 costruito con le idee fornite dagli esperti rispondendo al primo questionario. In altri termini, l\u2019intera indagine \u00e8 costruita dagli stessi esperti mentre la direzione della ricerca si limita a fornire il metodo e a vigilare sulla sua corretta applicazione.\nFeedback regolare.\nI partecipanti commentano le risposte degli altri nel corso dei questionari e possono in ogni momento rivedere le loro precedenti affermazioni. Mentre in incontri di gruppo regolare, i partecipanti tentano di far prevalere le loro opinioni e spesso si formano dei group leaders, Delphi previene questi problemi.\nLe fasi del metodo.\nFase 1: i partecipanti esprimono in modo anonimo su un questionario o altro documento la loro opinione in materia\nFase 2: si raccolgono i pareri raccolti e sono sintetizzati in forma aggregata in un unico documento\nFase 3: i partecipanti rianalizzano i pareri emersi confrontandola con la loro iniziale opinione\nFase 4: -&gt; Fase 1.\nAnonimato dei partecipanti.\nSolitamente i membri mantengono l'anonimato e la loro identit\u00e0 resta segreta anche dopo il completamento del rapporto finale. Questo impedisce ai partecipanti di usare la loro autorit\u00e0 e personalit\u00e0 durante il processo per dominare gli altri. Ognuno \u00e8 libero quindi di esprimere il proprio punto di vista, di fare aperte critiche, individuare errori e, se lo ritiene necessario, ritornare sul proprio parere.\nApplicazioni.\nLe prime applicazioni del metodo Delphi furono nel campo della scienza e della previsione tecnologica. Successivamente venne in altre aree, specialmente quelle relative alle questioni di Policy pubblica, come l'andamento economico, la salute e l'educazione. \u00c8 stato anche applicato con successo e accuratezza nelle previsioni di business."}
{"id": "1166725", "revid": "78273", "url": "https://it.wikipedia.org/wiki?curid=1166725", "title": "Policy pubbliche", "text": ""}
{"id": "1166729", "revid": "287204", "url": "https://it.wikipedia.org/wiki?curid=1166729", "title": "Basilica di San Paolo", "text": ""}
{"id": "1166731", "revid": "1543377", "url": "https://it.wikipedia.org/wiki?curid=1166731", "title": "Trasporti in Albania", "text": "Questa voce raccoglie le principali tipologie di trasporti in Albania.\nLo sviluppo e il miglioramento dei trasporti nel paese rimangono tra le priorit\u00e0 pi\u00f9 importanti del governo albanese.\nI trasporti in Albania hanno sperimentato cambiamenti significativi ed una forte crescita ed espansione, soprattutto dopo la caduta del comunismo nel Paese. I miglioramenti delle infrastrutture stradali, dei trasporti urbani e dei viaggi aerei hanno portato a un notevole miglioramento dei trasporti. Questi aggiornamenti hanno svolto un ruolo chiave nel sostenere l'economia albanese, che negli ultimi dieci anni ha fatto forte affidamento sul settore delle costruzioni.\nSistema ferroviario.\nRete ferroviaria.\nIn totale: 424\u00a0km (dati 2017)\nReti metropolitane.\nLa metropolitana \u00e8 assente.\nReti tranviarie.\nAnche il servizio tranviario non \u00e8 presente, attualmente.\nSistema stradale, autostradale, tangenziali.\nIn totale: 18.000\u00a0km (dati 2002)\nStrade nazionali principali.\nNegli ultimi anni \u00e8 iniziata la costruzione di nuove autostrade:\nAutolinee.\nNella capitale, Tirana, ed in tutte le citt\u00e0 ed in altre zone abitate dell'Albania sono presenti aziende pubbliche e private che gestiscono trasporti di tipo urbano, suburbano, interurbano e turistico.\nIdrovie.\nLa nazione dispone di 43\u00a0km di acque navigabili interne (dati 2008).\nAeroporti.\nAeroporti con piste asfaltate.\nLung\nAeroporti con piste non asfaltate.\nLunghezza piste:\nEliporti.\nIn totale: 1 (dati 2009)."}
{"id": "1166733", "revid": "122672558", "url": "https://it.wikipedia.org/wiki?curid=1166733", "title": "Ormone luteinizzante", "text": "L'ormone luteinizzante (LH) \u00e8 una gonadotropina adenoipofisiaria, ovvero un ormone secreto dall'adenoipofisi che ha la funzione di regolare le gonadi. \nProduzione dell'ormone luteinizzante.\nLa secrezione di ormone luteinizzante \u00e8 regolata dal fattore ipotalamico di liberazione delle gonadotropine (GnRH), un ormone prodotto dai neuroni ipotalamici del nucleo arcuato e dell'area preottica. Quando il GnRH si lega a specifici recettori posti sulla membrana di cellule gonadotrope, un tipo cellulare adenoipofisiario, viene attivata una cascata di segnali intracellulari che portano alla secrezione dell'ormone luteinizzante, precedentemente accumulato nella cellula all'interno di granuli secretori. Inoltre, il GnRH \u00e8 in grado di promuovere l'ulteriore trascrizione e sintesi di molecole di LH.\nCaratteristiche dell'ormone luteinizzante.\nL'ormone luteinizzante, assieme all'ormone stimolante la tiroide (TSH) e all'ormone follicolo-stimolante (FSH), \u00e8 caratterizzato dall'essere una glicoproteina, ovvero dal presentare diversi gruppi glucidici legati alla sua struttura proteica.\nLa molecola di LH \u00e8 costituita da due catene proteiche, indicate come subunit\u00e0 \u03b1 e \u03b2, che sono sintetizzate indipendentemente a partire da geni distinti e quindi complessate a formare l'ormone. Entrambe le due subunit\u00e0 sono necessarie per un efficace legame dell'ormone al proprio recettore, mentre la glicosilazione \u00e8 fondamentale per l'attivit\u00e0 biologica dell'ormone stesso, in quanto stimola l'attivit\u00e0 dell'adenilato ciclasi, un enzima fondamentale nel processo di trasduzione del segnale.\nFunzioni dell'ormone luteinizzante.\nL'ormone luteinizzante svolge funzioni diverse nel maschio e nella femmina.\nNel maschio, l'LH stimola l'attivit\u00e0 endocrina delle cellule interstiziali del testicolo con produzione di testosterone. Inoltre, a causa del suo ruolo nella produzione di testosterone, ormone necessario per la maturazione delle cellule germinali, l'ormone luteinizzante stimola anche, in maniera indiretta, la spermatogenesi.\nNella femmina, invece, l'ormone luteinizzante stimola l'ovulazione e la conversione del follicolo ovarico in corpo luteo, una struttura a funzione endocrina che favorisce l'impianto dell'uovo fecondato e il primo mantenimento dello zigote.\nInfatti, durante lo sviluppo del follicolo, l'LH stimola la produzione di testosterone da parte delle cellule della teca (tipo cellulare dell'ovaio). L'ormone steroideo prodotto, quindi, porta alla sintesi dei precursori dell'estradiolo, ormone sessuale femminile. Inoltre, l'ormone luteinizzante stimola anche la sintesi di progesterone (altro ormone sessuale femminile) da parte delle cellule della granulosa (tipo cellulare dell'ovaio). Le interazioni fra cellule della teca e cellule della granulosa consentono quindi di raggiungere sia i livelli di estradiolo necessari per l'induzione dell'ovulazione sia la luteinizzazione delle cellule della granulosa, con la conseguente formazione del corpo luteo."}
{"id": "1166738", "revid": "767487", "url": "https://it.wikipedia.org/wiki?curid=1166738", "title": "Eredivisie 1957-1958", "text": "L'edizione 1957-1958 della Eredivisie si \u00e8 conclusa con la vittoria finale del , che conquista il suo primo titolo.\nCapocannoniere del torneo \u00e8 stato Leo Canjels (NAC Breda), con 32 reti.\nStagione.\nIn questa stagione il riporta in Patria Kees Rijvers, mentre il acquista il gallese Trevor Ford, tuttavia terminano entrambe il torneo a met\u00e0 classifica. In cima, invece, il e l' arrivano a pari punti: si rende quindi necessaria uno spareggio. La partita, disputata allo stadio de Goffert di Nimega, vede la vittoria della squadra di Utrecht per 1-0 dopo i tempi supplementari. Anche in coda si rende necessaria la disputa di un ulteriore incontro per decidere la seconda retrocessa: al termine dello stesso l' condanna il all'Eerste Divisie.\nIn campo internazionale invece, i campioni in carica dell' arrivano fino ai quarti nella massima manifestazione continentale: sono qui eliminati dal ."}
{"id": "1166749", "revid": "2161507", "url": "https://it.wikipedia.org/wiki?curid=1166749", "title": "Eredivisie 1958-1959", "text": "L'edizione 1958-1959 della Eredivisie si \u00e8 conclusa con la vittoria finale dello , che conquista il suo sesto titolo.\nCapocannoniere del torneo \u00e8 stato Leo Canjels del , con 34 reti.\nStagione.\nIn questa stagione si assiste al passaggio del portiere Eddy Pieters Graafland dall' ai rivali del , tuttavia i \"Lancieri\" vincono entrambe le gare, in particolare quella di ritorno in trasferta per 5-0. Il torneo viene vinto dallo , mentre in coda il neopromosso retrocede immediatamente subendo molte pesanti sconfitte, e subendo infine 111 gol.\nIn campo internazionale invece, i campioni in carica del sono subito eliminati dalla massima manifestazione continentale dopo l'incontro con lo ."}
{"id": "1166753", "revid": "729019", "url": "https://it.wikipedia.org/wiki?curid=1166753", "title": "Genesis Publications", "text": "Genesis Publications \u00e8 una casa editrice britannica orientata prevalentemente verso l'informazione musicale.\nCollegamenti esterni.\nSito ufficiale"}
{"id": "1166755", "revid": "1571097", "url": "https://it.wikipedia.org/wiki?curid=1166755", "title": "Michael Rapaport", "text": "Biografia.\nRapaport nasce a Manhattan, borough di New York, il 20 marzo del 1970 da una famiglia ebraica di origini russe e polacche. Da ragazzo, aveva come idoli altri attori newyorkesi, come Robert De Niro e Christopher Walken. Venne espulso dal liceo e si trasfer\u00ec a Los Angeles per studiare recitazione.\nRapaport \u00e8 apparso in ruoli drammatici e comici in spettacoli cinematografici e televisivi. Il ruolo che lo lanci\u00f2 fu quello di Zack nel film \"Zebrahead\", ma un altro suo ruolo ben conosciuto \u00e8 quello di Dick Ritchie nel film \"Una vita al massimo\". Successivamente ha recitato al fianco di Eddie Murphy in \"Uno sbirro tuttofare\", nel ruolo dello studente la cui solitudine lo porta a essere un naziskin in \"L'universit\u00e0 dell'odio\" e nel ruolo del biologo marino in \"Blu profondo\". Nel 1999 ha recitato nella famosa sitcom \"Friends\" come Gary, fidanzato di Phoebe, in quattro episodi della quinta stagione. Nel 2001, Rapaport ha doppiato il personaggio Joey Leone nel videogioco \"Grand Theft Auto III\". Dal 2001 al 2004 ha recitato nella serie televisiva \"Boston Public\", in seguito ha partecipato alla sitcom della Fox \"The War at Home\", nella quale ha interpretato Dave Gold. La sitcom debutt\u00f2 nel settembre 2005, chiudendo nel maggio 2007. Dal 2008 al 2009 ha interpretato nella quarta stagione della serie televisiva \"Prison Break\" l'agente Donald \"Don\" Self. Nel 2008 ha doppiato la voce del personaggio Troy Bradshaw nel videogioco \"Saints Row 2\".\nNel 2018 ha criticato la popstar italo-americana Ariana Grande accusandola di comportarsi come una ragazzina di 12 anni. Subito dopo i fan di Ariana si sono schierati contro di lui bollando la sua dichiarazione come sessista e inappropriata.\nNel 2020 fa da narratore per WWE Ruthless Aggression disponibile sul WWE Network.\nDoppiatori italiani.\nNelle versioni in italiano dei suoi film, Michael Rapaport \u00e8 stato doppiato da:"}
{"id": "1166758", "revid": "125983893", "url": "https://it.wikipedia.org/wiki?curid=1166758", "title": "Cristiano III di Danimarca", "text": "Biografia.\nFiglio di Federico I e della prima moglie Anna del Brandeburgo, ebbe come precettori Wolfgang von Utenhof (da Wittenberg) ed il luterano Holsatian Johann Rantzau, che ne divenne il tutore. Nel 1523 Cristiano intraprese un viaggio in Germania, durante il quale ebbe modo di assistere alla dieta di Worms (1521), rimanendo colpito dal comportamento di Martin Lutero.\nAl suo ritorno in patria trov\u00f2 il padre eletto re al posto di Cristiano II; il suo primo incarico fu la riconquista di Copenaghen, ancora fedele al fuggitivo Cristiano II. Non fece mistero delle proprie idee luterane e le sue idee gli valsero l'opposizione dei cattolici e del pi\u00f9 cauto e temporeggiatore padre. Nella propria corte di Schleswig tent\u00f2 di diffondere la Riforma, nonostante l'opposizione dei vescovi. Ma come \"statolder\" dei danesi nel 1526 e vicer\u00e9 di Norvegia nel 1529 dimostr\u00f2 notevoli abilit\u00e0 diplomatiche; a causa delle sue convinzioni religiose si diffusero voci sulla possibile successione del fratellastro Hans, cattolico, al trono.\nAlla morte del padre, nel 1533, venne incoronato re nella dieta di Viborg e prese parte attiva nella \"Grevens Fejde\", nella quale sconfisse i suoi nemici interni ed esterni. Poich\u00e9 i cattolici rimanevano in maggioranza all'interno del Consiglio di Stato , tanto che il nuovo re non esit\u00f2 a promettere fedelt\u00e0 alla Chiesa cattolica al momento della sua consacrazione, Cristiano III, cos\u00ec germanizzato che non parlava quasi mai danese, intendendo sottomettere il suo popolo alla religione riformata tedesca, sull\u2019esempio dell\u2019azione tirannica a lui contemporanea del re d\u2019Inghilterra Enrico VIII, prepar\u00f2 un colpo di stato per farsi dichiarare capo della chiesa danese, che attu\u00f2 in modo cruento il 12 agosto: invitati gli otto vescovi del paese e gli altri rappresentanti della nazione ad una assemblea nazionale a Copenaghen, il re nel corso della notte precedente la riunione fece bloccare le strade della e a partire dalle quattro del mattino, le sue milizie mercenarie tedesche arrestarono l\u2019arcivescovo di Lund (all\u2019epoca sotto il dominio danese, oggi appartenente alla Svezia) Torben Bille, il vescovo di Roskilde, il vescovo Joachim Ronnow \u2013 riuscito a fuggire da una finestra, venne arrestato l\u2019indomani \u2013 e i loro colleghi; all\u2019apertura dell\u2019assemblea, il 12 agosto, in cui si decise la sorte della chiesa di Danimarca, non vi era quindi nessun rappresentante della gerarchia cattolica presente ed i deputati laici presenti, grazie alla coercizione, alla minaccia della prigione e alla lusinga da parte di Cristiano III di ricevere una parte del bottino ricavato dalla confisca dei beni ecclesiastici e dei monasteri soppressi, votarono l\u2019adozione totale e definitiva del luteranesimo. Dopo quest'azione, la cui brutalit\u00e0 fu biasimata dallo stesso Martin Lutero, impose ufficialmente una nuova liturgia, luterana e in lingua danese, perseguendo la tattica di procedere per tappe al fine di evitare disordini tra il popolo; non si molesta, almeno inizialmente, il basso clero urbano e rurale, ma si procedette alla chiusura dei monasteri e alla confisca dei loro beni, oltre che, sull\u2019esempio di quanto fatto dieci anni prima in Svezia da Gustavo I Vasa per imporre il luteranesimo come religione di Stato, a rimpiazzare i vescovi con funzionari, chiamati \"sovrintendenti\", al soldo del potere reale e che Cristiano III fece \u201cordinare\u201d il 2 settembre 1537 da uno dei collaboratori di Lutero, Johannes Bugenhagen, che non era nemmeno vescovo; i nuovi vescovi avrebbero prestato giuramento di obbedienza non al Papa, ma al re, e loro primo compito sarebbe stata la formazione nello spirito delle dottrine luterane di nuovi giovani pastori che subentreranno necessariamente a quelli vecchi e cattolici che con astuzia non si \u00e8 disturbati pi\u00f9 di tanto.\nIl Luteranesimo come religione di Stato con un'ordinanza l'anno successivo fu esteso anche all'Islanda ed imposto dall\u2019esercito danese; le chiese e i monasteri vengono saccheggiati a beneficio della Danimarca, le biblioteche di monasteri e conventi bruciate per cancellare ogni residuo di testi che possano rimandare alla dottrina cattolica. Dalla Danimarca furono poi inviati dei \"sovrintendenti\" luterani per dirigere la chiesa islandese, alla quale tuttavia si pot\u00e9 estendere effettivamente la Riforma solo dopo anni di resistenza da parte della popolazione.\nIn Norvegia la Riforma fu prima di tutto una questione di saccheggio. Con l\u2019uscita dall'Unione di Kalmar della Svezia nel 1523, la Norvegia rimase unita alla Danimarca, il cui Consiglio di Stato nel 1536 la dichiar\u00f2 unilateralmente una provincia danese, senza consultare i colleghi norvegesi. Di fatto, la Norvegia mantenne una condizione di semi-indipendenza, con alcune istituzioni separate, ma tutti i suoi possedimenti d'oltremare passarono sotto controllo danese. Nell\u2019azione di conquistata dal re danese Cristiano III, tutto il materiale, in special modo l\u2019oro e l\u2019argento dei tesori delle cattedrali, ma anche il bronzo delle campane e il piombo delle bare, che vennero ridotti in lingotti, fu trasportato in Danimarca. Quello che non pot\u00e9 essere portato a Copenaghen venne venduto sul posto a beneficio delle casse reali. Il re, infine, per interessare i nobili danesi alla \u00abRiforma\u00bb norvegese, accord\u00f2 loro parte del bottino. Il popolo norvegese manifest\u00f2 a lungo il suo rifiuto all\u2019imposizione della fede riformata ed i rapporti ufficiali registrarono soprattutto moti di malcontento in corrispondenza dei i cambiamenti liturgici che costituivano la strategia \u201ca tappe\u201d per imporre la Riforma.\nIl suo corpo \u00e8 sepolto nella cattedrale di Roskilde.\nMatrimonio e figli.\nCristiano spos\u00f2 Dorotea di Sassonia-Lauenburg nel 1525 dalla quale ebbe:"}
{"id": "1166759", "revid": "125341795", "url": "https://it.wikipedia.org/wiki?curid=1166759", "title": "Alessandra Canale", "text": "Biografia.\nNel 1981 partecipa al concorso Miss Italia e poi si laurea in Lettere e in Giurisprudenza presso l'Universit\u00e0 La Sapienza di Roma. Fino al 1986 prende parte come attrice non protagonista ad alcune pellicole della commedia sexy all'italiana. Dal 1989 \u00e8 giornalista pubblicista iscritta all'Ordine del Lazio. Ha scritto anche alcuni libri: \"Le pagine gialle della TV\" (1996), \"La ragazza del Carrubo\" (1997), la raccolta di fiabe recitate \"Ti voglio raccontare una storia\" e \"Vi voglio bene\" (2004).\nIl 20 novembre 1983 viene assunta dalla Rai come annunciatrice supplente dalla sede di Roma, per poi essere assunta definitivamente annunciando cos\u00ec i programmi di Rai 1, Rai 2, Rai 3, Rai International 1 e 2, RaiSat, conducendo le rubriche meteo di Rai 1 e Rai 3 (alternata alle sue colleghe), e le rubriche ACI sulla viabilit\u00e0. Inoltre \u00e8 stata al fianco di Aldo Biscardi in un'edizione de \"Il processo del luned\u00ec\" su Rai 3 e ha partecipato e condotto diverse trasmissioni televisive come \"Ballando con le stelle\", \"Torno sabato\", \"Spaziolibero\" ed \"Il sabato dello Zecchino\".\nIl 20 settembre 2003 effettua il suo ultimo annuncio in prima serata su Rai 2 e al termine scoppia a piangere esclamando: \"Vi voglio bene tutti\". Il fatto provoca polemiche, ed i media nei giorni successivi riportano la notizia della volont\u00e0 della Canale, e di altre annunciatrici, di fare causa alla Rai. Alessandra Canale presenter\u00e0 successivamente un ricorso d'urgenza al Tribunale del lavoro di Roma, che verr\u00e0 accolto; la Rai ricorrer\u00e0 contro questa decisione, specificando che la mansione di \"programmista regista\" (le era stato offerto tale compito alla trasmissione di Rai 2 \"In famiglia\") era una mansione di grado superiore a quella di annunciatrice televisiva, per cui la Rai non aveva garantito una mansione equivalente, ma ne aveva offerta addirittura una migliore, vincendo questo secondo ricorso.\nUn ulteriore ricorso vedr\u00e0 la Canale (nel frattempo tornata in video con la conduzione di \"Ma le stelle stanno a guardare\") vincitrice. \u00c8 tornata ad annunciare su Rai 2 il 1\u00ba maggio 2010, mentre nell'estate di quell'anno ebbe la possibilit\u00e0 di condurre il programma culinario \"Capotavola\", in onda il sabato mattina. L'11 gennaio 2013, dopo dieci anni di assenza da Rai 3, in occasione della morte di Mariangela Melato ha effettuato due annunci di emergenza su Rai 3, sostituendo Sarita Agnes Rossi. Ha effettuato un altro annuncio su Rai 3 il 9 settembre 2014, ma il suo ruolo di annunciatrice televisiva termina nel maggio 2016, con la definitiva cancellazione della figura della \"signorina buonasera\" dai palinsesti della Rai. Dal 23 agosto 2016 entra a far parte della struttura Rai Pubblica Utilit\u00e0 presentando le rubriche Rai CCISS (ora Rai Mobilit\u00e0), Onda verde, Meteo Sera e Meteo Europa.\nVita privata.\n\u00c8 nipote di Gianna Maria Canale. Ha avuto una relazione con l'imprenditore Amedeo Matacena, dal quale nel 1995 ha avuto un figlio, e nel 2013 si \u00e8 sposata col procuratore sportivo Antonio Caliendo."}
{"id": "1166763", "revid": "2008079", "url": "https://it.wikipedia.org/wiki?curid=1166763", "title": "Krav Maga", "text": "Il Krav Maga \u00e8 un'arte marziale di origine israeliana sviluppata originariamente per contrastare le aggressioni antisemite negli anni '60 e poi successivamente adottato dalle forze di difesa israeliane e le forze di sicurezza israeliane. Il krav maga deriva da una combinazione di tecniche provenienti da boxe, wrestling, aikido, judo, karate, kung-fu e combattimento da strada.\nIl Krav Maga \u00e8 noto per la sua attenzione alle situazioni del mondo reale e per la sua estrema efficienza. Deriva dall'esperienza di combattimenti di strada dell'artista marziale ungherese-israeliano Imi Lichtenfeld, che fece uso della sua formazione come pugile e wrestler, mentre da ragazzino difendeva s\u00e9 stesso e i suoi amici da aggressioni antisemite nel quartiere ebraico a Bratislava, in Cecoslovacchia, durante la met\u00e0 degli anni '30. Alla fine degli anni '40, in seguito alla sua migrazione in Palestina, inizi\u00f2 a fornire lezioni sull'addestramento al combattimento a quello che sarebbe diventato l'IDF.\nIl Krav Maga ha una filosofia che enfatizza l'aggressivit\u00e0 e le simultanee manovre difensive e offensive. Il Krav Maga \u00e8 stato utilizzato dalle unit\u00e0 delle forze speciali delle forze di difesa israeliane, dalle forze di sicurezza e dalle unit\u00e0 di fanteria regolari. Variazioni strettamente correlate sono state sviluppate e adottate dalle forze dell'ordine israeliane e dalle organizzazioni di intelligence. Esistono diverse organizzazioni che insegnano varianti del Krav Maga a livello internazionale.\nL'espressione \"krav maga\", in ebraico moderno, significa letteralmente \"combattimento con contatto/combattimento a corta distanza\".\n\u00c8 costruito estrapolando e semplificando i movimenti e le tecniche apprese attraverso lo studio delle arti marziali e degli sport da combattimento in modo da renderlo il pi\u00f9 semplice ed efficace possibile durante un combattimento senza regole.\nStoria.\nNacque nella prima met\u00e0 del XX secolo grazie ad un ufficiale dell'esercito israeliano, Imi Lichtenfeld, esperto in tecniche di lotta occidentali su richiesta dello stesso governo Israeliano. L'esigenza era quella di sviluppare un sistema di combattimento efficace ma rapido da apprendere, al fine di addestrare le neonate forze di difesa israeliane. L'esperienza personale di Lichtenfeld influenz\u00f2 pesantemente lo stile e la filosofia del krav maga: infatti egli, grande ginnasta, pugile e campione di lotta libera, alla base teorica aggiunse una grande esperienza di lotta di strada, maturata in una giovent\u00f9 in parte passata a lottare per la vita nei vicoli del suo paese natale, allora occupato dai nazisti.\nIl risultato della sua opera fu un sistema di combattimento pensato espressamente per venire appreso efficacemente in tempi rapidi. Poich\u00e9 risponde a criteri di natura militare e autodifesa, punta all'immediata neutralizzazione dell'avversario, includendo anche quei punti vitali del corpo, quali genitali, carotide, occhi etc, ritenuti normalmente intoccabili negli sport da combattimento.\nA ci\u00f2 si aggiunga la grande attenzione che riveste la preparazione per fronteggiare nemici armati, anche di armi da fuoco. Le tecniche di krav maga (calci, pugni, gomitate, leve e proiezioni) trovano oggi particolare riscontro ed applicazione nel campo degli operatori della sicurezza, delle forze armate e dei corpi di polizia. Oltre che in Israele, esso \u00e8 ormai diffuso in tutti paesi del mondo, dando vita a numerose scuole.\nCaratteristiche.\n\u00c8 un sistema di combattimento (i cui maestri e istruttori spesso preferiscono non definire come \"arte marziale\") frutto di tentativi volti alla semplicit\u00e0 e all'immediatezza.\nTrae origine dagli sport da combattimento e arti marziali, evolvendosi nel tempo al passo con le esigenze. \u00c8 stato ripulito da leve articolari e proiezioni, se non in rarissimi e particolari casi, poich\u00e9 tali tecniche non si prestano ottimamente a reali situazioni di difesa personale.\nInoltre a differenza delle arti marziali tradizionali soprattutto di matrice orientale, non associa oltre all'insegnamento delle tecniche la componente culturale e filosofica dell'etica, n\u00e9 include forme.\nComprende quindi una sintesi armonica di tecniche derivate dalle arti marziali, da sistemi di lotta a mani nude e dal sistema di \"close combat\" (combattimento ravvicinato) del Maggiore W.E. Fairbairn, metodo conosciuto col nome di \"Defendu\". L'impostazione privilegiata prevede l'attacco a parti \"sensibili\" del corpo come occhi, gola o genitali, non ammesse nelle discipline sportive.\nQuesta impostazione, adatta ad ambienti ad alto rischio come i teatri operativi mediorientali, in Italia (come in gran parte dei paesi occidentali) potrebbe essere fonte di problemi in situazioni di vita quotidiana: infatti l'approccio aggressivo e anticipatorio potrebbero portare a complicazioni di natura penale. Per questo, nell'ambito civile della difesa personale, il krav maga viene insegnato da istruttori esperti per essere usato solo in casi estremi di pericolo per la propria vita (violenza da strada, tentativi di stupro, aggressioni a mano armata, ecc.).\nPuntando soprattutto a zone del corpo (genitali, carotide, occhi, ecc.) ritenute normalmente intoccabili per altri sport di contatto, ed essendo esso privo di ogni regola poich\u00e9 studiato per difesa e scopi militari, il krav maga non pu\u00f2 essere praticato in forma sportiva, come avviene per karate, taekwondo e altri.\nA ci\u00f2 si aggiunga la grande attenzione che riveste la preparazione per fronteggiare nemici armati, anche con armi da fuoco come pistole e fucili, per comprendere l'elevata specificit\u00e0 di impiego di questo sistema di combattimento, in cui lo scontro fra due avversari a mani nude \u00e8 solo una delle possibilit\u00e0.\nA seconda delle scuole possono o meno esserci le cinture (non esiste un'uniformit\u00e0 nella scelta dei gradi e/o delle uniformi). Esistono versioni solo per i bambini, solo per le donne o versioni avanzate per gli operatori della sicurezza. In alcuni paesi e alcune federazioni esso comprende anche l'insegnamento al poligono di tiro con arma lunga e corta e in assetto da combattimento, sempre comunque a fuoco vero. In Europa \u00e8 giunto per la prima volta in Francia dopo il 1990, mentre in Italia \u00e8 stato portato dopo l'anno 2000.\nPrincipi di base.\nCome la maggior parte delle arti marziali, il Krav Maga incoraggia gli studenti a evitare il confronto fisico. Se questo \u00e8 impossibile o pericoloso, promuove la fine di un combattimento il pi\u00f9 rapidamente e aggressivamente possibile. Gli attacchi sono mirati alle parti pi\u00f9 vulnerabili del corpo e l'allenamento non \u00e8 limitato alle tecniche che evitano lesioni gravi; alcuni addirittura feriscono permanentemente o causano la morte dell'avversario.\nGli studenti imparano a difendersi da ogni tipo di attacco e gli viene insegnato a contrattaccare nel modo pi\u00f9 rapido ed efficiente.\nle idee del Krav Maga includono:\nLa formazione pu\u00f2 anche comprendere lo studio e lo sviluppo della consapevolezza situazionale per sviluppare una comprensione dell'ambiente circostante, imparare a comprendere la psicologia di uno scontro di strada e identificare potenziali minacce prima che si verifichi un attacco. Pu\u00f2 anche riguardare modi per affrontare i metodi fisici e verbali per evitare la violenza ogni volta che \u00e8 possibile. Insegna anche la forza mentale, usando scenari controllati per rafforzare quest'ultima in modo che gli studenti possano controllare l'impulso e non fare qualcosa di avventato, ma invece attaccare solo quando necessario e come ultima risorsa.\nDiffusione.\nViene insegnato presso l'esercito israeliano (non solo forze speciali) e la polizia di Los Angeles, nonch\u00e9 agli operatori di sicurezza negli aerei di linea in Italia.\nA livello sperimentale, viene insegnato anche nel corso delle ore di educazione fisica di alcuni licei italiani."}
{"id": "1166765", "revid": "277947", "url": "https://it.wikipedia.org/wiki?curid=1166765", "title": "Lea Padovani", "text": "Biografia.\nDi padre vicentino e madre nativa di Tuscania (VT), Lea Padovani, contro il parere del padre, s'iscrisse all'Accademia nazionale d'arte drammatica di Roma, che lasci\u00f2 nel 1944 per debuttare come \"soubrette\" nella rivista \"Cantachiaro\", di Garinei e Giovannini e l'anno seguente fece parte della compagnia di Erminio Macario in \"Febbre azzurra\", riscuotendo grande successo e dimostrando anche ottime doti di attrice. L'incontro con Macario le consent\u00ec di lavorare per la prima volta nell'industria cinematografica con il ruolo di protagonista ne \"L'innocente Casimiro\".\nNel 1946 incominci\u00f2 la sua lunga e fortunata carriera di attrice teatrale con \"Un uomo come gli altri\" di Armand Salacrou e con \"I parenti terribili\" di Jean Cocteau nella ripresa milanese di Luchino Visconti. Nel 1953 fu al fianco di Ruggero Ruggeri in una \"tourn\u00e9e\" a Londra e a Parigi con \"Enrico IV\" e \"Tutto per bene\". Il 15 luglio 1954 fu premiata con un Nastro d'argento speciale per le sue interpretazioni teatrali.\nNegli anni cinquanta prese parte a vari romanzi sceneggiati in televisione, tra i quali \"Piccole donne\", \"Il romanzo di un giovane povero\", \"Ottocento\".\nPoco prima della morte l'attrice ha raccontato allo scrittore Renzo Allegri alcuni incontri con Padre Pio avvenuti alla fine degli anni cinquanta. Motivo dell'incontro la richiesta di aiuto per un suo innamorato, malato terminale di tumore. La donna si rivolse con devozione al frate in pi\u00f9 di un incontro.\nMor\u00ec nel 1991 a causa di un attacco cardiaco.\nOmaggi.\nNel 2006 il regista Oliver Parker ha diretto il film \"Fade to Black\", tratto dal romanzo \"Dissolvenza al nero\" di Davide Ferrario, ispirato ad una storia romanzata coinvolgente l'attrice, interpretata nel film da Paz Vega, e il regista Orson Welles, interpretato da Danny Huston.\nNel 2012 \u00e8 stato inaugurato a Montalto di Castro dal sindaco Sergio Caci e l'assessore alla cultura Eleonora Sacconi il teatro intitolato a Lea Padovani."}
{"id": "1166771", "revid": "1305772", "url": "https://it.wikipedia.org/wiki?curid=1166771", "title": "Alpina", "text": ""}
{"id": "1166774", "revid": "547034", "url": "https://it.wikipedia.org/wiki?curid=1166774", "title": "Lorenzo Castellano", "text": "Biografia.\nEra \"figlio d'arte\" di Franco Castellano, della nota coppia di autori e registi cinematografici e televisivi Castellano e Pipolo. Inizi\u00f3 a lavorare nello spettacolo nel 1982 come assistente alla regia di \"Grand Hotel Excelsior\", successo cinematografico dei succitati registi. Nel 1989 fu regista e autore, insieme a Federico Moccia, della serie televisiva \"College\" con Federica Moro, in onda e pi\u00f9 volte replicata su Italia 1. Nel 1991 fu autore dei giochi del \"Castello\" nella \"Domenica in\" di Pippo Baudo.\nNel 1997 \u00e8 stato tra gli autori di Fantastico Enrico, programma del sabato abbinato alla lotteria Italia di Rai 1. Dopo il 2000 concentr\u00f3 la sua attivit\u00e0 nel campo dei reality televisivi. Dal 2002 al 2006 cur\u00f3 l'edizione e fu autore di 5 edizioni del \"Grande Fratello\". Sempre nel 2006 fu autore di riferimento per l'Arizona del reality show di Rai2 \"Wild West\". Nel 2008 fu autore in Sudafrica della terza edizione de \"La talpa\". Inoltre nel 2007 firm\u00f2 la terza serie del game TV \"Distraction\" condotto da Teo Mammucari e nel 2009 fu tra gli autori di \"Vuoi ballare con me?\", talent show presentato da Lorella Cuccarini su Skyuno.\nMuore il 17 gennaio 2022 a causa di un tumore all'et\u00e0 di 58 anni."}
{"id": "1166775", "revid": "767487", "url": "https://it.wikipedia.org/wiki?curid=1166775", "title": "Matteo Barbieri", "text": "Biografia.\nInsegn\u00f2 alla \"Real Piaggeria\" di Napoli e fu membro della \"Reale Accademia delle Scienze e Belle Lettere\".\nFu giansenista e avversario dei gesuiti. \u00c8 noto soprattutto per le sue \"Notizie istoriche dei matematici e filosofi del Regno di Napoli\", pubblicata a Napoli nel 1778."}
{"id": "1166777", "revid": "915030", "url": "https://it.wikipedia.org/wiki?curid=1166777", "title": "Il diavolo nella cattedrale (Sch\u00e4tzing)", "text": "Il diavolo nella cattedrale \u00e8 il primo romanzo di Frank Sch\u00e4tzing, scritto nel 1995, tradotto da Emanuela Cervini.\nIn Italia \u00e8 stato pubblicato solo nel 2006, dopo il secondo romanzo dell'autore, di maggior successo, \"Il quinto giorno\" (scritto nel 2004 e pubblicato in Italia nel 2005). Ha vinto l'edizione 2007 del Premio Bancarella.\nTrama.\nIl romanzo, che si svolge nella cittadina di Colonia nel XIII secolo, tratta la storia di un ragazzo povero e senza dimora di nome Jacop la \"Volpe\" (Il caratteristico soprannome \u00e8 dovuto alla sua ricciola capigliatura rossa). Fin dall'inizio dell'opera si pu\u00f2 immediatamente notare una forte ironia e sarcarsmo, unita anche a un forte sentimento di compassione per il giovane.\nUna mattina, quando Jacop era in cerca di qualcosa per poter saziare il suo stomaco, decide di rubare le deliziose mele dell'Arcivescovo Konrad che pendono da un albero, i cui rami si affacciano su una viuzza. Salito su di esso, Jacop afferra i frutti, ma inconsapevolmente e per sua sfortuna, assiste, nascosto tra i rami e le foglie del melo, quella che sar\u00e0 l'inizio della sua sventura: davanti all'alberello si ergeva maestoso l'enorme duomo di Colonia, ancora in costruzione.\nIl progetto mirabolante era del mastro costruttore Gerhard, che in quel momento passeggiava da solo tranquillamente sulle impalcature per controllare eventuali problemi. Jacop assiste con orrore al suo omicidio: Gerhard viene spinto gi\u00f9 dalla cattedrale da quella che sembrava un'ombra comparsa dal nulla. Il tutto mentre non era presente nessuno, tranne il ragazzo.\nJacop, facendo un movimento involontario, spezza il ramo sul quale si trovava e cade nel cantiere della cattedrale, mettendosi in bella mostra. Il suo sguardo cerca l'ombra che pare averlo visto.\nIl ragazzo ha l'intenzione di fuggire e darsela a gambe, quando il mastro costruttore emette un gemito. Jacop s'avvicina e Gherard morente gli sussurra delle parole che l'altro non comprende. Il giovane alza di nuovo lo sguardo ma l'ombra \u00e8 scomparsa. Da quel momento in poi il ragazzo non avr\u00e0 pace: \u00e8 stata un'ombra a spingere di sotto Gherard, oppure \u00e8 stato addirittura il Diavolo in persona?\nTra omicidi, aiuti insperati, fughe, Jacop riuscir\u00e0 a trovare delle persone che sono disposte ben volentieri a dargli una mano per risolvere e trovare l'assassino: sono Jaspar, un brillante erudita, Goddert, un tintore, Richmodis, la sua bella figlia e nipote di Jaspar e Rolof, il pingue servitore di Jaspar.\nDopo vari colpi di scena, e grazie all'aiuto di Jaspar, Jacop e gli altri verranno a conoscenza di una trama di eventi e piani ben pi\u00f9 profonda di quella di un semplice omicidio a un mastro costruttore e col passare dei giorni il tempo diminuir\u00e0 fino a raggiungere il punto chiave del libro: la cattedrale."}
{"id": "1166785", "revid": "28592", "url": "https://it.wikipedia.org/wiki?curid=1166785", "title": "Circolo filatelico", "text": ""}
{"id": "1166786", "revid": "767487", "url": "https://it.wikipedia.org/wiki?curid=1166786", "title": "Coppa Mercosur", "text": "La Coppa Mercosur (in spagnolo \"Copa Mercosur\") \u00e8 stata una competizione calcistica che si \u00e8 svolta fra il 1998 e il 2002 (in sostituzione della Coppa CONMEBOL nel 2000 e 2001) a cui prendevano parte i club dei principali campionati sudamericani (Brasile, Argentina, Uruguay, Paraguay, e Cile).\nIn parallelo veniva disputata la Coppa Merconorte, a cui partecipavano i club dei restanti stati affiliati alla CONMEBOL (Bolivia, Per\u00f9, Ecuador, Colombia e Venezuela).\nLa Coppa Mercosur e la Coppa Merconorte vennero unificate nel 2002 e sostituite dalla Coppa Sudamericana.\nFormato.\nAlla competizione partecipavano venti club, divisi in cinque gruppi da quattro squadre con gare di andata e ritorno. Le cinque vincitrici dei gironi e le tre migliori seconde si qualificavano ai quarti di finale. Nel 1998 e nel 2000 la finale venne giocata al meglio delle 3 gare, mentre nel 1999 e nel 2001 venne giocata semplicemente in gare di andata e ritorno."}
{"id": "1166787", "revid": "20090", "url": "https://it.wikipedia.org/wiki?curid=1166787", "title": "Presidium", "text": ""}
{"id": "1166793", "revid": "161374", "url": "https://it.wikipedia.org/wiki?curid=1166793", "title": "Atti sessuali", "text": ""}
{"id": "1166797", "revid": "63945", "url": "https://it.wikipedia.org/wiki?curid=1166797", "title": "MCMXC A.D.", "text": ""}
{"id": "1166799", "revid": "146092", "url": "https://it.wikipedia.org/wiki?curid=1166799", "title": "Chiostri di Napoli", "text": "I chiostri di Napoli sono circa un centinaio e costituiscono oggi delle aree destinate a facolt\u00e0 universitarie, ospedali, istituti scolastici, caserme e educandanti. Ci\u00f2 \u00e8 avvenuto all'inizio dell'Ottocento, in periodo murattiano, a seguito della soppressione di gran parte degli ordini religiosi.\nDescrizione storica.\nLe chiese conventuali rappresentavano il punto di incontro tra la religione e il fedele, ma anche il confine tra la condizione di isolamento del clero e del mondo laico. Ovvero, dal punto di vista architettonico, il chiostro \u00e8 un qualcosa che chiude e costituisce un'area intorno alla quale si dispongono i vari ambienti, con al centro la corte all'aperto. Nel corso dei secoli, questo spazio fu destinato a divenire il centro della vita religiosa in una citt\u00e0 nella quale la spinta devozionale era sempre stata avvertita e vissuta con grande intensit\u00e0, in particolar modo dal popolo. La piet\u00e0 dei sovrani aveva per\u00f2 generato fenomeni ben diversi da quelli che potevano essere creati dalle masse di credenti: essa rese possibile la realizzazione di vere e proprie cittadelle religiose, tanto da poter occupare una o pi\u00f9 insule (o persino quattro come nel caso del Duomo) e favor\u00ec quindi la diffusione degli Ordini monastici.\nDal XIII secolo al XIX secolo nacquero tutti i pi\u00f9 importanti conventi: nel XVI secolo si contavano circa settanta conventi maschili e ventidue femminili. Nel XIX secolo, a pi\u00f9 riprese, i conventi vennero soppressi dapprima nel periodo Murattiano, che destin\u00f2 i complessi ad ambienti di pubblica utilit\u00e0, e successivamente con la famiglia Savoia; inoltre, negli anni ottanta del XIX secolo altri conventi furono soppressi durante i lavori del Risanamento, quando furono demoliti alcuni chiostri importanti della citt\u00e0."}
{"id": "1166807", "revid": "63945", "url": "https://it.wikipedia.org/wiki?curid=1166807", "title": "Be here now", "text": ""}
{"id": "1166810", "revid": "767487", "url": "https://it.wikipedia.org/wiki?curid=1166810", "title": "Felice Cameroni", "text": "Biografia.\nCritico di tendenze democratico-radicali, con i suoi articoli su vari giornali milanesi diffuse la conoscenza della persona e dell'opera di \u00c9mile Zola, con il quale intrattenne anche un interessante carteggio, poi pubblicato.\nFelice Cameroni viene ricordato per la sua opera di sostegno e diffusione della letteratura verista: si attiv\u00f2 infatti spesso per incoraggiare e sostenere diversi autori, intrattenne una corrispondenza con Giovanni Verga e si adoper\u00f2 per consentire la pubblicazione di \"Amori\" di Carlo Dossi."}
{"id": "1166812", "revid": "63945", "url": "https://it.wikipedia.org/wiki?curid=1166812", "title": "The Notorius B.I.G.", "text": ""}
{"id": "1166816", "revid": "78273", "url": "https://it.wikipedia.org/wiki?curid=1166816", "title": "Mikhail Illarionovich Kutuzov", "text": ""}
{"id": "1166820", "revid": "72396", "url": "https://it.wikipedia.org/wiki?curid=1166820", "title": "Giulio Stella", "text": "Biografia.\nLaureatosi in medicina all'Universit\u00e0 di Padova nel 1923, inizi\u00f2 la sua attivit\u00e0 scientifica negli istituti di fisiologia e farmacologia dello stesso ateneo. La sua formazione scientifica continu\u00f2 poi allo University College di Londra, nel laboratorio diretto da Archibald Vivian Hill, e poi a Cambridge. Nel 1932 fu alla \"Johnson Foundation\" dell'Universit\u00e0 della Pennsylvania come \"Fellow in medical Physics\", dal 1932 al 1939 fu docente di fisiologia all'Universit\u00e0 di Londra e nel 1938 vinse la cattedra di fisiologia dell'Universit\u00e0 di Citt\u00e0 del Capo, ma rinunci\u00f2 per non voler assumere la cittadinanza inglese.\nTornato in Italia, nel 1939 vinse la cattedra di fisiologia umana all'Universit\u00e0 di Bari e nel 1940 pass\u00f2 alla direzione dell'istituto di fisiologia dell'Universit\u00e0 di Perugia. Infine, nel 1941, pass\u00f2 alla direzione dell'Istituto di fisiologia dell'Universit\u00e0 di Padova, dove rimase fino alla nomina a professore emerito.\nAutore di numerose pubblicazioni scientifiche, ha dato contributi scientifici originali in molti campi della fisiologia. Fondamentali furono i suoi contributi sulla fisiologia del seno carotideo e del cervelletto e sulla rigidit\u00e0 da decerebrazione.\nNel 1961 ottenne il premio per la \"fisiologia e la patologia\" dell'Accademia dei Lincei.\nIntrodusse in Italia due testi classici della fisiologia: \"Principles of Human Physiology\" di Ernest Henry Starling e \"Rewiew of Medical Physiology\" di William Francis Ganong.\nOnorificenze.\n\u00c8 stato membro di molte importanti societ\u00e0 scientifiche nazionali e internazionali tra cui:"}
{"id": "1166821", "revid": "63945", "url": "https://it.wikipedia.org/wiki?curid=1166821", "title": "Playing my game", "text": ""}
{"id": "1166825", "revid": "78273", "url": "https://it.wikipedia.org/wiki?curid=1166825", "title": "Mikhail Ilarionovi\u010d Kutuzov", "text": ""}
{"id": "1166834", "revid": "92723", "url": "https://it.wikipedia.org/wiki?curid=1166834", "title": "Alexander Prozorovsky", "text": ""}
{"id": "1166836", "revid": "156618", "url": "https://it.wikipedia.org/wiki?curid=1166836", "title": "Epoca napoleonica", "text": ""}
{"id": "1166837", "revid": "1573940", "url": "https://it.wikipedia.org/wiki?curid=1166837", "title": "Thalassoma rueppellii", "text": "Thalassoma rueppellii () \u00e8 un pesce appartenente alla famiglia dei Labridae.\nDistribuzione e habitat.\nQuesta specie \u00e8 endemica del Mar Rosso e del Golfo di Aqaba, dove vive in prossimit\u00e0 delle formazioni madreporiche, in acque con temperatura tra i 24 e i 26\u00a0\u00b0C. \u00c8 molto comune sul bordo esterno del reef nelle pendenze verso il mare aperto.\nDescrizione.\nPresenta un corpo affusolato, piuttosto compresso ai fianchi, non molto incurvato dorsalmente. La pinna caudale \u00e8 ampia, con le due estremit\u00e0 laterali molto sviluppate. La livrea \u00e8 estremamente vivace e ricorda \"T. lunare\", anche se \u00e8 pi\u00f9 viva: la testa presenta grosse zebrature irregolari magenta su fondo verde acqua. Il dorso \u00e8 rossastro, dal quale scendono sottili linee verticali sul fondo verde azzurro, fino a incontrarsi con una grossa linea verticale anch'essa rosata che arriva fino alla coda. Il ventre \u00e8 azzurro con riflessi violacei. Le pinne pettorali sono blu, cos\u00ec come le ventrali, mentre la dorsale \u00e8 gialla, attraversata verticalmente da una linea rosa orlata di blu. L'anale \u00e8 gialla, con radice rosa. La pinna caudale presenta le due estremit\u00e0 rosa e verdi, mentre il centro \u00e8 azzurrino.\nRaggiunge una lunghezza massima di 20\u00a0cm.\nBiologia.\nComportamento.\n\u00c8 una specie molto curiosa e si avvicina facilmente ai sub.\nAlimentazione.\n\u00c8 un predatore, si nutre essenzialmente di microfauna recifale e di invertebrati.\nRiproduzione.\nAffine a \"Thalassoma lunare\", con il quale a volte si ibrida. \u00c8 una specie ermafrodita proterogina: le femmine adulte cambiano sesso diventando esemplari maschili."}
{"id": "1166838", "revid": "9151166", "url": "https://it.wikipedia.org/wiki?curid=1166838", "title": "Ereinion", "text": ""}
{"id": "1166839", "revid": "339392", "url": "https://it.wikipedia.org/wiki?curid=1166839", "title": "Napoleonico", "text": ""}
{"id": "1166841", "revid": "365411", "url": "https://it.wikipedia.org/wiki?curid=1166841", "title": "First Division 1991-1992", "text": "La First Division 1991-1992 \u00e8 stata la 93\u00aa edizione della massima serie del campionato inglese di calcio, disputata tra il 17 agosto 1991 e il 2 maggio 1992 e conclusa con la vittoria del , al suo terzo titolo.\nCapocannoniere del torneo \u00e8 stato Ian Wright (passato durante la stagione dal all') con 29 reti.\nStagione.\nNovit\u00e0.\nDopo quattro edizioni, il numero delle squadre partecipanti \u00e8 stato ripristinato a ventidue. Al posto delle retrocesse e sono saliti dalla Second Division l' (che mancava dalla Fist Division dal campionato 1922-1923), il , lo e il (dopo i play-off).\nA seguito della Strage di Hillsborough, il governo britannico decise di imporre importanti upgrade a tutti gli stadi in fatto di norme e standard di sicurezza. Il Rapporto Taylor infatti impose l'obbligo per tutti gli stadi di prevedere soli posti a sedere da riservare a tutti gli spettatori muniti di biglietto. Quasi tutti i club resero i propri stadi conformi alle nuove regole, tranne i che, non potendo adeguare il Plough Lane, decise di trasferirsi allo Selhurst Park, condividendo di fatto lo stadio con il .\nAvvenimenti.\nDopo le iniziali parentesi del e del , prese il largo il , tallonato dal e dal . Questi ultimi, a partire dalla quattordicesima giornata, sorpassarono a pi\u00f9 riprese i \"Red Devils\", che infine giunsero al giro di boa guidando la classifica con tre punti di vantaggio sul Leeds e undici su Liverpool e .\nIl duello fra Leeds e \"Red Devils\" continu\u00f2 anche nel girone di ritorno, con continui agganci e sorpassi fra le due squadre fino al mese di aprile, quando una serie di sconfitte degli uomini di Alex Ferguson nelle gare di recupero contro e permisero al Leeds di accumulare punti di vantaggio, sino ad assicurarsi il terzo titolo con una giornata di anticipo.. Ai \"Red Devils\" rimase la qualificazione alla Coppa UEFA; la loro vittoria in Coppa delle Coppe permise alla First Division di avanzare nella classifica continentale e di ottenere un altro posto valido per l'accesso alla terza competizione europea: a beneficiarne fu lo Sheffield Wednesday, che grazie ad un ottimo finale di campionato, pot\u00e9 staccare le altre pretendenti e addirittura avvicinarsi alla lotta per il titolo.\nIn coda si assist\u00e9 alla discesa di tre delle cinque squadre neopromosse: i verdetti, definitisi nelle ultime tre gare, videro dapprima il declassamento di un autore di un pessimo finale di campionato, seguito dal , che nella giornata conclusiva, sebbene ormai privo di obiettivi, sconfisse il , condannandolo a sua volta alla retrocessione.\nClassifica finale.\nLegenda:\nRegolamento:\nStatistiche.\nSquadre.\nPrimati stagionali.\nSquadre\nPartite"}
{"id": "1166846", "revid": "1543377", "url": "https://it.wikipedia.org/wiki?curid=1166846", "title": "Pallacanestro ai Giochi della III Olimpiade", "text": "Il torneo di pallacanestro ai Giochi della III Olimpiade fu il primo evento cestistico nella storia dei Giochi olimpici. Venne disputato l'11 e il 12 luglio 1904 a Saint Louis (Missouri).\nSi tratt\u00f2 di un torneo a scopo puramente dimostrativo; la pallacanestro divenne infatti ufficialmente uno sport olimpico ai Giochi di Berlino 1936.\nRisultati.\nSecondo la guida Spalding redatta da James E. Sullivan, il torneo fu diviso in tre categorie: "}
{"id": "1166847", "revid": "1222", "url": "https://it.wikipedia.org/wiki?curid=1166847", "title": "Gnetales", "text": ""}
{"id": "1166849", "revid": "287204", "url": "https://it.wikipedia.org/wiki?curid=1166849", "title": "Aleksej Romanov", "text": ""}
{"id": "1166851", "revid": "1222", "url": "https://it.wikipedia.org/wiki?curid=1166851", "title": "Gnetaceae", "text": ""}
{"id": "1166852", "revid": "22475", "url": "https://it.wikipedia.org/wiki?curid=1166852", "title": "Gruppo anarchico", "text": ""}
{"id": "1166854", "revid": "1222", "url": "https://it.wikipedia.org/wiki?curid=1166854", "title": "Gnetopsida", "text": ""}
{"id": "1166855", "revid": "28592", "url": "https://it.wikipedia.org/wiki?curid=1166855", "title": "Nestor Makhno", "text": ""}
{"id": "1166858", "revid": "28592", "url": "https://it.wikipedia.org/wiki?curid=1166858", "title": "Sergej Kirov", "text": ""}
{"id": "1166866", "revid": "237256", "url": "https://it.wikipedia.org/wiki?curid=1166866", "title": "Sergej Prokudin-Gorskij", "text": ""}
{"id": "1166869", "revid": "339392", "url": "https://it.wikipedia.org/wiki?curid=1166869", "title": "Josif Brodskij", "text": ""}
{"id": "1166872", "revid": "1543377", "url": "https://it.wikipedia.org/wiki?curid=1166872", "title": "Lotta ai Giochi della III Olimpiade", "text": "Le competizioni di lotta ai Giochi della III Olimpiade furono 7 eventi di lotta libera, riservati esclusivamente ad atleti maschili. Le gare si svolsero dal 14 al 15 ottobre 1904 presso il Francis Field della Washington University di Saint Louis."}
{"id": "1166882", "revid": "125472622", "url": "https://it.wikipedia.org/wiki?curid=1166882", "title": "Giuseppe Zeno", "text": "Biografia.\nNato a Napoli, ma cresciuto tra Ercolano e Vibo Marina, si diploma presso l'Istituto Tecnico Nautico di Pizzo Calabro. Frequenta l'Accademia d'arte drammatica della Calabria e, successivamente, l'Accademia d'arte drammatica di Varsavia.\nDopo qualche piccolo ruolo in televisione e nel cinema, nel 1997 esordisce in teatro con \"Le troiane\" di Euripide. Tra il 1998 e il 2000 prende parte a delle tourn\u00e9e teatrali in Argentina e altri paesi del Sud America. Tornato in Italia, continua ad alternare al lavoro teatrale quello cinematografico e televisivo.\nIl suo primo ruolo televisivo importante \u00e8 quello di Alberto Fusaro in \"Incantesimo 5\" e \"6\". Tra il 2004 e il 2005 fa parte del cast della soap opera di Rai 3, \"Un posto al sole\", nel ruolo del pugile Armando. Nel 2005 interpreta Tony Amitrano in \"Gente di mare\".\nNel 2006 lavora alla miniserie tv di Canale 5 \"L'onore e il rispetto\", di Salvatore Samperi, in cui \u00e8 protagonista nel ruolo di Santi Fortebracci.\nAncora nel 2006 appare su Rai 1 nel ruolo di Salvatore nella miniserie \"Assunta Spina\", regia di Riccardo Milani, e gira altre tre miniserie: \"Graffio di tigre\", diretta da Alfredo Peyretti, in cui interpreta il ruolo di Kim, \"Giuseppe Moscati\", regia di Giacomo Campiotti, entrambe in onda nel 2007 su Rai 1, e \"Artemisia Sanchez\" (2008), regia di Ambrogio Lo Giudice.\nNel 2011 torna su Rai 1 nei panni del perfido Giuliano Sallustio nella serie \"Rossella\". Sempre nel 2011 fa parte del cast della terza stagione di \"Squadra antimafia - Palermo oggi\", nel ruolo del fidanzato di Rosy Abate.\nNel 2013 \u00e8 Francesco Russo \"'O Malese\" nella serie TV \"Il clan dei camorristi\", liberamente ispirata alle vicende criminali di Francesco Schiavone detto \"Sandokan\". Nel 2014 \u00e8 uno dei protagonisti della serie TV \"Le mani dentro la citt\u00e0\".\nTra il 2015 e il 2017 \u00e8 uno dei protagonisti della serie TV \"Il paradiso delle signore\" in cui interpreta Pietro Mori. Nel 2016 interpreta Michele Ruben nella miniserie \"Baciato dal sole\". Nello stesso anno prende parte alla serie TV \"Purch\u00e9 finisca bene\" nel film TV \"Piccoli segreti, grandi bugie\", nel ruolo di Luca Visconti, proprietario di un albergo abruzzese. Nel 2017 \u00e8 uno dei protagonisti di \"Scomparsa\", nel ruolo del vicequestore Giovanni Nemi.\nNel 2018 ricopre un ruolo importante nella terza stagione della serie \"Tutto pu\u00f2 succedere\" dove interpreta Francesco, tormentato fotografo dal passato doloroso, che diventa prima datore di lavoro e poi amante di una dei protagonisti della serie, Sara Ferraro. Nello stesso anno invece \u00e8 impegnato nelle riprese della miniserie tv \"Mentre ero via\", con Vittoria Puccini dove interpreta Stefano De Angelis, fratello di Marco che aiuta la protagonista a riprendere la memoria.\nNel 2019 prende parte ad un episodio di \"Imma Tataranni - Sostituto procuratore\", nel 2020 ritorna a fianco di Vanessa Incontrada nella miniserie \"Come una madre\" nel ruolo di Kim e nel 2021 \u00e8 protagonista insieme a Serena Rossi una fiction liberamente tratta dai romanzi di Maurizio De Giovanni \"Mina Settembre\" dove lui interpreta Domenico Gambardella, un ginecologo in una struttura dove lavora la protagonista. Sempre nel 2021 \u00e8 uno dei protagonisti nelle due fiction di Canale 5 con Anna Valle \"Luce dei tuoi occhi\" nel ruolo dell'insegnante di matematica e fisica Enrico Leoni e con Simona Cavallari \"Storia di una famiglia perbene\" nel ruolo di Antonio De Santis, pescatore padre di una ragazza che si innamora del figlio di un boss della Sacra Corona Unita. Nello stesso periodo va in onda con una nuova fiction su Rai 1, \"Blanca\" al fianco di Maria Chiara Giannetta.\nVita privata.\nDal 2015 \u00e8 legato sentimentalmente all'attrice Margareth Mad\u00e8, con la quale si \u00e8 sposato il 20 agosto 2016 in Ortigia a Siracusa. La coppia ha due figlie, Angelica e Beatrice, nate nel 2017 e nel 2020. Nel 2021 i due lavorano insieme nel primo episodio della serie \"Blanca\"."}
{"id": "1166885", "revid": "237256", "url": "https://it.wikipedia.org/wiki?curid=1166885", "title": "Vera Figner", "text": ""}
{"id": "1166887", "revid": "1222", "url": "https://it.wikipedia.org/wiki?curid=1166887", "title": "Gnetofite", "text": ""}
{"id": "1166888", "revid": "104458", "url": "https://it.wikipedia.org/wiki?curid=1166888", "title": "Evgenij Plushenko", "text": ""}
{"id": "1166892", "revid": "117512011", "url": "https://it.wikipedia.org/wiki?curid=1166892", "title": "Sollevamento pesi ai Giochi della III Olimpiade", "text": "Il sollevamento pesi alla III Olimpiade fu rappresentato da due eventi."}
{"id": "1166894", "revid": "237256", "url": "https://it.wikipedia.org/wiki?curid=1166894", "title": "Natalia Makarova", "text": ""}
{"id": "1166896", "revid": "1222", "url": "https://it.wikipedia.org/wiki?curid=1166896", "title": "Gnetofita", "text": ""}
{"id": "1166897", "revid": "2175", "url": "https://it.wikipedia.org/wiki?curid=1166897", "title": "Dmitri Mendeleev", "text": ""}
{"id": "1166898", "revid": "131962", "url": "https://it.wikipedia.org/wiki?curid=1166898", "title": "Rudolf Nureyev", "text": ""}
{"id": "1166899", "revid": "237256", "url": "https://it.wikipedia.org/wiki?curid=1166899", "title": "Fedor Sollogub", "text": ""}
{"id": "1166901", "revid": "3871", "url": "https://it.wikipedia.org/wiki?curid=1166901", "title": "Agrippina Vaganova", "text": ""}
{"id": "1166906", "revid": "237256", "url": "https://it.wikipedia.org/wiki?curid=1166906", "title": "Aleksandr Rod\u010denko", "text": ""}
{"id": "1166908", "revid": "1543377", "url": "https://it.wikipedia.org/wiki?curid=1166908", "title": "Iperpotenza", "text": "Una iperpotenza \u00e8 uno Stato che, disponendo dei pi\u00f9 avanzati e potenti mezzi militari e di ingenti risorse industriali ed energetiche, favorito inoltre da un sistema economico-finanziario che gli garantisce un incessante accumulo di capitale, riesce a dominare la scena politica mondiale, non necessariamente imponendosi come governo tirannico ma pi\u00f9 realisticamente come \"guida\" per gli altri Stati. Il termine \u00e8 stato utilizzato per descrivere gli Stati Uniti d'America e, in passato, per l'Impero britannico.\nDopo la fine della Guerra Fredda e il collasso dell'Unione Sovietica, alcuni osservatori politici percepirono che serviva un nuovo termine per descrivere la posizione degli Stati Uniti come unica superpotenza.\nBen Wattenberg coni\u00f2 il termine \"omnipower\" nel 1990 e Peregrine Worsthorne utilizz\u00f2 il termine 'iperpotenza' nel 1991. Il ministro degli esteri francese Hubert V\u00e9drine rese popolare il termine iperpotenza nelle sue varie critiche verso gli Stati Uniti a partire dal 1998."}
{"id": "1166910", "revid": "486946", "url": "https://it.wikipedia.org/wiki?curid=1166910", "title": "Nicholas Roerich", "text": ""}
{"id": "1166911", "revid": "767487", "url": "https://it.wikipedia.org/wiki?curid=1166911", "title": "One Minute Silence", "text": "Gli One Minute Silence erano una band inglese, formatasi a Londra nel 1995 e sciolta nel 2003. La band era composta da Brian \"Yap\" Barry (voce), Massimo Fiocco (chitarra), Glen Diani (basso) e Eddie Stratton (batteria). Sebbene essi non si pronunciarono come band politica, i testi delle loro canzoni hanno un chiaro riferimento a idee anarchiche e anticapitaliste.\nBiografia.\nGli inizi.\nIl primo nucleo della band, chiamato sotto il nome di Near Death Experience, era formato dal cantante Brian Barry e dal chitarrista Chris Ignatiou, raggiunti poi dal bassista Glen Diani e dal batterista Eddie Stratton. Il nome della band \u00e8 per\u00f2 destinato a cambiare, a causa dell'esistenza di una band statunitense che portava lo stesso nome. Barry decide cos\u00ec di cambiare il nome in One Minute Silence, in segno di critica a tutti i \"minuti di silenzio\" che si pronunciano generalmente quando una persona importante muore, considerati dalla band come non appropriati.\n\"Available in all colours\" e \"Buy now... saved later\".\nNel 1998 esce sotto l'etichetts Big Cat Records il primo album degli One Minute Silence, Available in all colours, il quale presenta sonorit\u00e0 che si avvicinano all'hip hop.\nNel 2000 il secondo album, Buy now... saved later, vede l'uscita dalla band del chitarrista Chris Ignatiou per lasciare il posto a Massimo Fiocco. Rispetto all'album precedente, Buy now... saved later presenta sonorit\u00e0 molto pi\u00f9 vicine al metal e le canzoni contengono testi molto pi\u00f9 maturi. Il secondo album riscuote un tale successo che la band riesce a fare un tour negli States, supportando band come Slipknot e Mudvayne.\n\"One lie fits all\" e rottura della band.\nAnticipato dal singolo \"We bounce\", nel 2003 esce il terzo album, One lie fits all. Si pu\u00f2 considerare questo album come l'unione dell'atmosfera che si respira nel secondo album, \"Buy now... saved later\", e la rottura imminente della band. Infatti nell'ottobre dello stesso anno la band annuncia il loro scioglimento."}
{"id": "1166912", "revid": "962319", "url": "https://it.wikipedia.org/wiki?curid=1166912", "title": "Pugilato ai Giochi della III Olimpiade", "text": "Le competizioni di pugilato ai Giochi della III Olimpiade furono 7 eventi di lotta libera, riservati esclusivamente ad atleti maschili. Le gare si svolsero dal 21 al 22 settembre 1904 presso il Physical Culture Gymnasium della Washington University di Saint Louis. Vi presero parte 18 atleti, tutti provenienti dagli Stati Uniti."}
{"id": "1166917", "revid": "1374756", "url": "https://it.wikipedia.org/wiki?curid=1166917", "title": "L\u00f6ss", "text": "Il l\u00f6ss , pi\u00f9 frequentemente trascritto come \"loess\" (la parola \u00e8 di origine tedesca), \u00e8 un tipo di sedimento eolico molto fine (delle dimensioni del limo); alle volte, il termine viene impropriamente utilizzato per indicare i suoli che su di esso si sono sviluppati.\nIl l\u00f6ss \u00e8 un sedimento eolico, che viene cio\u00e8 originato dal trasporto e dalla deposizione di particelle da parte del vento. Ci\u00f2 causa la particolare selezione granulometrica che lo caratterizza, la quale \u00e8 funzione della velocit\u00e0 del vento e della densit\u00e0 dei clasti trasportati. \nLe aree di origine del sedimento possono essere diverse: in alcuni casi, le particelle provengono da depositi inconsolidati di origine glaciale che sono molto suscettibili di erosione, soprattutto da parte del vento; tuttavia le aree di ablazione dei maggiori depositi l\u00f6ssici come l'altopiano del Loess sono costituite dalle ampie aree desertiche del deserto del Gobi. \nDopo la rideposizione, i depositi l\u00f6ssici rimangono spesso instabili e possono essere erosi in tempi relativamente brevi; questo destino si compie generalmente anche in mancanza di azioni perturbatrici di origine antropica.\nLe deposizioni di l\u00f6ss si estendono spesso su vaste aree: celeberrimi e molto importanti sono l'altopiano del Loess, nella Cina centro-settentrionale e i suoli neri di steppa (\"Chernozem\", \"Mollisol\") della Russia europea meridionale, della Siberia sudoccidentale e delle Grandi Pianure nordamericane.\nL'altopiano del Loess, nella Cina centro-settentrionale, \u00e8 uno dei depositi di l\u00f6ss pi\u00f9 estesi e pi\u00f9 studiati. Questi sedimenti si sono accumulati durante l'ultimo milione di anni con spessori variabili fino a qualche centinaio di metri e sono caratterizzati da una alternanza di strati di l\u00f6ss veri e propri e suoli. I primi si accumulano durante i periodi glaciali, secchi e ventosi; i secondi si sviluppano durante i periodi interglaciali con clima caldo e umido."}
{"id": "1166918", "revid": "110157", "url": "https://it.wikipedia.org/wiki?curid=1166918", "title": "Cassa San Giacomo", "text": "La Cassa san Giacomo di Caltagirone era un istituto di credito fondato da un gruppo di 19 Soci Cooperativisti, tra cui anche Luigi e Felice Sturzo. Luigi Sturzo il 3 ottobre 1896 con il nome originario di Cassa Rurale San Giacomo per garantire l'accesso al credito nel territorio comunale. Sub\u00ec una serie di vicissitudini in epoca fascista, a causa dello scarso collaborazionismo dei vertici della banca col regime fascista, dalle quali si salv\u00f2 solo grazie a Silvio Milazzo, che intervenne in prima persona per garantire la continuit\u00e0 delle operazioni.\nA partire dagli anni '60 del secolo scorso sotto la guida del presidente Salvatore Foti, l'istituto di credito riusc\u00ec ad espandersi notevolmente sul territorio coprendo numerosi comuni del comprensorio del calatino nella Provincia di Catania e delle province limitrofe.\nNel 2002, in seguito all'acquisizione da parte del Gruppo Credito Valtellinese, le sue attivit\u00e0 e le filiali della Cassa San Giacomo confluirono nel Credito Siciliano, mentre la variazione della denominazione sociale in Mediocreval S.p.A. avvenne nel 2005."}
{"id": "1166919", "revid": "21880", "url": "https://it.wikipedia.org/wiki?curid=1166919", "title": "Lemnaceae", "text": "Le Lemnaceae sono una famiglia di piante angiosperme monocotiledoni. Comprendono piante acquatiche ripartite in cinque generi ed una trentina di specie.\nLa famiglia delle Lemnaceae non viene riconosciuta dalla classificazione APG IV che pone i generi relativi nella famiglia delle Araceae (sottofamiglia Lemnoideae).\nNel 2007 una specie appartenente alle Lemnaceae ha infestato il lago di Maracaibo\nTassonomia.\nComprende i seguenti generi:\nDescrizione.\nLe Lemnaceae sono piante acquatiche galleggianti tipiche di acque ferme.\nL'apparato vegetativo \u00e8 ridotto a piccole foglie lenticolari.\nI fiori, molto piccoli, sono difficilmente osservabili: sono unisessuali portanti 1 stame e 1 carpello con perianzio assente."}
{"id": "1166920", "revid": "176707", "url": "https://it.wikipedia.org/wiki?curid=1166920", "title": "One minute silence", "text": ""}
{"id": "1166922", "revid": "729019", "url": "https://it.wikipedia.org/wiki?curid=1166922", "title": "World Rugby Pacific Nations Cup", "text": "Il World Rugby Pacific Nations Cup \u00e8 un torneo internazionale di rugby a 15 organizzato da World Rugby e originariamente noto come IRB Pacific Nations Cup, istituito nel 2006 dall'allora International Rugby Board. Esso fu istituito con l'intento di incrementare il livello tecnico delle squadre del Pacifico rimpiazzando il Pacific Tri-Nations, mediante il confronto con le nazionali pi\u00f9 forti dell'area (segnatamente l' e la ).\nLa prima edizione del torneo, nel 2006, vide la partecipazione di 5 squadre nazionali: le prime squadre di , , e e la squadra \u201criserve\u201d della , che per l'occasione ha assunto il nome di . A dispetto del nome, in realt\u00e0, tale squadra non \u00e8 caratterizzata da criteri d'et\u00e0, ma dal fatto che i suoi giocatori sono di fatto le seconde scelte della nazionale maggiore. L', seppure invitata dall'IRB, non prese parte al torneo, ma ospit\u00f2 due gare dell'edizione 2006.\nIn tale occasione fu comunque annunciato che l'Australia avrebbe partecipato con una propria selezione a partire dal 2007; tuttavia, analogamente a quanto fatto dalla Nuova Zelanda, essa non invi\u00f2 la propria nazionale maggiore, ma la selezione \u201cA\u201d (in pratica la seconda squadra). Il torneo quindi, che originariamente aveva il nome di \"IRB Pacific 5 Nations\", con il previsto ingresso dell'Australia cambi\u00f2 nome fin dalla seconda edizione, assumendo quello attuale di \"Pacific Nations Cup\". Nel 2008, i Junior All Blacks sono stati sostituiti dai New Zealand M\u0101ori. Dal 2010 la selezione australiana e gli All Blacks non hanno partecipato alla competizione. Nel 2013 la competizione \u00e8 stata allargata alle due nazionali nordamericane del e degli , anche se a questa edizione non ha partecipato la nazionale delle , impegnata nello stesso periodo in un \"tour\" in Sudafrica.\nPer le edizioni 2016 e 2017 il torneo ha visto la sola partecipazione di Samoa, Figi e Tonga: non essendo qualificate alla Coppa del Mondo del 2019 la Pacific Nations Cup funger\u00e0 da torneo di qualificazione per le tre nazionali oceaniane.\nFormula.\nLa formula del torneo variava secondo il numero di partecipanti.\nPer le edizioni 2016 e 2017 il torneo ha visto la sola partecipazione di , e : non essendo qualificate alla Coppa del Mondo del 2019 la Pacific Nations Cup funger\u00e0 da torneo di qualificazione per le tre nazionali oceaniane.\nNel edizione 2018 parteciparono , , e la convitata divise in due gruppi. Ogni squadra incontr\u00f2 le squadre del girone opposto disputando solo 2 partite.\nNel edizione 2019 parteciparono , , , , e divise in due gruppi. Ogni squadra incontr\u00f2 le squadre del girone opposto disputando solo 3 partite.\nSono previsti 4 punti per la vittoria, 2 per il pareggio e 0 per la sconfitta, pi\u00f9 due eventuali bonus da 1 punto ciascuno in palio per ogni incontro: uno \u00e8 destinato alla squadra che nel corso di una partita segni almeno 4 mete, l'altro per la squadra che perda con 7 punti o meno di scarto. Il bonus per le mete viene assegnato solo una volta al raggiungimento della quarta meta.\nLa classifica \u00e8 data dalla somma dei punti acquisiti al termine di ogni incontro, e vincitore di un'edizione del torneo \u00e8 quella squadra che al termine di tutti gli incontri abbia totalizzato il pi\u00f9 alto punteggio.\nSquadre.\nLe squadre che hanno partecipato alla Pacific Nations Cup e le loro posizioni finali sono le seguenti:"}
{"id": "1166923", "revid": "80339", "url": "https://it.wikipedia.org/wiki?curid=1166923", "title": "Loess", "text": ""}
{"id": "1166924", "revid": "767487", "url": "https://it.wikipedia.org/wiki?curid=1166924", "title": "Cos\u00ec dolce... cos\u00ec perversa", "text": "Cos\u00ec dolce... cos\u00ec perversa \u00e8 un film del 1969 diretto da Umberto Lenzi.\n\u00c8 il secondo giallo sexy diretto da Lenzi e interpretato da Carroll Baker, dopo il coevo \"Orgasmo\". Il film ebbe meno successo di pubblico e di critica del precedente. Per le copie destinate all'estero furono inserite scene pi\u00f9 spinte, riguardanti la Baker.\nTrama.\nUna donna si insinua nel rapporto di una coppia aperta a nuove esperienze sessuali. Alla fine si scopre che c'era un complotto a tre per mettere le mani sull'eredit\u00e0 di un uomo."}
{"id": "1166925", "revid": "237256", "url": "https://it.wikipedia.org/wiki?curid=1166925", "title": "Pafnuti Cebicev", "text": ""}
{"id": "1166926", "revid": "767487", "url": "https://it.wikipedia.org/wiki?curid=1166926", "title": "Castel Venier", "text": " \nCastel Venier (in croato: Vinjerac) \u00e8 un villaggio croato nel comune di Possedaria, situato a 32\u00a0km da Zara.\nGeografia fisica.\nSi trova nella parte nord-ovest della regione zaratina.\nSituato di fronte alle Alpi Bebie (Velebit), si affaccia sul Cagnone di Paclenizza. In prossimit\u00e0 del villaggio si trova l'autostrada Zara-Zagabria e dista una trentina chilometri dall'aeroporto di Zara. \nA causa della sua posizione, d'inverno a Castel Venier soffia la bora, un vento molto freddo e secco che proviene dalle Alpi Bebie, cio\u00e8 dal nord-est.\nOrigini del nome.\nIl nome \"Castel Venier\" deriva dal cognome di una famiglia nobile veneta, i Venier. In croato il nome \u00e8 \"Vinjerac\".\nStoria.\nIl paese fu fondato nel Quattrocento. Dal 1409 era un possedimento della famiglia veneta Venier.\nIn origine il villaggio sorse come borgo dipendente dal convento paolino di San Marco (distrutto poi durante la guerra con i Turchi).\nNell'Ottocento la chiesa di San Antonio venne restaurata e nel 1826 la stessa chiesa divenne una parrocchia autonoma all'interno dell'arcivescovato zaratino.\nAlla fine del secolo era ancora presente una minoranza italiana.\nAll'inizio del Novecento si verific\u00f2 una forte emigrazione della popolazione del borgo verso gli Stati Uniti d'America, Fiume, e Zara. \nDopo la seconda guerra mondiale, la cittadina divenne sede comunale, ma poi questa funzione pass\u00f2 al comune di Zara. \nDal 1992 fa parte del comune di Possedaria.\nEconomia.\nTurismo.\nA Castel Venier ci sono due alberghi, tre caff\u00e8 e tre ristoranti.\n\u00c8 possibile accedere ad una spiaggia in centro, oppure recarsi ad una delle spiagge delle vicinanze nel carso dalmata.\nSono vicini i parchi nazionali Paclenizza, Cherca, Plitvice, le Isole Incoronate.\nBibliografia.\nVinjerac, Damir Maga\u0161, \"Zagabria - Zara: Hrvatska akademija znanosti i umjetnosti: Hrvatsko geografsko dru\u0161tvo\", Zara, 1999"}
{"id": "1166927", "revid": "237256", "url": "https://it.wikipedia.org/wiki?curid=1166927", "title": "Pafnuti Lvovi\u010d Cebicev", "text": ""}
{"id": "1166928", "revid": "237256", "url": "https://it.wikipedia.org/wiki?curid=1166928", "title": "Pafnuti Lvovi\u010d \u010cebicev", "text": ""}
{"id": "1166934", "revid": "76963", "url": "https://it.wikipedia.org/wiki?curid=1166934", "title": "Akira Jimbo", "text": "Ambidestro, \u00e8 noto, oltre che per la sua grande indipendenza degli arti, per essere in grado di suonare simultaneamente un kit acustico (con cui esegue la ritmica) e un kit elettronico (con il quale crea altre basi strumentali). Akira ha suonato con artisti come Keiko Matsui, Shambara, Brian Bromberg e fa parte della fusion band Casiopea.\nBiografia.\nDopo aver ascoltato Steve Gadd, dal quale rimase profondamente colpito, Akira inizi\u00f2 a suonare la batteria. Nonostante si sia accostato allo strumento in et\u00e0 un po' avanzata rispetto ad altri batteristi famosi (intorno ai 17-18 anni), ci\u00f2 non gli ha impedito di imporsi come uno dei migliori al mondo. Inizi\u00f2 i suoi studi presso la \"Keio University Light Music Society Big Band\".\nNel 1979 entr\u00f2 nei Casiopea, con cui militer\u00e0 fino al 1989 e ritornando nel 1997. Egli form\u00f2 anche un progetto chiamato Jimsaku con il bassista del gruppo, Tetsuo Sakurai. Jimbo \u00e8 un session man molto attivo nella sua nazione e attualmente collabora con un altro batterista Hiroyuki Noritake con cui ha fondato un \"Drum-Duo\" chiamato \"Synchronized DNA\" e effettua seminari tra il Giappone e gli Stati Uniti.\nNel 1999, il batterista fu inserito al 2\u00ba posto dalla rivista di percussioni britannica Rhythm nella categoria dei \"batteristi dell'anno\". Akira \u00e8 anche il primo batterista asiatico ad apparire nella copertina del magazine americano Modern Drummer, il quale pubblic\u00f2 un suo articolo nel 2000. La stessa rivista pubblic\u00f2 un DVD, \"Modern Drummer Festival 2000\", in cui \u00e8 presenta anche una performance di Jimbo.\nAkira \u00e8 un endorser batterie Yamaha e di piatti Zildjian. Con la Zildjian ha collaborato nel progetto di un nuovo modello di piatti, i \"K Custom Hybrid Series\". Come didatta, ha pubblicato vari video-metodi di batteria, come \"Indipendence\" e \"Fujiyama\"."}
{"id": "1166937", "revid": "767487", "url": "https://it.wikipedia.org/wiki?curid=1166937", "title": "Johann Friedrich Weidler", "text": "Biografia.\nNel 1712 fu libero docente di filosofia nell'Universit\u00e0 di Wittenberg, e dal 1715 vi tenne la cattedra di matematica. Nel 1727 si trasfer\u00ec a Basilea, tornando nel 1746 a insegnare ancora nell'Universit\u00e0 di Wittenberg.\nLa sua \"Historia Astronomiae sive de Ortu et Progressu Astronomiae. Liber Singularis\", pubblicata a Wittenberg nel 1741, fu la prima, completa storia dell'astronomia, apprezzata anche dal Lalande. Scrisse anche testi di matematica e di idraulica."}
{"id": "1166939", "revid": "78273", "url": "https://it.wikipedia.org/wiki?curid=1166939", "title": "Monospazio", "text": ""}
{"id": "1166940", "revid": "729019", "url": "https://it.wikipedia.org/wiki?curid=1166940", "title": "Reliance Infrastructure", "text": "La Reliance Infrastructure, nata con il nome di Bombay Suburban Electric Supply (BSES) e rinominata Reliance Energy Limited nel 2002, al momento dell'entrata in borsa. La societ\u00e0 appartiene al gruppo Anil Dhirubhai Ambani Group e lo stesso Anil Ambani (uno degli uomini pi\u00f9 ricchi del mondo) l'amministra personalmente. L'azienda si occupa di produrre e vendere energia elettrica ed \u00e8 una delle maggiori aziende del paese nel suo campo."}
{"id": "1166941", "revid": "1222", "url": "https://it.wikipedia.org/wiki?curid=1166941", "title": "Clamidosperme", "text": ""}
{"id": "1166946", "revid": "78273", "url": "https://it.wikipedia.org/wiki?curid=1166946", "title": "Carattere monospazio", "text": ""}
{"id": "1166958", "revid": "729019", "url": "https://it.wikipedia.org/wiki?curid=1166958", "title": "Torre della Trappola", "text": "La torre della Trappola si trova nell'omonima area palustre del comune di Grosseto, tra la localit\u00e0 di Principina a Mare e la foce del fiume Ombrone, all'estremit\u00e0 settentrionale del parco naturale della Maremma.\nStoria.\nLa fortificazione sorse in epoca medievale a presidio di un porto fluviale nei pressi della foce dell'Ombrone e comprendeva l'attuale costruzione, le antiche saline, un complesso di edifici (adibiti a dogana e magazzino) culminanti con una piccola torre, una cortina muraria e la piccola chiesa di Sant'Antonio da Padova alla Trappola.\nL'intero complesso di epoca medievale rimase intatto fino alla seconda met\u00e0 del Settecento, epoca in cui venne definitivamente cessata l'attivit\u00e0 di raccolta e produzione di sale. Nello stesso periodo vennero demolite la torretta secondaria e la cortina muraria e fu soppressa la chiesa. Il complesso inizi\u00f2 ad esercitare soltanto la funzione di dogana fino alla sua completa dismissione; da allora \u00e8 divenuto di propriet\u00e0 privata.\nDescrizione.\nLa torre della Trappola \u00e8 situata in prossimit\u00e0 della linea di costa, a destra rispetto al corso del fiume Ombrone, in un punto da cui sono ben visibili le torri di Castel Marino e di Collelungo.\nIl fabbricato si presenta con un basamento a scarpa in laterizio a forma di piramide tronca, sopra il quale si articola l'edificio a sezione quadrangolare con pareti intonacate che si sviluppa su due ulteriori livelli. L'accesso \u00e8 possibile attraverso un portone d'ingresso, con arco a tutto sesto, situato al piano rialzato e raggiungibile attraverso una caratteristica rampa di scale. Il coronamento sommitale, presente almeno fino alla seconda met\u00e0 del Settecento, \u00e8 stato sostituito con un tetto spiovente sui quattro lati, frutto di interventi di ristrutturazione successivi."}
{"id": "1166960", "revid": "124752145", "url": "https://it.wikipedia.org/wiki?curid=1166960", "title": "Palio di San Ranieri", "text": "Il Palio di San Ranieri \u00e8 un palio remiero che si disputa a Pisa il 17 giugno, giorno in cui la citt\u00e0 celebra il suo Santo patrono San Ranieri. La gara, preceduta da un corteo storico sui lungarni, viene disputata in Arno tra quattro equipaggi in rappresentanza dei quattro quartieri storici della citt\u00e0 (San Francesco, San Martino, Santa Maria, Sant'Antonio).\nLe origini.\nLe prime tracce certe del palio marinaro Pisano risalgono al XIII secolo quando le cronache ricordano un palio svoltosi nell'anno 1292 in occasione delle celebrazioni in onore dell'Assunzione al cielo della Vergine.\nSolamente dal 1718 il palio viene disputato il 17 giugno per la ricorrenza del patrono di Pisa San Ranieri.\nSvolgimento.\nLe imbarcazioni impiegate si ispirano alle tipiche fregate \"stefaniane\" dell'Ordine Mediceo dei Cavalieri di Santo Stefano. Ogni equipaggio \u00e8 composto da otto vogatori, un timoniere ed un montatore. Quest'ultimo deve arrampicarsi su un pennone alto dieci metri, posto al traguardo su una piattaforma galleggiante, e recuperare il \"paliotto\" della vittoria, ossia la bandierina corrispondente al primo (blu), secondo e terzo classificato. La barca del quartiere San Francesco \u00e8 contraddistinta dal colore giallo, quella di San Martino dal rosso, quella di Santa Maria dal celeste, quella di Sant'Antonio dal verde.\nQuesta particolare modalit\u00e0 di assegnazione della vittoria si ispira all'impresa di Lepanto del 1571 quando le truppe cristiane, una volta abbordata l'ammiraglia turca, si impadronirono della fiamma da combattimento posta sul pennone dell'imbarcazione musulmana."}
{"id": "1166962", "revid": "4175", "url": "https://it.wikipedia.org/wiki?curid=1166962", "title": "Serie A 1980-1981 (rugby a 15)", "text": "La serie A 1980-81 fu il 51\u00ba campionato nazionale italiano di rugby a 15 di prima divisione.\n e si tratta, eccezion fatta per quella, estemporanea, del 1986-87, dell'ultima edizione di campionato disputatasi integralmente a girone unico; dalla stagione successiva furono introdotte la fase iniziale a gironi, a seguire la \"poule\" finale per scudetto e retrocessione e infine \u2014 a parte la citata edizione 1986-87 \u2014 la soluzione tutt'oggi in uso, quella mista girone iniziale all'italiana/\"play-off\" e finale-scudetto in gara unica.\nIl torneo fu vinto dall'Aquila, al suo terzo scudetto, che mise in fila dietro di s\u00e9 i campioni d'Italia dei tre tornei precedenti, , e \nStante l'allargamento a 16 squadre del torneo a seguire, non furono previste retrocessioni."}
{"id": "1166967", "revid": "110157", "url": "https://it.wikipedia.org/wiki?curid=1166967", "title": "El.En.", "text": "El.En. S.p.A. \u00e8 un'azienda italiana, nel settore optoelettronico e dei sistemi laser per applicazioni medicali, industriali e per il restauro conservativo di monumenti. L\u2019azienda nasce a Firenze nel 1981 ed \u00e8 uno dei principali produttori di laser per utilizzo medicale e chirurgico a livello mondiale.\nLa societ\u00e0 \u00e8 quotata presso la Borsa valori di Milano negli indici FTSE Italia Mid Cap e FTSE Italia STAR con codice isin: IT0001481867 e codice alfanumerico: ELN.\nStoria.\nEl.En. S.p.A. \u00e8 fondata a Firenze nel 1981 da Leonardo Masotti, ingegnere e docente di elettronica all\u2019Universit\u00e0 di Firenze con la collaborazione di Barbara Bazzocchi, sua moglie, e di Gabriele Clementi, uno dei migliori allievi del docente. L\u2019idea di partenza \u00e8 trasformare i risultati delle ricerche in prodotti e brevetti vendibili sul mercato. Il nome El.En. deriva da electronic engineering.\nIl primo sistema laser medicale viene realizzato nel 1983. El.En. \u00e8 la prima azienda al mondo a realizzare laser medicale per la stimolazione. Negli anni successivi la gamma dei prodotti si amplia, sempre rimanendo nell'ambito della tecnologia laser, con nuove applicazioni per il settore medicale e con l'avvio della produzione di sistemi laser per l\u2019industria.\nIl vero sviluppo dell'azienda avviene per\u00f2 negli anni novanta, con la costituzione di marchi ai diversi settori (Deka per il settore medicale e El.En. per la produzione di sorgenti laser ad anidride carbonica e sistemi di scansione a galvanometri) e l'avvio della produzione di sistemi laser industriali per il taglio dei metalli. Entrano inoltre a far parte del gruppo la Valfivre, la Quanta System, Ot-las, e Asa ed \u00e8 fondata la Cutlite Penta che produce sistemi industriali di taglio dei materiali.\nNel 2000 l\u2019azienda \u00e8 quotata in borsa e inizia l\u2019espansione all\u2019estero: acquisizione della Cynosure e della Lasercut, entrambe negli Stati Uniti, Asclepion in Germania.\nIl gruppo.\nOggi El.En. S.p.A. \u00e8 la capofila di un gruppo di pi\u00f9 di 30 aziende attive in tutto il mondo che sviluppano e producono sistemi laser per la medicina, l\u2019industria e il restauro e la conservazione del patrimonio artistico.\nMedicina.\nFra i pionieri dell\u2019applicazione del laser a uso medicale, El.En. S.p.A. produce apparecchiature laser medicali utilizzate in dermatologia, chirurgia, estetica, fisioterapia, odontoiatria, ginecologia.\nIndustria.\nEl.En. S.p.A. produce sia sorgenti laser ad anidride carbonica che componenti per la realizzazione di sistemi laser industriali per la lavorazione di materiali. I settori di applicazione spaziano dal taglio, marcatura e saldatura di plastica, legno, vetro, decorazione di pelli e tessuti, laser e sverniciatura laser di supporti metallici e non.\nRestauro e conservazione.\nAttraverso la business unit Light For Art, El.En. produce laser e sistemi per il restauro conservativo di opere d'arte. In questo settore l\u2019azienda ha spesso avviato iniziative di mecenatismo per la tutela del patrimonio artistico.\nDati economici e finanziari.\nDal bilancio al 31 Dicembre 2020 risulta che il Gruppo El.En. ha un fatturato consolidato di circa 410 milioni di Euro ed un utile netto consolidato di 20 milioni di Euro.\nAl 31 Dicembre 2020 il gruppo El.En. ha circa 1.600 dipendenti in tutto il mondo, di cui circa 700 in organico alla capogruppo.\nConsiglio di amministrazione.\nAttualmente (marzo 2021) il consiglio di amministrazione \u00e8 cos\u00ec composto:\nPrincipali partecipazioni.\nNel marzo 2021 le quote di partecipazione dell'azienda sono cos\u00ec composte: "}
{"id": "1166971", "revid": "767487", "url": "https://it.wikipedia.org/wiki?curid=1166971", "title": "Karate Kid 4", "text": "Karate Kid 4 (\"The Next Karate Kid\") \u00e8 un film del 1994 diretto da Christopher Cain. \nIl film \u00e8 ambientato qualche anno dopo \"Karate Kid III - La sfida finale\".\nTrama.\nIl film inizia inquadrando la giovane Julie Pierce ed evidenziando i problemi che ha a scuola, ovvero il pessimo rendimento ed i continui fastidi da parte di ragazzi che fanno parte del gruppo dell'\"Alpha Elite\" ed in particolare dal loro capo, Ned. Lei \u00e8 orfana di entrambi i genitori, morti in un incidente stradale tre anni prima, e vive con la nonna Louisa, che non sa pi\u00f9 che fare con lei e decide di prendersi una vacanza in California, su consiglio del maestro Miyagi, nella sua casa, lasciando la ragazza con lui. All'inizio Julie \u00e8 molto ostile con Miyagi, il quale cerca di aiutarla a cercare un proprio equilibrio durante la loro prima brutta lite. Uscendo di casa, Julie sta per essere investita ma con un salto di karate riesce a salvarsi. Notando il salto appena fatto, Miyagi crede che tramite il karate la protagonista riuscir\u00e0 a trovare un suo equilibrio. La ragazza, intanto, conosce a scuola un ragazzo, Eric McGowen, con il quale, nel corso del film, instaura una storia d'amore; la ragazza chiede a Miyagi se pu\u00f2 prendere lezioni di karate da lui, ma per pagarlo dovr\u00e0 fare prima i compiti arretrati ed andare bene a scuola. Julie sembra avere dei miglioramenti ed anche la sua storia comincia a decollare; una notte, di nascosto, Julie va a scuola per dar da mangiare ad Angel, un falco che sta accudendo da tempo poich\u00e9 ferito ad un'ala, ma mentre sta scendendo dal tetto viene trovata dall'\"Alpha Elite\" i quali la inseguono invano dato che Julie riesce a scappare e ad attivare l'allarme della scuola. Questo gesto, per\u00f2, le coster\u00e0 la sospensione dalle lezioni scolastiche per due settimane e Miyagi decide di portarla in un monastero dei suoi amici, dove le insegna il karate. Qui Julie ritrova se stessa e quando ritorna a casa \u00e8 un'altra persona, e insieme a Miyagi libera anche il suo falco, ma dovr\u00e0 affrontare la sfida pi\u00f9 grande: la sera del ballo, Eric viene attaccato dal gruppo dell'\"Alpha Elite\" ma Julie riesce a batterli, con l'aiuto di Miyagi, che batte il colonnello Dugan, l'allenatore dell'\"Alpha Elite\".\nProduzione.\nLa pellicola \u00e8 stata realizzata principalmente nel Massachusetts. Si possono ricordare:\nLe scene iniziali vennero girate a Fort Myer, Virginia."}
{"id": "1166972", "revid": "63945", "url": "https://it.wikipedia.org/wiki?curid=1166972", "title": "Concerton for Group and Orchestra", "text": ""}
{"id": "1166974", "revid": "466539", "url": "https://it.wikipedia.org/wiki?curid=1166974", "title": "Sberbank", "text": "Sberbank (, ), contrazione di Sberegatel'nyj bank (, ovvero \"cassa di risparmio\") \u00e8 una banca di Stato russa con sede a Mosca.\nMaggior gruppo bancario del Paese e dell'Europa dell'Est, \u00e8 ad aprile 2020 il 60\u00ba gruppo bancario al mondo per capitalizzazione nonch\u00e9 unico russo nei primi cento di tale classifica.\nIl 52,32% delle quote societarie \u00e8 di propriet\u00e0 della Banca centrale russa, mentre il resto delle azioni \u00e8 distribuito tra investitori privati (con una partecipazione straniera stimata ad oltre il 43%); il pi\u00f9 importante tra questi ultimi \u00e8 la societ\u00e0 d'investimento statunitense Vanguard Group (1,63%).\nStoria.\nLe origini di Sberbank risalgono alla riforma finanziaria implementata nel 1841 dal conte russo-tedesco Georg Cancrin, quando in Russia fu creata la prima rete di casse di risparmio statali. Alla fine del XIX secolo, questa raggiunse quasi punti vendita con oltre 2 milioni di depositanti. Dal 1905, le casse di risparmio furono autorizzate a vendere assicurazioni, e, dopo il 1910, esse iniziarono a sovvenzionare gli istituti di cooperazione creditizia e ad estendere prestiti ai piccoli istituti di credito. Pi\u00f9 tardi, nel 1915, iniziarono altres\u00ec ad accettare il deposito di titoli di Stato.\nDopo la Rivoluzione d'ottobre del 1917, il sistema di casse di risparmio statali prosegu\u00ec le proprie attivit\u00e0 e crescita sotto la gestione del Ministero delle finanze dell'URSS, che lo ribattezz\u00f2 \"Sistema di casse di risparmio del lavoro statale\". Dal 1926, gli sportelli delle banche di risparmio furono utilizzati per pagare gli stipendi degli operai e degli impiegati, nonch\u00e9 per distribuire i biglietti della lotteria di Stato e per collocare i titoli di Stato presso il pubblico. Le casse di risparmio introdussero quindi servizi pi\u00f9 ampi come i trasferimenti di denaro.\nAlla fine degli anni '80, il sistema delle casse di risparmio sovietiche contava quasi 80.000 filiali. Nell'ambito delle riforme della Perestrojka di Michail Gorba\u010d\u00ebv, nel 1987 i punti vendita delle casse di risparmio vennero riorganizzati nella Cassa di risparmio dell'URSS. All'interno di quest'ultima furono create casse di risparmio separate nelle Repubbliche sovietiche. Dopo lo scioglimento dell'URSS, le ex casse di risparmio repubblicane divennero casse di risparmio statali dei nuovi stati post-sovietici indipendenti.\nNel 1991, la Cassa di risparmio della RSFSR \u00e8 stata riorganizzata nella Cassa di risparmio commerciale per azioni della Federazione Russa (\"Sberbank of Russia\", quindi \"Sberbank\").\nSanzioni internazionali.\nIn seguito all'annessione della penisola di Crimea da parte della Russia nel 2014, ed in ragione delle interconnessioni tra azienda e Governo russo, l'amministrazione Obama e l'Unione europea hanno aggiunto Sberbank e le sue sussidiarie all'elenco di aziende russe sottoposte a sanzioni internazionali."}
{"id": "1166984", "revid": "63945", "url": "https://it.wikipedia.org/wiki?curid=1166984", "title": "H to He Who Am the Only One", "text": ""}
{"id": "1166986", "revid": "22356", "url": "https://it.wikipedia.org/wiki?curid=1166986", "title": "Trilophosauria", "text": "I trilofosauri (Trilophosauria) sono un piccolo gruppo di rettili estinti, fossili del Triassico superiore (circa 220 milioni di anni fa). I loro resti si rinvengono in Europa e in Nordamerica.\n\"Varani\" erbivori.\nLunghi in media due - tre metri, questi animali possedevano una forma generale del corpo che ricorda quella degli attuali varani. Le zampe, poste ai lati del corpo, erano corte e robuste, mentre la coda era molto lunga. La caratteristica pi\u00f9 notevole dei trilofosauri era per\u00f2 il cranio. Questo era di forma triangolare e molto sviluppato in altezza, estremamente compatto e dotato di un becco privo di denti nella parte anteriore. In quella posteriore, invece, erano presenti strani denti espansi in senso trasversale, dotati di aguzze superfici taglienti e adatti a triturare materiale vegetale. Il cranio, inoltre, era sprovvisto della classica finestra temporale presente di norma nei diapsidi, cos\u00ec come della finestra mascellare. Le orbite erano grandi e poste in alto nel cranio.\nIpotesi sullo stile di vita.\nQueste strane caratteristiche hanno portato i paleontologi a elaborare diverse ipotesi riguardanti il modo di vita dei trilofosauri. Probabilmente questi animali erano dotati di una possente muscolatura cranica, che permetteva ai trilofosauri di esercitare una pressione notevole sul cibo, anche se non potevano sminuzzarlo con movimenti laterali della mandibola. Forse i trilofosauri si cibavano di vegetazione particolarmente dura e ricca di silicio, che veniva tagliata dal potente becco e schiacciata dai denti posteriori.\nUn'ipotesi alternativa vedrebbe i trilofosauri come dotati di un cranio costruito per sopportare forti stress improvvisi; il becco, in questo caso, avrebbe tagliato il cibo, che poi sarebbe stato triturato dai denti posteriori. Forse il cibo dei trilofosauri consisteva in duro materiale fibroso, o forse ricoperto da un forte strato esterno.\nParentele e classificazione.\nLe strane caratteristiche del cranio (e la mancanza della finestra temporale pi\u00f9 bassa) aveva portato in un primo tempo i paleontologi a classificare i trilofosauri come parenti primitivi dei plesiosauri e dei notosauri. Successivamente, altri studi li hanno avvicinati ai rincosauri, nell'ambito degli arcosauromorfi. Sono noti solo tre generi di trilofosauri: gli europei \"Variodens\" e \"Tricuspisaurus\", e il nordamericano \"Trilophosaurus\". Un altro genere dubbio, \"Anisodontosaurus\", \u00e8 conosciuto in strati del Triassico inferiore del Nordamerica. Altre forme enigmatiche attribuite ai trilofosauri (o strettamente imparentate) sono \"Spinosuchus\" e \"Teraterpeton\"."}
{"id": "1166990", "revid": "22356", "url": "https://it.wikipedia.org/wiki?curid=1166990", "title": "Trilofosauri", "text": ""}
{"id": "1166992", "revid": "2180990", "url": "https://it.wikipedia.org/wiki?curid=1166992", "title": "Il mondo perduto (Arthur Conan Doyle)", "text": "Il mondo perduto (\"The Lost World\"), edito anche come Un mondo perduto, \u00e8 un romanzo fantastico del 1912 di Arthur Conan Doyle. \u00c8 una delle opere di riferimento del filone avventuroso del \"mondo perduto\" sviluppatosi a cavallo tra Ottocento e Novecento e da esso sono stati tratti numerosi film.\nNarra di una spedizione su un tepui (ossia un altopiano caratteristico della regione della Gran Sabana, in Venezuela) dove sopravvivono animali preistorici (dinosauri e altre creature scampate all'estinzione).\nIn questo romanzo \u00e8 introdotto il personaggio del professor Challenger, che Conan Doyle riprese in seguito, rendendolo protagonista di un ciclo narrativo di romanzi scientifici e racconti precursori della moderna fantascienza.\nFu pubblicato in italiano per la prima volta nel 1913 ne \"La Domenica del Corriere\".\nTrama.\nLa vicenda \u00e8 narrata in prima persona da Edward Malone, un giornalista della \"Daily Gazette\", che racconta di un viaggio intrapreso per fare colpo sulla donna dei suoi sogni. A Malone \u00e8 affidato il non facile compito di intervistare il burbero professore George Challenger di Rotherfield, un noto zoologo e scienziato con l'avversione per i giornalisti.\nMalone si reca ad intervistarlo e lui (dopo un primo momento di collera) gli illustra le proprie teorie. Challenger si era recato qualche anno prima in un altopiano in Sud America, poco lontano dal Rio delle Amazzoni. In quella zona il professore aveva trovato antichi resti di vita preistorica, ma in seguito si era reso conto di avere trovato una terra ancora abitata da animali della Preistoria. La comunit\u00e0 degli scienziati londinesi tuttavia non gli aveva creduto per mancanza di prove: lo Pterodactylus da lui catturato gli era sfuggito e le foto scattate si erano rovinate. Challenger propone dunque di partire per una seconda spedizione verso il Sud America, alla quale prenderanno parte il professor Summerlee, il suo rivale di sempre, l'impulsivo cacciatore lord John Roxton e lo stesso Malone.\nDurante il viaggio i quattro compagni restano intrappolati nell'altopiano, e in quell'occasione rinvengono ancora in vita animali preistorici quali l'iguanodonte e il tirannosauro. Assegnano all'altopiano il nome \"Terra di Maple White\", in memoria dell'esploratore americano che, anni prima, lo aveva scoperto. Inoltre, scoprono l'esistenza di particolari primati non molto socievoli dai quali vengono rapiti il professore Summerlee e Challeger assieme ad alcuni ostaggi di una primitiva trib\u00f9 di indios; successivamente vengono liberati da Roxtone Malone.\nRiescono infine a tornare in Inghilterra, portando come prova uno Pterodactylus vivo all'interno di una cassa, che riesce tuttavia a fuggire sotto gli occhi di tutti.\nL'opinione pubblica li omaggia e Challenger non \u00e8 pi\u00f9 creduto pazzo. Inoltre nell'acrocoro Lord Roxton scopre dei diamanti grezzi, che fruttano loro grandi guadagni. Grazie ai soldi ricavati Challenger apre un museo privato, Summerlee si ritira dall'insegnamento mentre Malone e lord Roxton decidono di organizzare una nuova spedizione verso il mondo perduto.\nFonti di ispirazione.\nConan Doyle trasse ispirazione per questo romanzo dalla grande suggestione suscitata dalla conquista (avvenuta nel 1884) della cima del tepui Roraima. Questo, infatti, non solo con i suoi 2800 metri \u00e8 il pi\u00f9 alto tra tutti i tepui venezuelani, ma \u00e8 anche un caso di straordinario interesse biologico e geologico, poich\u00e9 la sua inaccessibilit\u00e0 ha determinato un processo evolutivo del tutto indipendente da quello del territorio circostante. Vi si trovano effettivamente specie animali e vegetali del tutto assenti nel resto del mondo. La conquista della sua cima richiese molte spedizioni, effettuate nel corso di almeno mezzo secolo.\nFilmografia.\nAl romanzo sono ispirati vari film e una serie televisiva:\nInfluenza culturale.\nIl romanzo \u00e8 una delle opere pi\u00f9 note del filone avventuroso del \"mondo perduto\" che si svilupp\u00f2 e fu popolare nella tarda epoca vittoriana a cavallo tra Ottocento e Novecento. In particolare influenz\u00f2 tutte le successive opere che narravano di \"terre perdute\" con caratteristiche preistoriche e popolate di dinosauri, anche nel cinema grazie alla trasposizione cinematografica del 1925, prima di una serie di pellicole cinematografiche direttamente tratte dal romanzo o solo ispirate al tema, tra cui \"King Kong\" del 1933.\nOpere recenti con evidenti richiami all'opera di Conan Doyle - fin dal titolo - sono inoltre il romanzo \"Il mondo perduto\" (1995) di Michael Crichton e il film \"Il mondo perduto - Jurassic Park\" del 1997 tratto dal romanzo (di cui alcune scene sono state girate proprio sul tepui Roraima). \u00c8 la base anche per una storia omonima a fumetti pubblicata sulla rivista \"Topolino\", e anche di una storia di Zagor uscita nel 2013."}
{"id": "1166997", "revid": "642594", "url": "https://it.wikipedia.org/wiki?curid=1166997", "title": "Sem\u00ebn Timo\u0161enko", "text": ""}
{"id": "1166999", "revid": "1305772", "url": "https://it.wikipedia.org/wiki?curid=1166999", "title": "Gaio Aufidio Vittorino", "text": ""}
{"id": "1167003", "revid": "984922", "url": "https://it.wikipedia.org/wiki?curid=1167003", "title": "Vittima e omicida", "text": "Vittima e omicida (\"Cries Unheard: The Donna Yaklich Story\") \u00e8 un film per la televisione del 1994 diretto da Armand Mastroianni.\nTrama.\nUn giorno, Donna Yaklich, incontra un poliziotto, Dennis, con il quale nascer\u00e0 una romantica storia d'amore.\nMa Dennis, ossessionato con la muscolatura e i suoi steroidi diventa aggressivo e Donna decide cos\u00ec di lasciarlo. Lui per\u00f2 non lo accetta e far\u00e0 di tutto per riaverla."}
{"id": "1167004", "revid": "33689", "url": "https://it.wikipedia.org/wiki?curid=1167004", "title": "Gaio Aufidio Vittorino (console 200)", "text": "Membro della \"gens Aufidia \"(Alfidia), Vittorino era originario di \"Pisarum\" in Umbria; suo padre era Gaio Aufidio Vittorino, console nel 155 e 183, suo fratello era Marco Aufidio Frontone, console nel 199. Nel 200 Vittorino resse il consolato assieme al nipote di Marco Aurelio, Tiberio Claudio Severo Proculo."}
{"id": "1167005", "revid": "115713416", "url": "https://it.wikipedia.org/wiki?curid=1167005", "title": "Alessandro Fantini", "text": ""}
{"id": "1167008", "revid": "6923", "url": "https://it.wikipedia.org/wiki?curid=1167008", "title": "The Poison", "text": "The Poison \u00e8 l'album di debutto del gruppo musicale gallese Bullet for My Valentine, pubblicato il 3 ottobre 2005 nel Regno Unito dalla Visible Noise Records e il 14 febbraio 2006 negli Stati Uniti dalla Trustkill Records.\nDall'album sono stati estratti quattro singoli: \"4 Words (To Choke Upon)\", \"Suffocating Under Words of Sorrow (What Can I Do)\", \"All These Things I Hate (Revolve Around Me)\" e \"Tears Don't Fall\".\nTracce.\nRipubblicazione.\nThe Poison \u00e8 stato nuovamente pubblicato nel Regno Unito il 28 agosto 2006, attraverso la Visible Noise Records. L'album contiene due dischi, con quattro tracce bonus (due b-sides &amp; due tracce dal vivo) nel primo, mentre il secondo disco \u00e8 un DVD che contiene sei video della band.\nEdizione giapponese.\nL'album in Giappone \u00e8 stato pubblicato il 30 gennaio 2006 attraverso le case di registrazione Sony BMG."}
