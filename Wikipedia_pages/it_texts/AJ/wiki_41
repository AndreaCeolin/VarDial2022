{"id": "1139496", "revid": "119855442", "url": "https://it.wikipedia.org/wiki?curid=1139496", "title": "Episodi di Buffy l'ammazzavampiri (quarta stagione)", "text": "La quarta stagione della serie televisiva Buffy l'ammazzavampiri \u00e8 andata originariamente in onda dal 5 ottobre 1999 al 23 maggio 2000.\nL'antagonista principale \u00e8 Adam\nLa matricola.\nTrama.\nDopo le vacanze estive \u00e8 il momento di iniziare una nuova vita al college. Mentre Willow e Oz sono entusiasti del nuovo ambiente, Buffy si trova molto spaesata tanto da desiderare di tornarsene a casa. Anche Xander torna dalle vacanze, passate in uno strip club per signore, mentre Giles ora disoccupato dice a Buffy che deve cavarsela da sola senza il suo aiuto.\nDurante una passeggiata nell'immenso campus universitario Buffy conosce un ragazzo di nome Eddy che il giorno dopo scompare misteriosamente. Buffy cerca di indagare ma si trova a dover fronteggiare una vampira di nome Sunday che le d\u00e0 del filo da torcere. Buffy, decide di fuggire, ma torna all'attacco quando scopre che Sunday le ha rubato tutte le sue cose. Grazie a Xander e al gruppo riuscir\u00e0 a sconfiggerla.\nFuga dall'oltretomba.\nTrama.\nBuffy non sopporta la sua nuova compagna di stanza del college, Kathy. La ragazza \u00e8 molto sospettosa, soprattutto vedendo uscire Buffy continuamente di notte. Una sera decide di seguirla e si trova coinvolta in attacco da parte di un demone. Successivamente la tensione tra Kathy e Buffy diventa insostenibile, si fanno dispetti a vicenda, ma il tutto peggiora quando Buffy e Kathy iniziano ad avere strani sogni.\nGiles decide di indagare e scopre che il sogno di Buffy \u00e8 un rituale per portare via l'anima ad una persona. Buffy crede che Kathy sia un demone, tra lo scetticismo dei suoi amici che si dovranno ricredere molto presto.\nInfatti si scoprir\u00e0 che Kathy \u00e8 davvero un demone ed \u00e8 lei che sta cercando di portare via l'anima a Buffy per non essere riportata nella sua dimensione. Fortunatamente Giles scopre tutto e inverte l'incantesimo.\nL'accecante luce del giorno.\nTrama.\nSpike torna a Sunnydale insieme ad Harmony che ora \u00e8 la sua ragazza, per cercare la Gemma di Amara, una specie di sacro Graal per i vampiri in grado di renderli invincibili. Nel frattempo Buffy fa amicizia con Parker, e dopo essere stata ad una festa con lui, ci va a letto. Il giorno dopo Parker la ignora, lasciando Buffy nello sconforto.\nAnya torna e chiede a Xander della loro relazione, lasciandolo stupito quando si presenta davanti a lui completamente nuda, chiedendogli una storia basata principalmente sul sesso, per dimenticarlo e per smettere di pensare a lui.\nSpike che ben presto riesce a trovare la Gemma, si dirige in pieno giorno al campus e assiste alla scena in cui Parker scarica Buffy. La deride e tra i due inizia una lotta. Fortunatamente Buffy riesce a strappargli l'anello; Giles vorrebbe distruggerlo, ma Buffy decide di mandarlo ad Angel, tramite Oz.\nIl sapore del terrore.\nTrama.\n\u00c8 la notte di Halloween, e nonostante Buffy sia a terra per la storia con Parker, decide di andare ad una festa. Buffy vestita da Cappuccetto Rosso, Willow da Giovanna d'Arco, Oz da Dio, Xander da James Bond e Anya, che non riesce ad arrivare in tempo, da coniglio. La festa si rivela terrorizzante poich\u00e9 il simbolo disegnato in soffitta da uno dei ragazzi, venendo a contatto con il sangue di Oz, che si taglia mentre ripara l'impianto acustico, ha risvegliato il Demone della paura che rende reali le paranoie dei ragazzi: Xander diventa invisibile agli occhi dei suoi amici, Oz si trasforma in lupo, Willow sbaglia un incantesimo e Buffy finisce nei sotterranei dove uno zombie le dice di essere tutta sola. Fortunatamente Anya che vede scomparire una finestra nella casa, avverte Giles, che armato di una sega a motore da boscaiolo, d\u00e0 una mano ai ragazzi a sconfiggere il demone.\nBirra stregata.\nTrama.\nBuffy continua a sognare di salvare la vita a Parker e che lui torna da lei. Parker fa lo scemo con altre ragazze, mentre Oz sembra attratto da Veruca una ragazza che canta in un gruppo. Buffy sempre pi\u00f9 depressa inizia a bere birra insieme ad un gruppo di universitari, mentre Xander che lavora come barista, osserva la sua amica ubriacarsi.\nLa situazione peggiora quando i ragazzi che hanno bevuto la birra si trasformano in primitivi, Buffy compresa. Nonostante lo stato in cui si trova, Buffy ha la lucidit\u00e0 di salvare Parker da un incendio, ma quando lui le chiede scusa per quello che ha fatto, lei da vera selvaggia lo colpisce con una specie di clava atterrandolo.\nLupi mannari.\nTrama.\n\u00c8 la notte prima della luna piena, e Oz si rinchiude in gabbia. Durante la notte scappa. La mattina dopo si ritrova nella foresta nudo e accanto a lui nelle stesse condizioni Veruca, anch'ella un lupo mannaro. Oz non ricorda di aver fatto l'amore con lei e scappa. Quando Willow va da lui, si comporta in modo schivo facendola insospettire.\nNel frattempo Spike viene catturato da alcuni uomini armati, gi\u00e0 visti aggirarsi per il campus.\nLa notte successiva prima che Oz si chiuda in gabbia, viene raggiunto da Veruca che lo esorta a lasciarsi andare ai suoi istinti animaleschi. Oz per impedirle di restare all'esterno della gabbia la tira all'interno insieme a lui, e qui passano la notte insieme. Il mattino dopo quando Willow va ad aprire la gabbia, li trova nudi e abbracciati. Successivamente Veruca cerca di uccidere Willow, ma Oz la ferma uccidendola. Non in grado di affrontare i suoi istinti animaleschi, decide di lasciare Willow e Sunnydale per andare in cerca di un luogo in cui poter controllare il suo potere.\nLe pattuglie della notte.\nTrama.\nSpike si sveglia in una cella, nella sede dell'organizzazione governativa dedita al contenimento e allo studio degli \"ostili\". Anche Riley lavora per loro, insieme a Forrest e alla professoressa Walsh che ne \u00e8 il capo.\nDi giorno \u00e8 un ragazzo come tutti gli altri, ma quando occorre si trasforma in un soldato: Riley Finn, l'assistente di psicologia, che nel frattempo non sopporta sentir parlare male di Buffy e capisce che gli piace.\nSpike riesce con l'astuzia a fuggire e torna da Harmony, che per\u00f2 offesa per come \u00e8 stata trattata lo caccia. Spike pensa che sia tutta colpa della cacciatrice e cos\u00ec decide di ucciderla. Prima per\u00f2 cerca di vampirizzare Willow, ma si accorge di non potere pi\u00f9 mordere nessuno a causa di atroci dolori che lo colpiscono alla testa quando cerca di fare del male a qualcuno. L'organizzazione gli ha impiantato un chip nel cervello.\nCrampi.\nTrama.\nDurante alcuni scavi Xander cade in una vecchia Missione Chumach, provocando il risveglio di uno spirito che inizia ad uccidere tutte le autorit\u00e0 della citt\u00e0.\nBuffy si appresta a preparare da vera matriarca, una bella cena per il Giorno del Ringraziamento che festeggeranno a casa di Giles. Nel frattempo Angel arriva a Sunnydale per proteggere Buffy dal pericolo. Il suo amico Doyle infatti ha avuto una visione in cui la vedeva in pericolo. Angel si fa vivo con tutta la gang tranne che con Buffy, per evitare di farla soffrire.\nBen presto lo spirito dell'Indiano risveglia altri spiriti che attaccano la casa di Giles nel tentativo di uccidere Buffy, il nemico pi\u00f9 grande di tutti in quanto \u00e8 la pi\u00f9 forte. Nel frattempo anche Spike, ormai indifeso, prende parte alla lotta, anche se legato ad una sedia e trafitto da decine di frecce, per fortuna sua mai al cuore.\nXander, alla cena, si fa sfuggire il ritorno di Angel davanti a tutti, compresa Buffy.\nQualcosa di blu.\nTrama.\nLa gang tiene imprigionato Spike a casa di Giles, per cercare di ottenere informazioni sull'Organizzazione. Willow nel frattempo \u00e8 talmente disperata in seguito all'abbandono di Oz, che decide di fare un incantesimo per far in modo che ogni suo desiderio si realizzi, con la speranza di far smettere il dolore. L'incantesimo sembra non funzionare, fino a quando grazie alle parole di Willow, Giles diventa cieco, Buffy e Spike innamorati e in procinto di sposarsi fanno progetti per il loro futuro baciandosi davanti al povero Giles, e Xander diventa una calamita per i demoni. Ben presto Xander capisce che \u00e8 tutta colpa di Willow che nel frattempo viene rapita da D'Hoffrin, il demone che in passato diede i poteri ad Anya. D'Hoffrin propone a Willow di diventare un demone della vendetta, ma lei rifiuta e torna appena in tempo per rompere l'incantesimo e salvare i suoi amici.\nL'urlo che uccide.\nTrama.\nA Sunnydale arrivano i Gentiluomini, demoni fiabeschi che tolgono la voce a tutti gli abitanti della citt\u00e0 per poter ricavare pi\u00f9 facilmente i sette cuori umani di cui necessitano.\nLa banda, sconvolta per la mancanza di voce, comunica con lavagnette e scrivendo messaggi. Nel contempo, anche alla sede dell'Organizzazione nessuno dei soldati sa cosa fare. Sia Buffy che Riley vanno in perlustrazione, mentre i Gentiluomini uccidono alcuni ragazzi del campus per estrarre loro il cuore. Anche Tara, la nuova amica strega di Willow, viene attaccata.\nBuffy e Riley giungono in una torre dell'orologio in cui sono nascosti i Gentiluomini e si trovano faccia a faccia armati, rendendo palesemente chiaro quindi che entrambi nascondono un segreto.\nGrazie a Riley, Buffy riacquista la voce e con un urlo uccide i Gentiluomini.\nLa fine del mondo.\nTrama.\nBuffy e Riley devono discutere sulla loro situazione: Buffy confessa a Riley di essere la Cacciatrice di cui lui non ha mai sentito parlare, e Riley confessa a Buffy di far parte dell'Organizzazione, di cui invece Buffy sapeva gi\u00e0 molto. Decidono quindi di prendersi una pausa di riflessione. Durante la discussione un terremoto scuote Sunnydale e Buffy pensa subito alla fine del mondo. In effetti alcuni demoni stanno cercando di riaprire la Bocca dell'Inferno nel vecchio Liceo di Sunnydale. Nel frattempo Spike \u00e8 costretto a vivere nella cantina di Xander, indossando anche i suoi vestiti.\nTutti i ragazzi, Spike e Riley compresi vanno al liceo e combattono i demoni. Spike scopre con gusto di poter picchiare i demoni, nonostante il chip, mentre la gang scopre che Riley fa parte dell'Organizzazione. Alla fine Buffy e Riley capiscono di poter combattere insieme, mentre Spike sveglia Willow e Xander dicendo di voler andare a caccia di esseri malvagi, rinvigorito dalla possibilit\u00e0 di combattere almeno loro.\nUn uomo nuovo.\nTrama.\n\u00c8 il diciannovesimo compleanno di Buffy e i ragazzi le preparano una festa a sorpresa. Durante la festa Giles si rende conto di essere ormai un uomo senza nulla da fare, disoccupato e di cui nessuno ha pi\u00f9 bisogno. Mentre da solo cerca di catturare un presunto demone, si imbatte in Ethan con cui esce a bere un drink. Il giorno dopo Giles si risveglia ed \u00e8 un demone. Si reca subito da Xander che non lo riconosce. Solo Spike \u00e8 in grado di capire la lingua in cui parla, il Fyoral, e decide di aiutarlo in cambio di denaro. Giles inizia a comportarsi come un demone e prima di raggiungere Ethan, fa una tappa per spaventare a morte la professoressa Walsh che lui vede come sua rivale nella vita di Buffy. Giles trova Ethan, ma Buffy trova Giles-demone e credendolo solo un demone cerca di ucciderlo, ma guardandolo negli occhi capisce che si tratta di Giles. Cos\u00ec obbliga Ethan a rompere l'incantesimo e poi lo fa arrestare dall'Organizzazione.\nIl tranello.\nTrama.\nBuffy \u00e8 pronta per entrare a far parte dell'Iniziativa. Insieme a Riley scende nella sede e qui la professoressa Walsh le mostra alcune cose. Buffy si mostra molto curiosa ed inizia a fare numerose domande.\nPoco dopo Buffy e Riley escono in missione e dopo aver sconfitto un demone, finiscono per fare l'amore nella stanza di Riley, ma la Walsh li osserva da un monitor. La Walsh, temendo che Buffy possa essere un pericolo per il \"suo progetto\", cerca di eliminarla mandandola in una missione senza ritorno. La Walsh dice a Riley che Buffy \u00e8 morta gettandolo nello sconforto, ma Buffy riesce a sopravvivere e accusa la Walsh di omicidio davanti agli occhi di Riley.\nNel frattempo il progetto 314 si rivolta contro Walsh, uccidendola.\nLa fabbrica dei mostri.\nTrama.\nIl progetto 314 si rivela essere un demonoide di nome Adam costruito assemblando parti di demoni, di un umano e di una macchina. Mentre Adam \u00e8 a piede libero per la citt\u00e0 e lascia una scia di cadaveri, Riley non si sente bene e accusa Buffy di avere rapporti con i demoni anzich\u00e9 ucciderli. \u00c8 visibilmente scosso, trema e si comporta in modo strano. Buffy e Xander si recano all'Organizzazione per scoprire cosa lo faccia stare cos\u00ec e scoprono che la Walsh drogava tutti i ragazzi per renderli pi\u00f9 forti. Mentre si trovano all'Organizzazione, Riley li raggiunge, e anche Adam che si presenta a \"suo fratello, Riley\". Inizia una lotta, Buffy viene gettata a terra e Riley infilzato da Adam, che scappa felice per la visita istruttiva. I soldati decidono di portare Riley in un ospedale militare contro il volere di Buffy.\nLa ragazza dell'anno.\nTrama.\nMentre Buffy prepara un piano per far scappare Riley dall'ospedale, lo stesso Riley esce con le sue gambe e torna da Buffy. La gang al completo inizia a preparare un piano per sconfiggere Adam, ma qualcosa sta per accadere: Faith si sveglia dal coma. Completamente scombussolata viene a sapere della morte del Sindaco per mano di Buffy e della gang. Picchia una ragazza, le ruba i vestiti e va a casa di Giles dove spia Buffy e i ragazzi. Resta sorpresa di vedere Buffy baciare un ragazzo che non sia Angel.\nPiena di odio, se ne va per sfuggire alla polizia, ma viene avvicinata da un demone che le porta un regalo da parte del Sindaco. Con questo strano oggetto, fa visita a Joyce per ucciderla, ma Buffy arriva in suo aiuto. Dopo una lotta furibonda Faith scambia il suo corpo con quello di Buffy grazie al misterioso regalo del sindaco.\nChi sei?\nTrama.\nFaith \u00e8 riuscita a scambiare il suo corpo con quello di Buffy, che ora con il corpo di Faith viene rapita dagli uomini del Consiglio per essere uccisa. Faith nel corpo di Buffy prenota un volo per il mattino dopo, ma prima vuole vivere la vita di Buffy quindi partecipa ad una riunione della gang, va a ballare al Bronze dove incontra Willow che le presenta Tara, incontra Spike a cui fa una proposta indecente e infine va da Riley, con cui fa l'amore. Mentre sono a letto insieme resta sconvolta nel sentire Riley dirle \"ti amo\".\nIl giorno dopo va all'aeroporto, ma sente al TG che un gruppo di vampiri ha preso di mira una chiesa. Decide di andare, ma anche Buffy nel corpo di Faith \u00e8 l\u00ec dopo essere scappata dagli uomini del Consiglio. Grazie a Tara, Willow capisce che quella non \u00e8 la vera Buffy e mentre le due cacciatrici lottano, Buffy riesce a riprendersi il suo corpo.\nBuffy scopre quanto accaduto con Riley, mentre Faith se ne va da Sunnydale diretta verso Los Angeles.\nSuperstar.\nTrama.\nJonathan, Jonathan, Jonathan, tutti adorano Jonathan. Jonathan \u00e8 colui a cui tutti fanno riferimento, l'eroe della citt\u00e0, il comandante dell'Iniziativa, il campione di basket... Per ogni problema basta rivolgersi a Jonathan, fino a quando un demone con uno strano simbolo attacca una ragazza.\nBuffy, che come tutti adora Jonathan, si insospettisce: come \u00e8 possibile che lei, la Cacciatrice sia meno forte di Jonathan? Si scopre ben presto che Jonathan, ha fatto un incantesimo per far in modo che tutti lo amassero ed \u00e8 riuscito molto bene. Persino Riley e Xander lo considerano un mito.\nBuffy riesce a capire di che cosa si tratti e lo aiuta ad uccidere il demone creato involontariamente da lui stesso in seguito all'incantesimo. Buffy uccide il demone e tutto torna normale. Se non altro Jonathan, \u00e8 riuscito con i suoi utili consigli a far tornare Buffy e Riley insieme, in seguito alla breve separazione dovuta alla vicenda con Faith.\nLa casa stregata.\nTrama.\nL'intesa sessuale tra Buffy e Riley \u00e8 talmente forte, da portarli a farlo in ogni momento della giornata. In particolare durante una festa alla Lowell House, mentre i due piccioncini si danno da fare in camera da letto, nella casa si manifestano una serie di strani avvenimenti: gli ormoni di tutti i partecipanti sembrano schizzare alle stelle. Quando Anya e Xander litigano, Anya decide di portare alla festa Spike, ma ben presto tutti i partecipanti scappano a causa di un terremoto. Willow e Xander cercano di avvertire Buffy e Riley, che troppo presi non rispondono. La casa viene infestata da alcune presenze, che grazie a Giles scopriamo essere dovute al fatto che negli anni 60 quando la casa era sede di un rifugio per bambini senza tetto e sbandati, i loro desideri sessuali erano stati repressi dal regime del terrore della direttrice.\nPer cercare di calmare gli spiriti, che oramai si alimentano con la carica sessuale di Buffy e Riley, Giles e gli altri li invocano ma non riescono finch\u00e9 Xander e Anya non raggiungono la stanza di Riley e interrompono le loro effusioni.\nLuna nuova.\nTrama.\nMentre la gang \u00e8 impegnata a trovare il modo per distruggere Adam, Oz torna in citt\u00e0 dopo essere stato in Tibet per cercare di controllare la sua parte lupesca. Willow \u00e8 sconvolta ma \u00e8 felice di vedere che nonostante la luna piena Oz non si sia trasformato in lupo mannaro. Willow si chiede \"perch\u00e9 proprio adesso?\". Trova la forza di confessare a Buffy che tra lei e Tara c'\u00e8 qualcosa e che non sa come comportarsi con Oz.\nNel frattempo Oz sente l'odore di Willow addosso a Tara e capisce che tra loro c'\u00e8 qualcosa. Si trasforma in lupo mannaro davanti a lei, ma viene catturato dall'Iniziativa. Quando Riley scopre che il lupo catturato \u00e8 Oz, lo aiuta a scappare, ma viene messo in prigione. Buffy, Xander e Willow vanno all'iniziativa per farli fuggire. Riley diserta, mentre Oz decide di lasciare la citt\u00e0, questa volta per sempre.\nQuesta puntata fu inizialmente non trasmessa da Italia 1 durante la trasmissione italiana della quarta stagione. Fu poi trasmessa durante le repliche della quarta stagione nel 2004.\nIl seme della discordia.\nTrama.\nAdam convince Spike a lavorare per lui, e come prima cosa Spike cerca di mettere il seme della discordia tra Buffy e i suoi amici, per far in modo che la cacciatrice sia da sola ad affrontare Adam. Nel frattempo Riley, essendo un disertore, \u00e8 costretto a rifugiarsi nel vecchio liceo, ma in un tentativo di soccorso di alcuni suoi amici si trova davanti Angel. Angel dice a Riley che gli ha rubato sua amata. Credendo che sia tornato malvagio, lo attacca, venendo facilmente sconfitto. Poco dopo Angel si presenta alla porta di Buffy. \u00c8 tornato per chiederle scusa in seguito al comportamento scorretto che ha avuto nei suoi confronti quando lei \u00e8 stata a Los Angeles (dove ora si trova anche Faith). Buffy accetta le sue scuse e Angel prima di andarsene, le dice che Riley non gli piace. Buffy lo ringrazia e torna da Riley, che teme che Buffy voglia tornare con Angel. Buffy lo rassicura dicendogli che lo ama. Poi Buffy confessa a Riley che il suo amico Forrest \u00e8 stato ucciso da Adam. Riley furioso e dispiaciuto va a cercare Adam. Buffy intanto a casa di Giles litiga con i suoi amici.\nForza primordiale.\nTrama.\nAdam \u00e8 riuscito ad attirare verso di s\u00e9 Riley grazie ad un chip che la professoressa Walsh aveva messo vicino al cuore del ragazzo. Adam infatti si sta dando da fare per portare a termine il suo piano: far in modo che vi sia una strage di demoni e umani all'Organizzazione, in modo da poter creare un esercito di Demonoidi come lui. Oltre a Forrest che ora \u00e8 un demone come lui, anche la Walsh ed Angleman sono stati rianimati sotto forma di zombie.\nBuffy nel frattempo capisce che dietro alla lite con i suoi amici c'\u00e8 lo zampino di Spike che lavora per Adam, in cambio della rimozione del chip. Infiltratasi nei meandri dell'Organizzazione, la gang ingaggia uno scontro finale con Adam. Ricorrendo ad un antico incantesimo attingendo potere dalla Prima Cacciatrice, Willow, Xander e Giles uniscono i loro spiriti al corpo di Buffy rendendola una cacciatrice pi\u00f9 forte, capace di usare la magia e recitare incantesimi in lingue morte, che riesce a uccidere Adam estirpandogli il generatore di energia dal petto.\nI grandi capi di Washington, capiscono che il loro progetto \u00e8 fallito e ordinano di bruciare la sede dell'Organizzazione per cancellare ogni traccia.\nSonni agitati.\nTrama.\nDopo la sconfitta di Adam e dell'Iniziativa, la gang si concede una serata tranquilla insieme, ma mentre si preparano a guardare un film, cadono tutti addormentati. Ognuno di loro fa sogni piuttosto strani, dovuti all'incantesimo unificatore realizzato per sconfiggere Adam: elemento comune la presenza della Prima cacciatrice, che si presenta alla gang tramite Tara. I sogni sono piuttosto confusi e l'ambientazione \u00e8 tipicamente onirica ma rivelano tutte le paure e le paranoie di Willow, Buffy, Xander e Giles.\nNei sogni di ognuno di loro appaiono anche Oz, Spike, Riley e il preside Snider.\nIl ruolo della Prima Cacciatrice appare immediatamente importante per la stagione successiva. Inoltre, le era stato comunicato nei sogni che qualcosa di inatteso sarebbe arrivato e la avrebbe colta impreparata; proprio nella scena finale vede una camera nuova nella sua casa, completamente vuota, che dalla prossima stagione sarebbe appartenuta alla \"sorella\" Dawn."}
{"id": "1139498", "revid": "4106", "url": "https://it.wikipedia.org/wiki?curid=1139498", "title": "Aethelwalh of Sussex", "text": ""}
{"id": "1139502", "revid": "173933", "url": "https://it.wikipedia.org/wiki?curid=1139502", "title": "Accessori PlayStation 3", "text": ""}
{"id": "1139503", "revid": "173933", "url": "https://it.wikipedia.org/wiki?curid=1139503", "title": "Accessori PS3", "text": ""}
{"id": "1139506", "revid": "125292623", "url": "https://it.wikipedia.org/wiki?curid=1139506", "title": "Braccagni", "text": "Braccagni \u00e8 una frazione del comune italiano di Grosseto, in Toscana.\nGeografia fisica.\nSituato nella parte settentrionale del territorio comunale, sorge ai piedi della collina di Montepescali, che costituisce una delle propaggini sud-occidentali di Monte Leoni. Il paese delimita a nord la piana di Grosseto, al centro della Maremma grossetana. Dista circa 12\u00a0km dalla citt\u00e0 capoluogo.\nClima.\nDati: sir Toscana\nStoria.\nLa nascita del paese di Braccagni viene fatta risalire al 1846, quando il montepescalino Giuseppe Braccagni (1784 \u2013 1852) apr\u00ec nel piano lungo la strada Aurelia una stazione di posta con osteria, nota comunemente come \"il Braccagni\". Nel 1864, con l'apertura della ferrovia Tirrenica e la realizzazione di una stazione ai piedi della collina di Montepescali, inizi\u00f2 a formarsi il primo nucleo del paese, intorno alla posta del Braccagni. Nel 1911 venne realizzato un secondo nucleo, il cosiddetto \"Braccagni Nuovo\" o \"Braccio della Stazione\", con il palazzo Pieraccini, un mulino ed un'osteria, mentre nel 1922 fu costruita la prima cabina elettrica. Fu deciso poi che dal 1\u00ba luglio 1923 il nuovo paese che si stava andando a formare avrebbe preso il nome di \"Montepescali Stazione\", ma tale cambiamento non avvenne mai. Nel 1928 venne asfaltata la via Aurelia che attraversava il paese, prima di allora strada bianca. Con la costruzione della chiesa (1940), del distributore di benzina (1953), della scuola elementare (1954) e del campo sportivo (1954), Braccagni assunse definitivamente l'aspetto e l'identit\u00e0 di un moderno paese rurale.\nSociet\u00e0.\nEvoluzione demografica.\nQuella che segue \u00e8 l'evoluzione demografica della frazione di Braccagni.\nCultura.\nEventi.\nOgni anno si tiene a Braccagni la Fiera del Madonnino, EXPO del comune di Grosseto, giunta alla quarantesima edizione nel 2018.\nDi notevole interesse sono anche il \"Maremma Wine Shire\", dedicata al vino maremmano che ha riportato un discreto successo tanto da essere stata riproposta anche a Verona, Milano e Roma, e il \"Maremma Food Shire\", incentrata invece sui prodotti locali. Entrambi gli eventi erano ospitati presso il centro fieristico del Madonnino, ma a partire dal 2013 sono stati trasferiti nel centro storico di Grosseto con l'ideazione della kermesse combinata \"Maremma Wine&amp;Food Shire\".\nGeografia antropica.\nLa frazione \u00e8 stata fino al 2011 la sede della circoscrizione n.7 \"Braccagni-Montepescali\".\nIntorno al paese sono poi situate altre localit\u00e0 che dipendono da esso, le cui principali sono: Acquisti (85 abitanti), Madonnino (8 ab.), dove \u00e8 situata una grande area artigianale ed il polo fieristico di Grosseto, e Versegge (137 ab.).\nInfrastrutture e trasporti.\nStrade.\nBraccagni \u00e8 servita da uno svincolo della superstrada Variante Aurelia tra Livorno e Grosseto. Lo svincolo \u00e8 situato in localit\u00e0 Madonnino, a nord dell'abitato tra il centro della frazione e il polo fieristico del comune di Grosseto.\nFerrovie.\nA Braccagni, data la sua posizione ai piedi della collina di Montepescali, \u00e8 situata la stazione di Montepescali, posta lungo la ferrovia Tirrenica ed inaugurata nel 1864. Per questo, inizialmente, il paese di Braccagni era noto anche con il nome di \"Montepescali Stazione\".\nSport.\nA Braccagni \u00e8 situato il vecchio campo sportivo \"Valentino Mazzola\", inaugurato nel 1954. Qui ha sede l'Unione Sportiva Braccagni, fondata nel 1965, attualmente militante nel campionato di terza categoria."}
{"id": "1139507", "revid": "110157", "url": "https://it.wikipedia.org/wiki?curid=1139507", "title": "Provincia di Chiang Rai", "text": "La provincia di Chiang Rai si trova in Thailandia e fa parte del gruppo regionale della Thailandia del Nord. Si estende per 11.678\u00a0km\u00b2, ha 1.236.961 abitanti ed il capoluogo \u00e8 il distretto di Mueang Chiang Rai. La citt\u00e0 principale \u00e8 Chiang Rai.\nSuddivisione amministrativa.\nLa provincia \u00e8 suddivisa in 18 distretti (\"amphoe\"). Questi a loro volta sono suddivisi in 124 sottodistretti (\"tambon\") e 1510 villaggi (\"muban\")."}
{"id": "1139512", "revid": "119117464", "url": "https://it.wikipedia.org/wiki?curid=1139512", "title": "Cross-site scripting", "text": "Il cross-site scripting (XSS) \u00e8 una vulnerabilit\u00e0 informatica che affligge siti web dinamici che impiegano un insufficiente controllo dell'input nei form. Un XSS permette a un cracker di inserire o eseguire codice lato client al fine di attuare un insieme variegato di attacchi quali, ad esempio, raccolta, manipolazione e reindirizzamento di informazioni riservate, visualizzazione e modifica di dati presenti sui server, alterazione del comportamento dinamico delle pagine web, ecc.\nNell'accezione odierna, la tecnica ricomprende l'utilizzo di qualsiasi linguaggio di scripting lato client tra i quali JavaScript, VBScript, Flash. Il loro effetto pu\u00f2 variare da un piccolo fastidio a un significativo rischio per la sicurezza, a seconda della sensibilit\u00e0 dei dati trattati nel sito vulnerabile e dalla natura delle strategie di sicurezza implementate dai proprietari del sito web.\nSecondo un rapporto di Symantec nel 2007, l'80% di tutte le violazioni \u00e8 dovuto ad attacchi XSS.\nOrigine e trasformazione del concetto.\nLa sicurezza nel web dipende da una variet\u00e0 di meccanismi incluso il concetto di fiducia noto come Same origin policy. Questo afferma in sostanza che se al contenuto del primo sito viene concessa l'autorizzazione di accedere alle risorse di un sistema, allora qualsiasi contenuto da quel sito condivider\u00e0 queste autorizzazioni, mentre il contenuto di un altro sito deve avere delle autorizzazioni a parte.\nGli attacchi Cross-site scripting usano vulnerabilit\u00e0 note delle applicazioni web, nei loro server o dei plugin su cui si basano. Sfruttando una di queste vulnerabilit\u00e0, gli aggressori iniettano contenuto malevolo nel messaggio fornito dal sito compromesso in modo che quando arriva nel web browser lato client risulti inviato dalla fonte attendibile, cos\u00ec da operare secondo le autorizzazioni concesse a quel sistema. Iniettando script malevoli l'utente malintenzionato pu\u00f2 ottenere privilegi di accesso al contenuto di pagine sensibili, ai cookie di sessione e a una variet\u00e0 da altre informazioni gestite dal browser per conto dell'utente.\nGli ingegneri della sicurezza di Microsoft hanno introdotto il termine \"cross-site scripting\" nel gennaio del 2000. \nL'espressione \"cross-site scripting\" originariamente si riferiva unicamente ad attacchi basati sull'utilizzo di frammenti di codice JavaScript inseriti all'interno di chiamate di richiesta a pagine web dinamiche poste su un web-server (tecnica facente parte dei metodi di code injection) in modo che il server remoto eseguisse operazioni diverse da quelle previste originariamente dall'applicativo web. Tale definizione gradualmente si \u00e8 estesa comprendendo anche altre modalit\u00e0 di \"iniezione di codice\" basate non solo su JavaScript ma anche su ActiveX, VBScript, Flash, o anche puro HTML. Ci\u00f2 ha generato una certa confusione nella terminologia riferita alla sicurezza informatica; il termine, infatti, ricomprende oggi tutto un insieme di tecniche di attacco e non esclusivamente quella basata su manipolazione di codice JavaScript.\nVulnerabilit\u00e0 XSS sono state segnalate e sfruttate dal 1990. Siti noti sono stati compromessi nel passato, inclusi siti di social-network come Twitter, Facebook, MySpace, YouTube e Orkut. Negli anni successivi, i problemi di cross-site scripting hanno superato quelli di buffer overflows diventando la vulnerabilit\u00e0 di sicurezza pi\u00f9 comunemente segnalata, tant'\u00e8 che alcuni ricercatori nel 2007 hanno supposto che il 68% dei siti probabilmente sarebbero esposti ad attacchi XSS.\nTipologie.\nLa maggior parte degli esperti distingue almeno due principali tipi di vulnerabilit\u00e0 XSS: non persistente e persistente. Alcune fonti dividono ulteriormente questi due gruppi in tradizionale (causate da problemi nel codice lato server) e DOM-based (nel codice lato client).\nReflected (non-persistent).\nLe vulnerabilit\u00e0 cross-site scripting di tipo reflected sono sicuramente le pi\u00f9 comuni. \u00c8 possibile sfruttarle quando i dati forniti dall'utente (di solito tramite form HTML) sono usati immediatamente dallo script lato server per costruire le pagine risultanti senza controllare la correttezza della richiesta. \nDato che i documenti HTML hanno una struttura piatta in cui sono mescolate istruzioni di controllo, di formattazione e di contenuto effettivo, se tutti i dati forniti dall'utente non validati sono inclusi nella pagina risultante senza un'adeguata codifica HTML, questo pu\u00f2 portare a iniezione di codice di markup . Un esempio classico di un potenziale vettore \u00e8 il motore di ricerca del sito: se si cerca una stringa, in genere questa verr\u00e0 visualizzata di nuovo nella pagina dei risultati per indicare cosa si \u00e8 cercato. Se questa risposta non evita o rigetta i caratteri di controllo HTML si consegue che \u00e8 vulnerabile ad attacchi cross-site scripting.\nUn attacco non persistente \u00e8 tipicamente inviato via mail o da un sito web neutrale. L'esca \u00e8 un URL dall'aspetto innocente, che punta a un sito attendibile ma che contiene un vettore XSS. Se il sito affidabile \u00e8 vulnerabile a quel vettore, il click sul link pu\u00f2 causare l'esecuzione di script iniettato nel browser della vittima. \nPersistent.\nUna vulnerabilit\u00e0 XSS persistente (o stored) \u00e8 una variante pi\u00f9 devastante di cross-site scripting: si verifica quando i dati forniti dall'attaccante vengono salvati sul server, e quindi visualizzati in modo permanente sulle pagine normalmente fornite agli utenti durante la normale navigazione, senza aver eliminato dai messaggi visualizzati dagli altri utenti la formattazione HTML.\nAd esempio, supponiamo che ci sia un sito di incontri in cui i membri visionano i profili degli altri membri per cercare interessi comuni. Per motivi di privacy, questo sito nasconde a tutti il vero nome e la mail degli utenti. Queste informazioni sono tenute segrete dal server. L'unico momento in cui il nome reale e l'email sono visualizzati \u00e8 quando il membro si autentica, non potendo vedere comunque i dati di chiunque altro.\nSupponiamo che un attaccante si colleghi al sito e voglia capire i veri nomi delle persone che vede sul sito. Per fare ci\u00f2 scrive uno script progettato per essere eseguito dal browser delle altre persone quando visitano il suo profilo. Lo script invia un breve messaggio al suo server che raccoglie queste informazioni.\nPer fare questo, per il quesito \u201cDescrivi il tuo primo appuntamento ideale\u201d, l'attaccante d\u00e0 una risposta breve (dall'aspetto consueto) ma il testo alla fine della risposta \u00e8 lo script per rubare i nomi e le mail. Se lo script \u00e8 racchiuso all'interno di un elemento &lt;script&gt; non verr\u00e0 visualizzato a schermo. Quindi supponiamo che Bob, membro del sito di incontri, raggiunga il profilo dell'attaccante, dove viene visualizzata la risposta alla domanda riguardo al primo appuntamento ideale. Lo script viene automaticamente eseguito dal browser e ruba il nome reale e la mail di Bob direttamente dalla sua macchina. \nLe vulnerabilit\u00e0 XSS di tipo persistente possono essere molto pi\u00f9 significative rispetto alle altre perch\u00e9 lo script dannoso dell'attaccante \u00e8 fornito automaticamente senza la necessit\u00e0 di indirizzare la vittima o attirarla nel sito di terze parti. In particolare nel caso di siti di social-network, il codice potrebbe essere progettato per propagarsi autonomamente tra gli account, creando un tipo di worm lato client.\nI metodi di iniezione possono variare tantissimo, in alcuni casi l'attaccante non ha nemmeno bisogno di interagire con le funzionalit\u00e0 web per sfruttare una falla. Tutti i dati ricevuti da una applicazione web (via email, log di sistema, messaggistica istantanea, ecc.) che possono essere controllati da un utente malintenzionato potrebbero diventare vettore di iniezione.\nServer-side vs vulnerabilit\u00e0 DOM-based.\nStoricamente le vulnerabilit\u00e0 XSS sono state trovate in applicazioni che svolgevano tutto il processamento dei dati lato server. L'input dell'utente (tra cui un vettore XSS) sarebbe stato inviato al server per poi essere rimandato indietro come una pagina web. La necessit\u00e0 di migliorare la user experience ha dato popolarit\u00e0 ad applicazioni che avevano una logica di presentazione (scritta in JavaScript) che inviava i dati, su richiesta, al server usando AJAX.\nMentre il codice JavaScript processa anche gli input dell'utente e li visualizza nella pagina web, la nuova sottoclasse di attacchi XSS di tipo reflected ha iniziato ad apparire ed \u00e8 stata chiamata DOM-based cross-site scripting. Negli attacchi XSS DOM-based, i dati malevoli non sono toccati dal server web, piuttosto, sono riflessi dal codice JavaScript interamente sul lato client.\nUn esempio di vulnerabilit\u00e0 XSS DOM-based \u00e8 un bug trovato nel 2011 in una serie di plugin JQuery. Le strategie di prevenzione per gli attacchi XSS DOM-based includono misure molto simili alle strategie tradizionali di prevenzione XSS, ma implementate in codice JavaScript e incluse nelle pagine. Alcuni framework JavaScript hanno creato contromisure contro questi e altri tipi di attacchi \u2014 ad esempio Angular.js.\nUn esempio di attacco.\nGli attaccanti che tentano di sfruttare le vulnerabilit\u00e0 di cross-site scripting devono affrontare ogni classe di vulnerabilit\u00e0 in modo differente. Per ogni classe, \u00e8 descritto uno specifico vettore di attacco. I nomi utilizzati in seguito sono nomi tecnici comunemente usati nell'ambito della sicurezza informatica.\nNon-persistent.\nAffinch\u00e9 questo attacco non si verifichi oppure per ridurne gli effetti nel casi si verificasse si possono adottare differenti strategie:\nAttacco persistente.\nIl software del sito di Bob avrebbe potuto analizzare i commenti nella sezione notizie e rimuovere o correggere eventuali script, ma non l'ha fatto, in questo risiede il bug di sicurezza.\nCome difendersi.\nEncoding dell'output contestuale/escaping delle stringhe di input.\nQuesta misura dovrebbe essere usata come meccanismo primario di difesa per fermare gli attacchi XSS. Ci sono diversi schemi di escaping che possono essere usati, tra cui HTML entity encoding, JavaScript escaping, CSS escaping, e URL encoding. Molte applicazioni web che non accettano rich data possono usare l'escaping per eliminare la maggior parte dei rischi derivati da attacchi XSS in modo abbastanza semplice.\nConvalidare in modo sicuro l'input non attendibile.\nMolte operazioni di particolari applicazioni web (forum, webmail, ecc.) permettono agli utenti di utilizzare un sottoinsieme limitato di markup HTML. Quando si accetta l'input HTML da parte degli utenti, ad esempio \"molto largo\", la codifica in uscita, come \"&lt;b&gt;molto&lt;/b&gt; largo\", non sar\u00e0 sufficiente dal momento che deve essere reso come HTML dal browser. Fermare un attacco XSS quando si accettano input HTML dall'utente, \u00e8 molto complesso in questa circostanza. L'input HTML non attendibile deve essere eseguito attraverso un HTML sanitization engine per garantire che non contenga codice XSS.\nSicurezza dei cookie.\nOltre al filtraggio dei contenuti, sono comunemente usati altri metodi per mitigare il cross-site scripting.\nUn esempio \u00e8 l'uso di controlli di sicurezza aggiuntivi durante la manipolazione della sessione basata sui cookie. Molte applicazioni web si basano sui cookie di sessione per gestire l'autenticazione tra le diverse richieste HTTP, e dato che gli script lato client hanno generalmente accesso a questo cookie, semplici XSS possono rubarli. Per mitigare questa particolare minaccia, molte applicazioni web legano il cookie di sessione all'indirizzo IP dell'utente che ha ottenuto l'accesso in origine, quindi permette solo a tale IP di utilizzare il cookie. Questo \u00e8 efficiente nella maggior parte dei casi ma ovviamente non funziona in situazioni in cui un attaccante si trova dietro lo stesso NATed indirizzo IP o lo stesso web proxy della vittima, o la vittima sta cambiando il proprio IP mobile.\nUn'altra soluzione \u00e8 presente in Internet Explorer (dalla versione 6), Firefox (dalla versione 2.0.0.5), Safari (dalla versione 4), Opera (dalla versione 9.5) e Google Chrome; \u00e8 il flag \"HttpOnly\" che consente a un server web di settare un cookie non accessibile dallo script lato client. Se usata, la funzione pu\u00f2 prevenire completamente il furto di cookie ma non gli attacchi all'interno del browser.\nDisabilitare gli script.\nMentre le applicazioni web 2.0 e Ajax favoriscono l'uso di JavaScript, alcune applicazioni web sono scritte per consentire il funzionamento senza la necessit\u00e0 di qualsiasi script lato client. Questo permette agli utenti, se lo desiderano, di disattivare qualsiasi script nei loro browser prima di utilizzare l'applicazione. In questo modo, gli script lato client, anche potenzialmente dannosi, potrebbero essere inseriti senza caratteri di escape in una pagina e gli utenti non sarebbero suscettibili di attacchi XSS.\nAlcuni browser o plugin per browser possono essere configurati per disattivare gli script lato client in base al dominio. Questo approccio ha valore limitato se gli script sono abilitati di default, dato che verranno bloccati quando l'utente li avr\u00e0 riconosciuti come pericolosi, ma ormai sar\u00e0 troppo tardi. Una funzionalit\u00e0 che blocca tutti gli script e inclusioni esterne di default, e che quindi permette agli utenti di abilitare in base al dominio, \u00e8 pi\u00f9 efficiente. Questo \u00e8 stato possibile per un lungo periodo su Internet Explorer (dalla versione 4) impostando le cosiddette \u201czone di sicurezza\u201d e in Opera (dalla versione 9) usando le \u201cpreferenze specifiche del sito\u201d. La soluzione per Firefox e altri Gecko-based browser \u00e8 l'add-on open source NoScript che oltre ad abilitare gli script per dominio, fornisce una certa protezione XSS anche quando gli script sono abilitati.\nIl problema pi\u00f9 rilevante dato dal blocco di tutti gli script in tutti i siti web di default \u00e8 la sostanziale riduzione delle funzionalit\u00e0 e della reattivit\u00e0 (lo scripting lato client pu\u00f2 essere molto pi\u00f9 veloce rispetto a quello lato server perch\u00e9 non ha bisogno di connettersi ad un server remoto e la pagina, o il frame, non ha bisogno di essere ricaricata).Un altro problema con il blocco dello script \u00e8 che molti utenti non lo capiscono e non sanno come proteggere adeguatamente il loro browser. Un altro svantaggio che molti siti non funzionano senza scripting lato client, costringendo gli utenti a disattivare la protezione per il sito. L'estensione per Firefox NoScript consente agli utenti di abilitare gli script da una determinata pagina ma non consente l'esecuzione ad altri della stessa pagina. Ad esempio, gli script da example.com possono eseguire, gli script da advertisingagency.com che sta tentando di eseguire sulla stessa pagina possono essere disabilitati.\nTecnologie di difesa emergenti.\nCi sono tre classi di difesa da XSS che stanno emergendo. Queste includono Content Security Policy, JavaScript sandbox tools, e auto-escaping templates. Questi meccanismi sono ancora in evoluzione, ma promettono un futuro dove gli attacchi XSS saranno fortemente ridotti.\nServizi di scanning.\nAlcune aziende offrono un servizio di scansione periodica, sostanzialmente simulando un attacco dal proprio server al server del cliente per verificare se l'attacco ha successo. Se ci\u00f2 avviene, il cliente riceve informazioni dettagliate su come \u00e8 stato eseguito l'attacco e quindi ha la possibilit\u00e0 di risolvere il problema prima che lo stesso attacco sia fatto da qualcun altro. Lo scanner non pu\u00f2 trovare tutte le possibili vulnerabilit\u00e0, pertanto, i siti scansionati possono essere ancora vulnerabili a nuovi tipi di attacchi, ma le scansioni pu\u00f2 rilevare alcuni problemi noti. Dopo che il cliente ha risolto i bug di sicurezza, il sito sar\u00e0 sicuramente pi\u00f9 sicuro di prima. Per i siti che richiedono una soluzione completa delle vulnerabilit\u00e0 XSS sono necessarie tecniche di valutazione come una revisione manuale del codice.\nVulnerabilit\u00e0 correlate.\nIn un attacco Universal Cross-Site Scripting (UXSS, o Universal XSS) vengono sfruttate le vulnerabilit\u00e0 del browser stesso, piuttosto che le vulnerabilit\u00e0 nei siti web, come per gli attacchi XSS.\nDiverse classi di vulnerabilit\u00e0 o tecniche di attacco sono legate a XSS: i cross-zone scripting permettono l'esecuzione di codice con maggiori privilegi in alcuni browser. HTTP header injection pu\u00f2 essere usato per creare le condizioni necessarie per il cross-site scripting sfuggendo a problemi di HTTP protocol level (oltre a consentire attacchi come il HTTP response splitting).\nCross-site request forgery (CSRF/XSRF) \u00e8 quasi l'opposto del XSS, nel senso che invece di sfruttare la fiducia degli utenti in un sito, l'attaccante e la sua pagina malevola, sfrutta la fiducia del sito nel software del client, facendo richieste che il sito ritiene azioni consapevoli e intenzionali di un utente autenticato. Vulnerabilit\u00e0 XSS (anche in altre applicazioni in esecuzione nello stesso dominio) consentono agli aggressori di bypassare gli sforzi di prevenzione CSRF .\nCovert Redirect sfrutta client di terze parti suscettibili ad attacchi XSS o Open Redirect. Covert Redirect \u00e8 stato scoperto dal dottorato di ricerca dello studente Wang Jing del Nanyang Technological University, in Singapore. \u201cTentativi di normale phishing possono essere facilmente individuati, perch\u00e9 l'URL della pagina malevola \u00e8 di solito diversa al massimo un paio di lettere rispetto a quella del sito vero e proprio. La differenza con Covert Redirect \u00e8 che un utente malintenzionato potrebbe utilizzare il sito web vero e proprio anzich\u00e9 violare il sito web con un pop-up di login dannoso.\u201d\nInfine, SQL injection sfrutta una vulnerabilit\u00e0 nel livello di database dell'applicazione. Quando l'input dell'utente non viene filtrato in modo corretto, possono essere eseguite dall'applicazione tutte le istruzioni SQL."}
{"id": "1139515", "revid": "404449", "url": "https://it.wikipedia.org/wiki?curid=1139515", "title": "Fattoria Acquisti", "text": "La Fattoria Acquisti si trova all'estremit\u00e0 settentrionale del comune di Grosseto, pochi chilometri a ovest del moderno abitato di Braccagni.\nLa tenuta \u00e8 cos\u00ec denominata perch\u00e9 molti dei suoi terreni divennero coltivabili a seguito delle grandi opere di bonifica idraulica iniziate nel XVIII secolo dai Lorena; gran parte delle terre strappate all'antica palude si trovano oltre il \"Molino degli Acquisti\".\nAll'interno della tenuta della fattoria si trova la cappella di Sant'Uberto, edificata nella prima met\u00e0 del XX secolo seguendo in parte il modello delle cappelle rurali dei secoli precedenti.\nNell'aia della fattoria e lungo una vicina strada poderale sono venuti alla luce alcuni cippi che potrebbero appartenere ad antiche tombe."}
{"id": "1139524", "revid": "2119594", "url": "https://it.wikipedia.org/wiki?curid=1139524", "title": "Sporting Kansas City", "text": "Lo Sporting Kansas City, noto come Kansas City Wizards fino al 2010, \u00e8 una societ\u00e0 calcistica statunitense con sede nella citt\u00e0 di Kansas City (Kansas). Il club, fondato nel 1995, milita nella Major League Soccer (MLS) e disputa le proprie partite casalinghe al Children's Mercy Park, impianto da 18.467 posti a sedere.\nStoria.\nI Wizards vengono fondati nel 1995 col nome di \"Kansas City Wiz\", che per\u00f2 verr\u00e0 cambiato per via di una disputa sul copyright. Fino al 2006 furono di propriet\u00e0 di Lamar Hunt, che fond\u00f2 altri tre club sportivi: i Kansas City Chiefs, squadra di football americano, l'FC Dallas e il Columbus Crew.\nNelle prime quattro stagioni della sua storia, la squadra centra per due volte l'accesso ai play-off, senza per\u00f2 riuscire a portare in bacheca alcun trofeo. Nel 2000, finalmente i Wizards raccolgono i frutti del loro lavoro, vincendo sia la MLS Supporters' Shield, la MLS Cup e vinceranno anche il titolo della Major League Soccer. Questi resteranno per\u00f2 i suoi unici successi, insieme alla U.S. Open Cup del 2004.\nIl 9 dicembre 2004, Lamar Hunt annuncia la sua intenzione di vendere il club. La cessione dei Wizards a una cordata di magnati locali viene resa pubblica durante una conferenza stampa il 31 agosto 2006.\nIl 19 luglio 2006, l'allenatore Bob Gansler rassegna le dimissioni: il vice-allenatore Brian Bliss prender\u00e0 il suo posto. Alla fine della stagione 2006, Curt Onalfo viene scelto come nuovo coach dei Wizards.\nNel 2008 il club ha ingaggiato l'attaccante argentino Claudio L\u00f3pez, che in carriera ha preso parte a due Mondiali.\nLo Sporting Kansas City dal 2011 gioca al Children's Mercy Park a Kansas City.\nCronistoria.\nDi seguito la cronistoria dello Sporting Kansas City.\nColori e simboli.\nColori.\nI colori ufficiali sono l'indaco scuro e il blu.\nSimboli ufficiali.\nStemma.\nIl logo principale \u00e8 composto da una lacrima a forma di scudo contenente una rappresentazione stilizzata del confine di stato Kansas-Missouri con delle strisce blu sul lato del \"Kansas\" e un incastro \"SC\" sul lato del \"Missouri\". Il contorno dello scudo allude al logo della ex squadra che in precedenza si chiamava \"Kansas City Wizards\". Le lettere legate \"SC\" (stanno per \"Sporting Club\") sono ispirate ad Esculapio, Dio della mitologia greca, e rappresentano la salute e la forma, ed alla architettura spagnola del Country Club Plaza di Kansas City.\nL'evoluzione della maglia.\nCasa: 1996\u20132010\nCasa: 2011\u2013present\nTerza maglia\nStrutture.\nStadio.\nDal 1996 al 2007, I Wizards giocavano le partite casalinghe all'Arrowhead Stadium, uno stadio di football americano utilizzato principalmente dai Kansas City Chiefs.I Wizards hanno siglato un accordo con i Kansas City T-Bones per usare il loro stadio di casa, Ballpark CommunityAmerica, durante le stagioni 2008, 2009 e 2010. Lo Sporting Kansas City dall'2011 gioca all'Children's Mercy Park a Kansas City (Kansas).\nSociet\u00e0.\nOrganigramma societario.\nDi seguito l'organigramma dello Sporting Kansas City.\nSponsor.\nDi seguito la cronologia degli sponsor tecnici dello Sporting Kansas City.\nAllenatori e presidenti.\nLa propriet\u00e0 della squadra \u00e8 sempre stata in mano ad Anschutz, che fu anche presidente dal 1995 al 2013.\nDi seguito l'elenco cronologico degli allenatori dello Sporting Kansas City.\nCalciatori.\nSporting Legends.\nNel 2013 lo Sporting Kansas City istitu\u00ec \"Sporting Legends\", con lo scopo di premiare chiunque si sia distinto all'interno del club. Vengono omaggiati coloro che hanno giocato un ruolo importante per la crescita del club a livello nazionale e internazionale. Di seguito gli eletti:\nDiffusione nella cultura di massa.\nIn ambito televisivo, durante una scena della serie \"Cosby\", sono presenti sulla scena alcune comparse con indosso le divise da allenamento dei Wizards. Inoltre la franchigia viene citata in \"Sports Night\" (1998-2000), quando Dan Rydell (Josh Charles) chiede ai suoi amici di citargli almeno cinque squadre della lega in modo tale da non fare una brutta figura con la ragazza con cui deve uscire, dato che lei stessa gioca a calcio.\nOrganico.\nRosa 2021.\n\"Aggiornata al 16 febbraio 2021.\"\nRosa 2020.\n\"Aggiornata al 15 febbraio 2020.\"\nRecord.\n\"Statistiche relative solo alla Regular Season\""}
{"id": "1139532", "revid": "446353", "url": "https://it.wikipedia.org/wiki?curid=1139532", "title": "Tsushima Maru", "text": "Tsushima Maru (in giapponese \u5bfe\u99ac\u4e38) era una nave da trasporto passeggeri nipponica affondata verso la fine della seconda guerra mondiale.\nNella sua rotta da Okinawa a Kagoshima, il 22 agosto 1944, fu colpita da un sommergibile americano, il \"USS Bowfin\" che ne caus\u00f2 l'affondamento.\nA causa di ci\u00f2, persero la vita 1 484 civili, di cui 767 bambini studenti delle scuole elementari che facevano parte di un'operazione di sgombero dell'isola di Okinawa in previsione di una invasione americana; la nave, pur palesemente disarmata e non assimilabile a nessun tipo di naviglio militare venne comunque fatta oggetto di attacco.\nLa tragedia, di proporzioni immani data la conseguenza dell'affondamento, viene oggi ricordata in un museo, \"Tsushima Maru Memorial\", che raccoglie foto e testimonianze dei sopravvissuti."}
{"id": "1139536", "revid": "110157", "url": "https://it.wikipedia.org/wiki?curid=1139536", "title": "Provincia di Kamphaeng Phet", "text": "La provincia di Kamphaeng Phet si trova in Thailandia e fa parte del gruppo regionale della Thailandia del Nord. Si estende per 8.607 km\u00b2, ha 733.169 abitanti ed il capoluogo \u00e8 il distretto di Mueang Kamphaeng Phet. La citt\u00e0 principale \u00e8 Kamphaeng Phet.\nSuddivisione amministrativa.\nLa provincia \u00e8 suddivisa in 11 distretti (\"amphoe\"), che a loro volta sono suddivisi in 78 sottodistretti (\"tambon\") e 823 villaggi (\"muban\")."}
{"id": "1139538", "revid": "1124164", "url": "https://it.wikipedia.org/wiki?curid=1139538", "title": "Palazzo Nuovo (Bergamo)", "text": "Il Palazzo Nuovo di Bergamo, sede della civica Biblioteca civica Angelo Mai, si trova nella parte alta della citt\u00e0, sul lato nordorientale della Piazza Vecchia che chiude, cos\u00ec, come una quinta.\nLa sua posizione \u00e8 contrapposta al medievale palazzo della Ragione, con la fontana Contarini che campeggia in mezzo alla piazza, la Torre del Campanone che completa l'architettura medievale del palazzo della Ragione, il palazzo del Podest\u00e0 e i palazzi che chiudono la piazza.\nL'edificio.\nIl Palazzo Nuovo, come viene chiamato in contrapposizione al Palazzo Vecchio o della Ragione, inizialmente destinato a ospitare la sede del comune, fu costruito su disegno dell'architetto Vincenzo Scamozzi, (Vicenza, 2 settembre 1548 - Venezia, 7 agosto 1616), a partire dai primi anni del Seicento e fu completato definitivamente solo nel 1958 con l'apposizione sulla facciata delle ultime opere ornamentali. Si tratta infatti di sei statue, opere di Tobia Vescovi, che furono poste sulle trabeazioni del secondo, quinto e ottavo finestrone della facciata prospiciente Piazza Vecchia.\nLa loggia d'accesso, che alleggerisce la facciata, fu progettata dall'architetto Andrea Ceresola, detto il Vannone, a cui si deve, fra l'altro, anche la ricostruzione del Palazzo Ducale di Genova, 1591\nLa facciata in marmo bianco di Zandobbio \u00e8 opera, 1928, dell'architetto Ernesto Pirovano, (Milano 1866-1934), che nel suo disegno tenne conto del progetto iniziale dello Scamozzi.\nLa facciata si sviluppa secondo due ordini sovrapposti: il primo, al piano terra, caratterizzato dagli archi del loggiato e il secondo, superiore, alleggerito da una serie di nove finestre che si aprono dietro una elegante balaustra. Sia le finestre del secondo ordine che gli archi della loggia sottostante sono racchiusi da colonne doriche sovrapposte che ingentiliscono il complesso. Chiude il tutto un mezzanino finestrato con il sovrastante coronamento balaustrato.\nDalla loggia esterna si passa all'atrio, di gusto neoclassico, ornato da marmi e lapidi commemorative che creano un ambiente austero ma rasserenante, quasi a volere invitare alla lettura.\nTra le opere ornamentali pi\u00f9 significative dell'atrio si evidenziano la cosiddetta \"Colonna Camozzi\", un leggio scolpito a forma di albero con gli stemmi di Bergamo e di Brescia, il busto marmoreo della poetessa Paolina Secco Suardo, il busto marmoreo di Ambrogio Calepio, detto il Calepino (Bergamo 1440 ca.-1509 ca.), il busto di Bartolomeo Colleoni (Solza, Bergamo, 1400 - Malpaga, Bergamo, 1475) e altri meno noti.\nLe pareti sono chiuse, in alto, da venti medaglioni in gesso raffiguranti altrettanti personaggi famosi che operarono a Bergamo.\nAffreschi a grottesche e allegorici di Pietro Baschenis decorano la sala Tassiana e le sale interne.\nBiblioteca.\nLa biblioteca civica Angelo Mai, nata da un lascito librario che il cardinale Giuseppe Alessandro Furietti aveva fatto alla citt\u00e0 il 13 febbraio 1768, fu inizialmente ospitata nel Palazzo della Ragione per poi essere trasferita, nel 1928 nel Palazzo Nuovo, dove attualmente si trova.\nSi tratta di una istituzione di conservazione storica tra le pi\u00f9 importanti d'Italia, ricca di 677.145 volumi, 2.280 incunaboli e 16.830 manoscritti."}
{"id": "1139553", "revid": "110157", "url": "https://it.wikipedia.org/wiki?curid=1139553", "title": "Provincia di Lampang", "text": "La provincia di Lampang si trova in Thailandia, nel gruppo regionale della Thailandia del Nord. Si estende per 12.534\u00a0km\u00b2, ha 760.851 abitanti ed il capoluogo \u00e8 il distretto di Mueang Lampang. La citt\u00e0 principale \u00e8 Lampang.\nSuddivisione amministrativa.\nLa provincia \u00e8 suddivisa in 13 distretti (\"amphoe\"). Questi a loro volta sono suddivisi in 100 sottodistretti (\"tambon\") e 855 villaggi (\"muban\")."}
{"id": "1139560", "revid": "767487", "url": "https://it.wikipedia.org/wiki?curid=1139560", "title": "Il mondo ai loro piedi", "text": "Il mondo ai loro piedi \u00e8 il film ufficiale della Coppa del Mondo 1970 giocata in Messico.\nTrama.\nDopo la vittoria dell' al Mondiale 1966, nel 1970 il torneo si tiene in Messico (dal 31 maggio al 21 giugno): tra le favorite, oltre agli inglesi campioni uscenti, rientrano la , il e l'. La competizione si apre con il pareggio tra e : entrambe passeranno il girone, accedendo ai quarti di finale.\nAltri incontri della fase a gironi raccontati sono Brasile-Inghilterra (gruppo 3), Italia- (gruppo 2) e - (gruppo 4). Le otto squadre che accedono ai quarti di finale sono URSS, Messico (gruppo 1), Italia, (gruppo 2), Brasile, Inghilterra (gruppo 3), Germania Ovest e Per\u00f9 (gruppo 4).\nLe gare dei quarti di finale narrate sono Germania Ovest-Inghilterra e Italia-Messico, entrambe disputate il 14 giugno. Nella prima partita, gli inglesi si portano in vantaggio di due reti (con Mullery e Peters) ma vengono poi ripresi (a segno Beckenbauer e Seeler): la Germania Ovest vince poi ai tempi supplementari, con una rete di Gerd M\u00fcller. L'Italia sconfigge invece i padroni di casa, dopo essere andata in svantaggio: gli azzurri tornano tra le prime quattro al Mondo, per la prima volta dal 1938.\nA completare il tabellone sono le due sudamericane Brasile ed Uruguay, che hanno eliminato rispettivamente Per\u00f9 e URSS. Nella prima semifinale, giocata a Guadalajara, i verdeoro superano per 3-1 la \"Celeste\" vendicando il Maracanazo. L'altro incontro, giocato a Citt\u00e0 del Messico tra italiani e tedeschi, passa alla storia come la partita del secolo: ad andare in vantaggio sono gli Azzurri con Boninsegna, prima che Schnellinger pareggi i conti a pochi istanti dal 90'. Ai supplementari accade di tutto, ma alla fine \u00e8 l'Italia a prevalere per 4-3.\nIl 21 giugno, nello stesso stadio, Italia e Brasile si affrontano per la conquista del titolo mondiale: dopo che il primo tempo si \u00e8 concluso in parit\u00e0, nella ripresa i verdeoro mettono in mostra il \"futbol bailado\" vincendo l'incontro per 4-1 e laureandosi campioni del Mondo per la terza volta."}
{"id": "1139564", "revid": "438678", "url": "https://it.wikipedia.org/wiki?curid=1139564", "title": "Jakob il bugiardo (film 1999)", "text": "Jakob il bugiardo (\"Jakob the Liar\") \u00e8 un film del 1999 diretto da Peter Kassovitz con Robin Williams.\nTratto dall'omonimo romanzo di Jurek Becker, remake dell'omonimo film tedesco del 1975, s'inserisce nel filone tragicomico dedicato all'Olocausto, gi\u00e0 trattato in film come \"La vita \u00e8 bella\" e \"Train de vie - Un treno per vivere\".\nTrama.\nNel 1944 in una cittadina polacca occupata dai nazisti tedeschi, gli ultimi superstiti di un ghetto sopravvivono tra mille stenti, impiegati nei pi\u00f9 disparati lavori ed evitando temporaneamente la tragica sorte dei campi di sterminio.\nNon avendo rispettato il coprifuoco, Jakob si trova nel \"Kommandantur\" e, mentre aspetta l'ufficiale nazista, ascolta alla radio la notizia dell'imminente arrivo delle truppe sovietiche alle porte della cittadina.\nAiutato a rientrare nel ghetto da una bambina scappata dal treno diretto ai campi, Jakob si trova a doversi prendere cura di lei, raccontandole delle storie per tenere viva la speranza.\nSi diffonde la notizia che Jakob ha una radio, nonostante ci\u00f2 sia vietato, pena la morte. Questa notizia riaccende gli animi dei sopravvissuti, finiscono i suicidi e le persone sono invase da nuova speranza, cos\u00ec l'uomo deve sostenere il peso delle speranze, e inizia a inventare le notizie ascoltate alla radio.\nSi crea una resistenza e Jakob viene chiamato a fare, suo malgrado, la parte dell'eroe.\nVenuta a conoscenza della detenzione illegale della radio, la Gestapo intima agli abitanti del ghetto di consegnarla, pena l'uccisione dei superstiti nel campo. Jakob si consegna, raccontando all'ufficiale della Gestapo che la radio non esiste, ma non prima di aver salutato la bambina e aver detto la verit\u00e0 al suo pi\u00f9 caro amico, il barbiere. Egli inoltre chiede a Misha, l'uomo che ha diffuso la notizia della radio, di salvare Lina. Jakob viene torturato dalla Gestapo per farsi consegnare la sua radio. Una volta scoperta la verit\u00e0 l'ufficiale nazista costringe Jakob a smentire il fatto che possiede una radio davanti alla piazza, in cambio di uno sgombero ordinato del ghetto e un trasferimento nei campi, ma prima che egli possa riferire viene ucciso con un colpo di pistola sparato dal Generale Comandante.\nJakob racconta, da morto, che gli ultimi prigionieri rimasti furono deportati nei campi di sterminio per mezzo di uno dei famigerati treni e non furono pi\u00f9 visti. Jakob tuttavia immagina che il convoglio sia stato intercettato dalle truppe sovietiche appena fuori dalla citt\u00e0, e che tutte le storie che ha raccontato - l'orchestra con cantanti americani, i carri armati - si siano avverate, con la conseguente salvezza di tutte le persone a cui ha dato speranza.\nAccoglienza.\nIl film \u00e8 stato negativamente comparato a \"La vita \u00e8 bella\" di Roberto Benigni. Il critico Roger Ebert scrisse: \"Preferisco \"La vita \u00e8 bella\", che \u00e8 chiaramente di fantasia, a \"Jakob il bugiardo\", che \u00e8 altrettanto inventato e manipolativo, ma finge di non esserlo (...) La sceneggiatura e la regia sono lugubri, mentre i personaggi marciano nei loro ruoli pomposi e spesso mal recitati verso una conclusione scontata.\""}
{"id": "1139566", "revid": "6923", "url": "https://it.wikipedia.org/wiki?curid=1139566", "title": "Jensen Interceptor II", "text": ""}
{"id": "1139569", "revid": "1318658", "url": "https://it.wikipedia.org/wiki?curid=1139569", "title": "Val d'Ultimo", "text": "La Val d'Ultimo (\"Ultental\" in tedesco, \"Val d'\u00d2utem\" in solandro) \u00e8 una valle lunga 40\u00a0km nella zona occidentale dell'Alto Adige che termina a Lana. La valle ha tutte le caratteristiche delle tradizionali vallate tirolesi: antichi masi, prati verdi, boschi fitti e alte montagne. In particolare la val d'Ultimo \u00e8 contornata dalle cime del Gruppo dell'Ortles sud-orientale, una delle cime pi\u00f9 alte della zona. La parte pi\u00f9 alta della valle fa parte del parco nazionale dello Stelvio.\nPrincipali centri abitati.\nIl comune principale della valle \u00e8 Ultimo, gli altri centri principali sono:\nTra i paesi di Santa Valburga e San Pancrazio una strada porta in direzione sud, verso la Val di Non.\nInverno.\nDurante le stagioni invernali nella valle \u00e8 presente un piccolo ma caratteristico centro sciistico: il \"Schwemmalm\". Questo recente centro sciistico \u00e8 stato utilizzato negli ultimi anni per l'allenamento di alcuni campioni che volevano un centro per allenarsi poco noto al grande pubblico. Originario della Val d'Ultimo \u00e8 Dominik Paris, uno degli sciatori italiani pi\u00f9 vincenti di sempre.\nEsistono inoltre piste da slittino, piste di pattinaggio ed anche la possibilit\u00e0 di fare una passeggiata sulla neve con le ciaspole.\nEstate.\nNella stagione calda la valle offre un paradiso a quanti sono amanti della natura: vi sono infatti ben 700 chilometri di sentieri di diversa difficolt\u00e0.\nPrincipali manifestazioni.\nVerso la fine del mese di settembre nel paese di Pracupola si svolge una celebre rassegna dal nome \"Settimane dell'Agnello\", una sagra dove \u00e8 possibile gustare dell'ottimo agnello della valle e acquistare alcuni dei prodotti tipici riconducibili all'allevamento ovino."}
{"id": "1139576", "revid": "1251388", "url": "https://it.wikipedia.org/wiki?curid=1139576", "title": "Per un pugno di euri", "text": "Per un pugno di euri \u00e8 un album del gruppo hip hop italiano Flaminio Maphia, pubblicato nel 2005, prodotto da Biagio Pagano, sotto la direzione artistica di Enrico Solazzo. In esso \u00e8 notabile un vistoso cambiamento del gruppo romano dal genere rap e hip hop verso un genere un po' meno duro quale il pop soprattutto nelle canzoni \"Che idea\" e \"Federica\". Questo cambiamento \u00e8 probabilmente dovuto al grande successo che la musica pop inizi\u00f2 a riscuotere a partire da quel periodo e della quale i maggiori esponenti furono gli Articolo 31.\nTracce.\nTutti i brani sono stati prodotti, arrangiati e composti da Enrico Solazzo. I testi di G-Max e Rude MC tranne \"Che idea\" composto da Pino D'Angi\u00f2."}
{"id": "1139577", "revid": "92723", "url": "https://it.wikipedia.org/wiki?curid=1139577", "title": "Teorema di Gel'fond-Schneider", "text": "In matematica, il teorema di Gel'fond-Schneider \u00e8 un teorema che stabilisce la trascendenza di una grande classe di numeri e risolve cos\u00ec un caso particolare del settimo problema di Hilbert.\nFu dimostrato indipendente nel 1934 dal matematico Aleksandr Osipovi\u010d Gel'fond e da Theodor Schneider. \nEnunciato.\nIl teorema afferma che dati due numeri \"a\" algebrico diverso da 0 e da 1 e \"b\" non razionale e algebrico, formula_1 \u00e8 trascendente, cio\u00e8 non \u00e8 la radice di nessun polinomio a coefficienti interi. Per esempio il teorema afferma la trascendenza di numeri come formula_2, formula_3, ma anche (essendo i algebrico e \"non razionale\") di formula_4 o di formula_5. \nIl caso in cui \"b\" sia irrazionale e trascendente non \u00e8 ancora risolto e ancora non si sa se formula_6, formula_7 o formula_8 siano trascendenti. Curiosamente per\u00f2 si sa in base al teorema di Gel'fond che formula_9 (nota come costante di Gel'fond) \u00e8 trascendente.\nInfatti essendo formula_10 si ha che \nformula_11\nma essendo formula_12 trascendente in base al teorema di Gel'fond formula_9 deve anch'esso esserlo."}
{"id": "1139588", "revid": "1982", "url": "https://it.wikipedia.org/wiki?curid=1139588", "title": "Caccavone", "text": ""}
{"id": "1139595", "revid": "126257", "url": "https://it.wikipedia.org/wiki?curid=1139595", "title": "Videogame (album)", "text": "Videogame \u00e8 un album dei Flaminio Maphia, uscito il 26 maggio 2006. Contiene 13 tracce e consiste nel ritorno del duo romano al vecchio stile. Dopo una parentesi pop, infatti, i Flaminio tornano al rap duro che li ha sempre contraddistinti. Il CD, etichetta BMG, si rivela ottimo nei testi e vede la partecipazione di numerosi ospiti (primi fra tutti Bassi Maestro, Max Pezzali e Club Dogo). Prodotto, composto e arrangiato da Enrico Solazzo.\nTracce.\nTutte le tracce sono composte da Enrico Solazzo, i testi di G-Max e Rude MC tranne \"La mia banda suona il Rap\" insieme a Max Pezzali e \"Scambi di materiale\" insieme a Bassi Maestro e Club Dogo."}
{"id": "1139597", "revid": "339392", "url": "https://it.wikipedia.org/wiki?curid=1139597", "title": "MG-Rover", "text": ""}
{"id": "1139606", "revid": "184755", "url": "https://it.wikipedia.org/wiki?curid=1139606", "title": "Oleum", "text": "In chimica, l'oleum (o acido solforico fumante) \u00e8 una miscela di triossido di zolfo in acido solforico, ottenuta per assorbimento del triossido di zolfo gassoso in acido solforico puro (100%). Il triossido di zolfo si combina stechiometricamente con l'acido solforico formando acido pirosolforico (detto anche disolforico), di cui sono noti i sali (es. pirosolfato (o disolfato) di potassio e pirosolfato (o disolfato) di sodio). Una mole di triossido che si combini completamente con una di acido solforico anidro forma acido pirosolforico puro, che \u00e8 solido a temperatura ambiente. L'oleum pu\u00f2 anche essere visto quindi come una miscela di acido solforico e pirosolforico.\nA temperatura ambiente \u00e8 un liquido denso e oleoso che fuma all'aria, per questo \u00e8 anche detto acido solforico fumante.\nGli oleum industriali pi\u00f9 importanti sono quelli con una concentrazione di triossido di zolfo del 20%, 30%, 40%. Ci si riferisce ad essi anche come acido solforico all'x% con x maggiore di 100 (ad es. l'oleum al 10% corrisponde all'acido solforico al 102,25%).\n\u00c8 usato sia per la preparazione dell'acido solforico diluito sia nell'industria delle vernici e degli esplosivi. Nella sintesi organica trova impiego come agente solfonante nelle reazioni di sostituzione elettrofila aromatica, per introdurre sul substrato un gruppo solfonico.\nAltamente corrosivo per contatto, ingestione e inalazione, va manipolato sotto cappa e indossando guanti e occhiali di sicurezza. Occorre altres\u00ec lavorare in modo particolarmente attento per evitare il formarsi di schizzi causati dallo sviluppo di notevoli quantit\u00e0 di calore o per non rischiare di carbonizzare i reagenti organici.\nSe vi viene aggiunta acqua, l'anidride solforica disciolta nell'acido si idrata ad acido solforico e si innesca cos\u00ec una violenta reazione accompagnata dallo sprigionarsi di un'ingente quantit\u00e0 di calore."}
{"id": "1139611", "revid": "599013", "url": "https://it.wikipedia.org/wiki?curid=1139611", "title": "Alfonsina Strada", "text": "Biografia.\nLe origini e l'avvicinamento alla bicicletta.\nAlfonsa Morini, battezzata Alfonsa Rosa Maria, era la seconda dei dieci figli di Carlo Morini e Virginia Marchesini, coppia di braccianti analfabeti che lavoravano nelle campagne emiliane. Il padre, all'epoca trentunenne, era originario di San Cesario sul Panaro e lavorava a Castelfranco Emilia da circa tre anni; sua madre, invece, nativa di Riolo (una frazione di Castelfranco Emilia), era di dieci anni pi\u00f9 giovane del marito; la prima figlia della coppia, Emma, era nata due anni prima di Alfonsina e un anno prima del loro matrimonio.\nNonostante l'indigenza dei Morini e l'ambiente insalubre, a causa di malattie quali tifo, tubercolosi e pellagra, la famiglia si prest\u00f2 ad allevare anche bambini abbandonati provenienti dagli orfanotrofi del vicinato, ricevendo per tale servizio un utile sussidio economico. Dopo la nascita del terzo figlio della coppia, nel 1895, i Morini riconsegnarono i bambini in affido alla loro istituzione di provenienza e si trasferirono a Castenaso, nei pressi di Bologna, dove i successivi sette figli videro la luce.\nLa prima bicicletta entr\u00f2 in casa nel 1901 (secondo altre fonti nel 1897) per iniziativa del padre Carlo Morini, che acquist\u00f2 dal medico del paese un mezzo al limite della rottamazione, ma ancora funzionante; sua figlia Alfonsina impar\u00f2 a pedalare su tale veicolo; la scoperta della bicicletta fu una vera e propria passione e, prima di aver compiuto 14 anni, la giovane aveva gi\u00e0 trovato il modo di partecipare a diverse gare di nascosto dai suoi genitori, ai quali mentiva dicendo di recarsi alla Messa domenicale. Secondo alcune fonti, alla sua prima gara disputata a Reggio Emilia, vinse un maiale vivo.\nSua madre, scoperto il fatto, le disse che per continuare a correre avrebbe dovuto sposarsi e andare via di casa.\nA ventiquattro anni, il 26 ottobre 1915 spos\u00f2 a Milano Luigi Strada, meccanico e cesellatore, che si rivel\u00f2 il suo primo sostenitore e \"manager\"; come regalo di nozze chiese e ottenne una bicicletta da corsa.\nLe prime gare.\nNel 1907, sedicenne, and\u00f2 a Torino, citt\u00e0 nella quale il ciclismo si era radicato (qui era stata fondata l'Unione velocipedistica italiana) e dove le donne su due ruote non erano motivo di particolare scandalo. Nell'ex capitale del Regno cominci\u00f2 a gareggiare, battendo anche la famosa Giuseppina Carignano e guadagnandosi il titolo di \u00abmiglior ciclista italiana\u00bb. Ancora a Torino conobbe Carlo Messori, emiliano anch'egli, il quale convinse Alfonsina ad accompagnarlo al Grand Prix di Pietroburgo 1909, in Russia; nell'occasione la stessa Morini ricevette una medaglia dallo zar Nicola II. Quando rimase vedova, Messori divenne il suo secondo marito.\nNel 1911, a Moncalieri, stabil\u00ec il record mondiale di velocit\u00e0 femminile, raggiungendo la velocit\u00e0 di 37,192 chilometri orari, superando quello stabilito otto anni prima dalla francese Louise Roger.\nNel 1912 la not\u00f2 Fabio Orlandini, corrispondente della \"Gazzetta dello Sport\" da Parigi, che la raccomand\u00f2 ad alcuni impresari francesi affinch\u00e9 la mettessero sotto contratto per le gare su pista nella capitale. Cos\u00ec, nei due anni seguenti, l'italiana ottenne numerosi successi correndo nel V\u00e9lodrome Buffalo, nel V\u00e9lodrome d'Hiver e al Parco dei Principi, vedendo incrementare notevolmente la propria popolarit\u00e0.\nI due Giri di Lombardia.\nNel 1917, in piena Grande Guerra, Alfonsina si present\u00f2 alla redazione della \"Gazzetta\", il quotidiano organizzatore, per chiedere di iscriversi al Giro di Lombardia. Nessun regolamento glielo impediva \u2015 essendo tra l'altro tesserata come dilettante di seconda categoria \u2015 e cos\u00ec Armando Cougnet, \"patron\" delle corse, accett\u00f2 l'iscrizione; era la prima volta che l'emiliana partecipava a una corsa su strada sfidando atleti di sesso maschile. Prese dunque il via il 4 novembre 1917 a Milano insieme agli altri 43 ciclisti in gara, tra cui Gaetano Belloni, Philippe Thys, Costante Girardengo, pi\u00f9 volte complimentatosi con lei, ed Henri P\u00e9lissier. L'arrivo era sempre a Milano, al parco Trotter, dopo che la corsa aveva toccato Varese, Como, Lecco e Monza nel corso dei suoi 204 chilometri; a imporsi fu il belga Thys davanti a P\u00e9lissier; Belloni giunse sesto, Girardengo decimo; Alfonsina Morini fu l'ultima tra coloro che avevano completato il tragitto, a un'ora e mezza dal vincitore ed insieme ad altri due ciclisti, Sigbaldi e Aug\u00e9. Dopo di lei, una ventina di corridori non terminarono la corsa.\nLa presenza di Alfonsina Morini Strada in tale gara fu considerata una bizzarria che suscit\u00f2 commenti pungenti ma, nonostante ci\u00f2, la ciclista si iscrisse all'edizione 1918 della Milano-Modena, dovendo tuttavia ritirarsi quasi subito a causa di una caduta; a novembre dello stesso anno si riscrisse al Lombardia: di quarantanove iscritti solo trentasei si presentarono ai nastri di partenza; durante la corsa vi furono quattordici abbandoni; la vittoria fu appannaggio di Belloni, mentre Alfonsina giunse ventunesima a 23 minuti, superando allo sprint il comasco Carlo Colombo, relegato cos\u00ec all'ultimo posto tra coloro che avevano terminato la gara. L'obiettivo della \u00abregina della pedivella\u00bb, questo uno dei suoi soprannomi, era divenuto quello di partecipare al Giro d'Italia.\nIl Giro d'Italia 1924.\nNel 1924 il marito Luigi venne ricoverato al manicomio di San Colombano al Lambro, da cui non uscir\u00e0 pi\u00f9 fino alla morte dopo venti anni di malattia; dovendo mantenere la famiglia e non essendo sufficiente la paga di 6 lire al giorno guadagnate con il lavoro da sarta, Alfonsina decise di iscriversi alla pi\u00f9 importante gara ciclistica nazionale.\nDopo aver preso parte ai due Giri di Lombardia, nel 1924, tra mille polemiche, Emilio Colombo e Armando Cougnet, rispettivamente direttore e amministratore della \"Gazzetta dello Sport\", le permisero di iscriversi al Giro d'Italia di quell'anno. Fu quella probabilmente una scelta di puro carattere promozionale: per partecipare le squadre pi\u00f9 prestigiose avevano infatti chiesto delle ricompense in denaro, e al secco no degli organizzatori avevano deciso di disertare la corsa. Mancavano cos\u00ec campioni come Girardengo, Brunero, Bottecchia; gli atleti dovevano peraltro iscriversi a titolo individuale e la corsa rischiava di passare inosservata. Relativamente alla presenza di Alfonsina Morini Strada molti erano tuttavia i contrari in seno allo stesso gruppo di organizzatori: si temeva infatti che il Giro potesse risultare una vera e propria \"pagliacciata\".\nE cos\u00ec, nei giorni precedenti al via il suo nome non apparve nell'elenco dei partecipanti. A tre giorni dalla partenza, per\u00f2, il suo nome comparve sulla \"Gazzetta dello Sport\" come \"Alfonsin Strada di Milano\"; non si sa se la \"a\" mancante fosse dovuta a un errore o a una precisa volont\u00e0, fatto sta per\u00f2 che un altro quotidiano, il \"Resto del Carlino\" di Bologna, and\u00f2 a riportare il nome \"Alfonsino Strada\". Solo alla partenza gli organizzatori chiarirono che il partecipante era Alfonsina Morini Strada, e la stessa \"Gazzetta\" si astenne da articoli particolarmente vistosi. In breve la notizia si diffuse in tutta Italia, creando curiosit\u00e0, sospetto, approvazione e scherno.\nIl tracciato del Giro 1924 attraversava la penisola per 3.613 chilometri; 12 erano le tappe, intervallate da 11 giorni di riposo, 108 gli iscritti, solo novanta dei quali al via. Alfonsina part\u00ec da Milano con il numero 72 cucito su una divisa nera. Per Alfonsina Morini Strada era molto difficoltoso reggere il passo dei colleghi maschi, ma ogni volta riusc\u00ec a tagliare il traguardo di tappa, la maggior parte delle volte con alcune ore di ritardo, ma sempre accolta da fiori, donazioni in denaro, bande musicali e striscioni di incoraggiamento; peraltro si fermava sovente a distribuire cartoline autografate ai tifosi.\nNella prima tappa, da Milano a Genova (300,3 Km), Alfonsina giunge con 2 ore e 28 minuti di ritardo, suscitando curiosit\u00e0, meraviglia e anche ammirazione anche da parte del pubblico femminile. Arriv\u00f2 56\u00ba al traguardo di Firenze della seconda tappa (307,9\u00a0km), con oltre 2 ore di ritardo dal vincitore, ma con l'ovazione degli spettatori del velodromo cittadino, che le offrirono un mazzo di rose rosse.\nNella terza tappa (Firenze-Roma di 284,4\u00a0km) tagli\u00f2 il traguardo due ore e mezza dopo il vincitore, ma fu di nuovo accolta in trionfo: le regalarono un paio di orecchini e una nuova divisa da ciclista. Un ufficiale a cavallo, inviato da re Vittorio Emanuele III, le consegn\u00f2 un mazzo di rose e una busta contenente 5.000 lire. Nella tappa successiva (Roma-Napoli) arriv\u00f2 56\u00ba con 2 ore e 21 minuti di ritardo, portata in trionfo con striscioni che inneggiavano alla \"Regina del Giro\". Alla fine della tappa Potenza-Taranto di 265\u00a0km (47\u00ba con 3 ore di ritardo), Alfonsina Strada era penultima in classifica davanti a Fumagalli. Giunse ultima per la prima volta nella tappa Taranto-Foggia, ma nel frattempo erano state avviate raccolte di fondi in suo favore. Alfonsina riusc\u00ec a chiudere, dopo 15 ore, anche la durissima tappa Foggia-L'Aquila, al termine della quale Emilio Colombo le consegn\u00f2 una busta con 500 lire ricevute dai lettori della Gazzetta della Sport; tale somma venne subito spedita da Alfonsina, tramite vaglia telegrafico, per pagare le rette del manicomio in cui era ricoverato il marito e del collegio che ospitava la nipote.\nGiunse fuori tempo massimo (quattro ore dopo il vincitore) durante l'ottava tappa L'Aquila-Perugia: inizialmente, alcuni membri della giuria (tra cui lo stesso Colombo) non vollero estrometterla dalla corsa, considerando anche il tanto tempo da lei perso per forature e cadute, in una delle quali ruppe il manubrio, che venne riparato con un manico di scopa e dello spago. Ma in seguito si opt\u00f2 per una linea dura: Alfonsina Morini Strada fu esclusa dalla classifica del Giro, una decisione probabilmente influenzata dal clima che si respirava all'epoca, quando la parit\u00e0 tra uomo e donna era ben lontana dall'essere raggiunta, e mal si tollerava una donna che non solo sfidava apertamente gli uomini, ma riusciva addirittura a batterne alcuni. Si decise comunque per una situazione di compromesso, gi\u00e0 adottata il giorno precedente con i ciclisti Aperlo e Cividini: Alfonsina poteva prendere parte a tutte le restanti tappe, ma i suoi tempi non sarebbero stati conteggiati ai fini della classifica. Ormai fuori della corsa ufficiale, Alfonsina continu\u00f2 ugualmente verso la successiva tappa di Bologna, con condizioni meteorologiche proibitive: sprovvista persino di impermeabile e cappello (dopo l'ennesima caduta rovinosa, dovette indossare dei bragoni da contadino) riusc\u00ec ad arrivare nella citt\u00e0 emiliana, accolta dalla folla in tripudio. La lunghissima tappa Bologna-Fiume (415\u00a0km) impegn\u00f2 Alfonsina sui pedali per ben 21 ore consecutive, e alla fine anche i giornalisti pi\u00f9 irriverenti dovettero riconoscere la tenacia ed il coraggio della ciclista emiliana.\nDei novanta ciclisti partiti da Milano all'inizio del Giro, solo in trenta completarono la corsa, e cos\u00ec, fra essi, figur\u00f2 Alfonsina Morini Strada.\nIl maschilismo imperante le imped\u00ec di partecipare al Giro negli anni successivi, ma la ciclista emiliana si tolse lo stesso delle soddisfazioni: vinse ben 36 corse contro colleghi maschi e conquist\u00f2 la stima di numerosi campioni del ciclismo, tra cui Costante Girardengo.\nFine della carriera.\nDopo l'edizione del 1924, gli organizzatori del Giro d'Italia negarono l'iscrizione ad Alfonsina Strada, la quale tuttavia percorse ugualmente le strade della pi\u00f9 famosa gara a tappe italiana, conquistandosi amicizia, stima ed ammirazione di famosi colleghi ciclisti come Cougnet, Giardini, Emilio Colombo, Cattaneo, Lattuarda, Girardengo, oltre che dei giornalisti. Sfruttando la propria fama, partecip\u00f2 a diversi variet\u00e0 sia in Italia sia all'estero, esibendo le proprie abilit\u00e0 anche nei circhi, pedalando sui rulli. Si rec\u00f2 in tourn\u00e9e anche in Spagna, Francia e Lussemburgo.\nIngaggiata dal club Montmartre Sportif all'et\u00e0 di 43 anni, partecip\u00f2 il 16 settembre 1934 al primo campionato del mondo femminile (non ufficiale), disputato al parco Josaphat di Schaarbeek (Bruxelles) e vinto dalla belga Elvire De Bruyn, davanti a De Bock e all'olandese De Bree. Alla fine dei 40 giri su un circuito di 2.500 metri, Alfonsina chiuse al quindicesimo posto.\nNel 1937 riusc\u00ec a battere a Parigi la campionessa francese Robin. Nel 1938 conquist\u00f2 a Longchamp il record dell'ora femminile non ufficiale con 35,28\u00a0km.\nRimasta vedova, si rispos\u00f2 a Milano il 9 dicembre 1950 con Carlo Messori, ex ciclista sessantanovenne con qualche successo prima della Grande guerra, con cui apr\u00ec un negozio di biciclette con annessa officina. Il marito si propose di scriverne la biografia, ma mor\u00ec nel 1957, senza riuscire a completare l'opera. Alfonsina, non sentendosela di gestire da sola il negozio di biciclette aperto insieme al secondo marito, lo chiuse.\nIl 13 settembre 1959, dopo aver assistito alla gara classica d'autunno delle Tre Valli Varesine, mor\u00ec d'infarto all'et\u00e0 di 68 anni dopo essere rientrata a Milano, mentre tentava di riavviare la sua moto Guzzi 500.\nNella cultura di massa.\nIspirandosi alle gesta di Alfonsina Strada, negli anni 1950 Giovanni D'Avanzi e Marcello Marchesi composero la canzone \"Bellezze in bicicletta\", interpretata da Silvana Pampanini nell'omonimo film, e poi dal Trio Lescano e Mina.\nNella raccolta di racconti di Gianni Celati, intitolata \"Narratori delle pianure\" (Feltrinelli, 1985), il racconto \"Storia della corridora e del suo innamorato\" \u00e8 ispirato alla sua figura.\nNel 2004 \u00e8 stato pubblicato il libro scritto da Paolo Facchinetti \"Gli anni ruggenti di Alfonsina Strada - Il romanzo dell'unica donna che ha corso il Giro d'Italia assieme agli uomini\" (Edicicloeditore). Al libro \u00e8 ispirata la sceneggiatura cinematografica affidata alla scrittura di Agostino Ferrente e Andrea Satta, voce solista del gruppo T\u00eates de Bois, che il 20 aprile 2010 hanno pubblicato il concept album \"Goodbike\" (Ala Bianca Records), tutto dedicato al tema del ciclismo: tra le canzoni, quella che ha avuto pi\u00f9 successo \u00e8 stata \"Alfonsina e la bici\". Ne \u00e8 stato tratto un videoclip interpretato dall'astrofisica Margherita Hack e diretto da Agostino Ferrente.\nAl Museo del paracarro di Pergine Valsugana (nella Valle dei Mocheni, a circa 20\u00a0km da Trento) c'\u00e8 un grosso paracarro rosa dedicato a lei.\nNel 2010 ha debuttato lo spettacolo teatrale dal titolo \"Finisce per A. Soliloquio tra Alfonsina Strada, unica donna al Giro d'Italia del 1924, e Ges\u00f9 \"(nella raccolta \"Anima e carne\", Edizioni Fernandel) scritto da Eugenio Sideri, interpretato da Patrizia Bollini, con la regia di Gabriele Tesauri. Lo spettacolo \u00e8 stato rappresentato in numerose citt\u00e0 italiane e anche all'estero (a Londra, in occasione delle Olimpiadi 2012 e all'Istituto Italiano di Cultura di Bruxelles). Nel 2014, in occasione dei 90 anni dal Giro di Alfonsina, lo spettacolo \u00e8 stato rappresentato a Collecchio e Lugo, tappe del 97\u00ba Giro d'Italia.\nIl 23 aprile 2016 \u00e8 stata inaugurata la nuova palestra comunale di via Murri ad Alfonsine (provincia di Ravenna), dedicata ad Alfonsina Strada.\nNel 2017 Stefano Massini ha scritto \"Un quaderno rosa\" racconto basato sulla storia di Alfonsina Strada.\nA Milano, l'11 luglio 2017 \u00e8 stata dedicata ad Alfonsina Strada una via in zona Lorenteggio, vicino al confine con il comune di Corsico.\nA Ripa, frazione di Perugia, il 18 Maggio 2021, giorno di riposo del 104\u00ba Giro d'Italia che il giorno dopo sarebbe ripartito da Perugia, \u00e8 stata intitolata una via ad Alfonsina e una a Coppi.\nNell'agosto del 2021 debutta \"Perdifiato - l'incredibile vita di Alfonsina Strada\", scritto e interpretato dell'attore e drammaturgo Michele Vargiu e diretto dalla regista Laura Garau. \nLo spettacolo, dedicato alla vita della ciclista, \u00e8 attualmente in tourn\u00e9e nazionale."}
{"id": "1139612", "revid": "31185", "url": "https://it.wikipedia.org/wiki?curid=1139612", "title": "Via del Yungas", "text": ""}
{"id": "1139613", "revid": "254059", "url": "https://it.wikipedia.org/wiki?curid=1139613", "title": "Alberto IV il Saggio", "text": "Biografia.\nFiglio di Rodolfo \"il Vecchio\" (detto anche \"il Pacifico\") e nipote di Alberto III detto \"il Ricco\", Alberto IV successe a quest'ultimo per i titoli propri alla casata degli Asburgo nel medioevo.\nSuo fratello Rodolfo \"il Taciturno\" fu capostipite della casa di Laufenburg (che si estinguer\u00e0 nel 1408), mentre uno dei suoi figli, Eberardo, diede origine alla linea di Kyburg (estinta nel 1415).\nNel 1217 spos\u00f2 Edvige di Kyburg dalla quale ebbe sei figli tra cui il proprio successore, Rodolfo I.\nSostenitore di Federico II, mor\u00ec presso Ashkelon, in Terra Santa, durante la crociata indetta da Tebaldo I di Navarra."}
{"id": "1139621", "revid": "76963", "url": "https://it.wikipedia.org/wiki?curid=1139621", "title": "Lorna Want", "text": "Ha fatto qualche piccola comparsata in alcune serie tv ma quella che l'ha resa famosa \u00e8 \"I Dream\" nella quale interpretava Natalie.\nCarriera.\nLorna ha debuttato nel West End all'et\u00e0 di quindici anni per interpretare Giulietta Capuleti in un nuovo musical tratto dalla celebre tragedia shakespeariana. Ha lavorato in numerosi altri musical, sia a Londra che in diversi tour nazionali. A Londra \u00e8 apparsa nei musical \"Parade\", \"Footloose\", \"Evita\", \"The Fantasticks\", \"Dreamboats and Petticoats\" e \"Beautiful: The Carole King Musical\", per cui ha ricevuto una nomination al Laurence Olivier Award alla migliore attrice non protagonista in un musical.\nNel resto del Gran Bretagna ha interpretato Cosette in \"Les Mis\u00e9rables\", Ariel in \"Footloose\", Wendy in \"Peter Pan\", Gabriella in \"High School Musical - Lo spettacolo\", Aurora nella \"Bella Addormentata nel Bosco,\" Hope in \"Anything Goes\", Marianna in \"Robin Hood\" e Winnie in \"Annie Get Your Gun\".\nRecentemente \u00e8 comparsa nel video clip di Jamie T \"If You Got The Money\" e ha anche preso parte a un video per atti di musica, come Fergie e Rihanna. \u00c8 apparsa in un episodio di \"Casualty\" il 15 settembre 2007."}
{"id": "1139622", "revid": "767487", "url": "https://it.wikipedia.org/wiki?curid=1139622", "title": "Phantoms (film 1998)", "text": "Phantoms \u00e8 un film del 1998 diretto da Joe Chappelle.\n\u00c8 un film horror statunitense a sfondo fantascientifico con Ben Affleck, Peter O'Toole, Rose McGowan e Joanna Going. \u00c8 basato sul romanzo \"Phantoms!\" di Dean R. Koontz.\nTrama.\nLe sorelle Lisa e Jenny Pailey arrivano nella localit\u00e0 turistica di Snowfield, Colorado, per andare a sciare. Scoprono per\u00f2 che la citt\u00e0 \u00e8 completamente deserta, ma trovano i corpi di una donna delle pulizie, di due panettieri e di un agente di polizia. Si uniscono cos\u00ec allo Sceriffo Bryce Hammond e ai suoi vice Stu Wargle e Steve Shanning nelle indagini.\nSteve Shanning, andando a indagare in un edificio, scompare in un lampo di luce, lasciando dietro di s\u00e9 pistola, cappello e scarpe. Inoltre, quando il gruppo arriva in un albergo nelle vicinanze, viene attaccato da una strana creatura che uccide Stu Wargle.\nRispondendo a un messaggio scarabocchiato in una stanza d'albergo, i tre superstiti si mettono in contatto con il professor Timothy Flyte, che rivela loro la vera natura dell'essere: esso \u00e8 un'antica creatura che vive sottoterra e che, una volta ogni molti anni, sale in superficie per nutrirsi di qualsiasi essere vivente che gli capiti sotto tiro. Questa creatura \u00e8 inoltre in grado di prendere le sembianze di ci\u00f2 di cui si nutre e di assorbirne tutte le memorie e le conoscenze; nutrendosi di umani e assorbendone cos\u00ec tutto ci\u00f2 che sapevano, la creatura \u00e8 diventata molto intelligente e crede di essere Satana in persona.\nIntanto arriva in zona un commando dell'esercito, con l'intenzione di distruggere il nemico, ma viene totalmente annientato dalla creatura. Nel frattempo Flyte scopre che il corpo della creatura \u00e8 fisiologicamente quasi identico a quello del petrolio greggio, e teorizza che i batteri geneticamente modificati per abbattere le fuoriuscite di petrolio (di cui hanno a disposizione un campione) potrebbe uccidere l'essere.\nDopo un tentativo fallito di uccidere l'animale, Bryce scende nel sottosuolo determinato a completare l'opera. La creatura prende per\u00f2 la forma di un ragazzo che il poliziotto aveva accidentalmente ucciso durante un raid dell'FBI. Bryce riesce per\u00f2 a superare i rimorsi e a sparare alle fiale con il farmaco (in quel momento tenute in mano dalla creatura), cospargendo cos\u00ec l'essere del batterio per lui micidiale. Dopo essere ritornato in superficie, Bryce rassicura Lisa e Jenny sul fatto di aver ucciso la creatura.\nQualche tempo dopo Flyte rilascia un libro intitolato \"L'antico nemico\", dove racconta la sua esperienza a Snowfield. Pi\u00f9 tardi, un uomo e una donna in un bar iniziano a discutere circa l'esistenza di vita aliena. Pochi posti pi\u00f9 in la, un vice sceriffo si mette a ridere. Quando la donna gli chiede cosa abbia da ridere, egli si gira e si scopre essere Stu Wargle, una delle persone uccise dalla creatura, che le dice: \"Niente. Vuole vedere una cosa?\" (stessa domanda posta dall'agente alle due sorelle Pailey precedentemente, poco prima di trasformarsi in un mostro).\nProduzione.\nIl film, diretto da Joe Chappelle su una sceneggiatura di Dean R. Koontz con il soggetto di Dean R. Koontz (autore del romanzo), fu prodotto da Michael Leahy, Robert Pringle e Joel Soisson per la Dimension Films, la Fuji Creative Corporation, la Miramax Films, la NEO Motion Pictures e la Raven House e girato a Denver e Georgetown in Colorado dal 28 ottobre al 17 dicembre 1996. Gli effetti speciali furono affidati alla Neo Digital Imaging e alla Station X Studios. La musica \u00e8 firmata da David C. Williams.\nDistribuzione.\nIl film fu distribuito negli Stati Uniti dal 23 gennaio 1998 al cinema dalla Dimension Films e per l'home video dalla Dimension Home Video.\nAlcune delle uscite internazionali sono state:\nPromozione.\nLa tagline \u00e8: \"For centuries they told us the terror would come from above. We've been looking the wrong way.\".\nCritica.\nSecondo MYmovies il film \u00e8 un \"fanta-horror con buoni effetti speciali notturni\" in cui per\u00f2 \"la storia non convince\". Secondo Leonard Maltin il film \u00e8 un \"thriller niente male con buone interpretazioni\", un ottimo utilizzo delle location e diverse sequenze caratterizzate da una notevole suspense\"."}
{"id": "1139624", "revid": "217432", "url": "https://it.wikipedia.org/wiki?curid=1139624", "title": "Giolitti", "text": ""}
{"id": "1139629", "revid": "767487", "url": "https://it.wikipedia.org/wiki?curid=1139629", "title": "Pieter Bourke", "text": "Ha collaborato con i Dead Can Dance e con David Thrussel e ha registrato musiche con Lisa Gerrard. Ha avuto due nomination ai Golden Globe del 2000 e del 2002 per la Migliore Colonna Sonora per i film \"Insider - Dietro la verit\u00e0\" e \"Al\u00ec\"."}
{"id": "1139631", "revid": "1632387", "url": "https://it.wikipedia.org/wiki?curid=1139631", "title": "Curandero", "text": "Il curandero, termine molto utilizzato in America Latina, rappresenta la figura moderna del guaritore sciamano. \u00c8 una persona da cui la gente va per curarsi fisicamente o per scacciare il malocchio, in quanto si presuppone dotato di arti magiche.\nDescrizione.\nMolto diverso dalla figura occidentale del medico, che si considera attinente solo alla guarigione del corpo fisico, generalmente il curandero si occupa anche di problemi legati alla dimensione spirituale delle persone, utilizzando erbe e rituali.\nAltri casi.\nAffini ai curanderi, sono famose in Sardegna le donne che praticano lo scongiuro detto \"\"is abrebusu\", oppure quello chiamato \"sa mexina de s'ogu\"\", pratica in cui, con vari riti, vengono evocati santi cristiani, cos\u00ec da poter curare chi ha sub\u00ecto malocchio o \u00e8 affetto da piccoli malesseri fisici."}
{"id": "1139638", "revid": "76963", "url": "https://it.wikipedia.org/wiki?curid=1139638", "title": "Helen Kurup", "text": "\u00c8 famosa per il ruolo di Kush nella serie televisiva di I Dream."}
{"id": "1139639", "revid": "712828", "url": "https://it.wikipedia.org/wiki?curid=1139639", "title": "Captain Tsubasa Golden 23", "text": ""}
{"id": "1139642", "revid": "1714743", "url": "https://it.wikipedia.org/wiki?curid=1139642", "title": "Werner II d'Asburgo", "text": "Biografia.\nFiglio di Radbot e di Ida di Lorena, e nipote di Werner I, arcivescovo di Strasburgo, alla morte del padre gli successe nel titolo di Conte di Alsazia.\nFu sostenitore del papato durante la lotta delle investiture. \nNel 1082 circa acquis\u00ec il titolo di Conte di Asburgo, primo della dinastia ad avere questo titolo, grazie alle conquiste ottenute nelle terre dell'odierna Svizzera settentrionale, presso il territorio del Castello di Habichtsburg in Argovia.\nSpos\u00f2 Reginlinde di Nellenbourg (1027\u20131090) dalla quale ebbe due successori, Ottone II e Alberto II. Alla sua morte il titolo pass\u00f2 ad Ottone II."}
{"id": "1139644", "revid": "1714743", "url": "https://it.wikipedia.org/wiki?curid=1139644", "title": "Alberto III il Ricco", "text": "Biografia.\nFiglio di Werner III, alla morte del padre gli succedette nei titoli di Conte di Asburgo e di Langravio dell'Alta Alsazia.\nViene ricordato dalle cronache per essere stato confermato come il fondatore della citt\u00e0 di Vaduz.\nSpos\u00f2 Ita di Pfullendorf, dalla quale ebbe l'unico proprio figlio, Rodolfo il Vecchio, o \"il Pacifico\" (Rodolfo II d'Asburgo), Signore di Laufenburg.\nAlla morte di Alberto III gli succedette il nipote, Alberto IV d'Asburgo (detto il Saggio), figlio Rodolfo II."}
{"id": "1139652", "revid": "1033892", "url": "https://it.wikipedia.org/wiki?curid=1139652", "title": "Doctors (soap opera)", "text": "Doctors \u00e8 una soap opera britannica, trasmessa dal 2000 su BBC One e prodotta dalla BBC Bhirmingam. Segue le vicende di alcuni medici del Centro Sanitario di Fiction Mill."}
{"id": "1139654", "revid": "1714743", "url": "https://it.wikipedia.org/wiki?curid=1139654", "title": "Ottone II d'Asburgo", "text": "Biografia.\nFiglio di Werner II e di Reginlint, alla morte del padre gli succedette nel titolo di Conte di Asburgo.\nNel 1108, Ottone accompagn\u00f2 l'imperatore Enrico V in guerra in Ungheria. Al suo ritorno, nel 1111, \u00e8 stato assassinato.\nGrazie a doti personali acquis\u00ec il titolo di Conte di Alsazia.\nSpos\u00f2 Hilla von Pfirt (morta nel 1076) dalla quale ebbe il proprio successore, Werner III e anche un'altra figlia, Adelaide."}
{"id": "1139662", "revid": "767487", "url": "https://it.wikipedia.org/wiki?curid=1139662", "title": "Palazzo Carafa della Spina", "text": "Il palazzo Carafa della Spina (gi\u00e0 palazzo Acquaviva d'Aragona) \u00e8 un palazzo monumentale di Napoli ubicato lungo il decumano inferiore, nei pressi di piazza San Domenico Maggiore.\nStoria e descrizione.\nAlla fine del XVI secolo Fabrizio Carafa della Spina, principe di Butera e Roccella, acquist\u00f2 un palazzo con giardino nell'allora via di Nido, appartenente ad Andrea Matteo IV Acquaviva d'Aragona (1570-1647), secondo principe di Caserta, e lo demol\u00ec per erigere un nuovo edificio, su probabile disegno di Domenico Fontana.\nRimaneggiato nel periodo barocco, il palazzo venne restaurato nel XVIII secolo su progetto di un architetto ignoto, che avrebbe rifatto \"ex-novo\" anche il sontuoso portale d'ingresso, secondo alcuni opera di Martino Buonocore, mentre per altri \u00e8 da ricondurre a Ferdinando Sanfelice, che esegu\u00ec.anche quello del vicino palazzo Filomarino, col quale ci sarebbero delle similitudini stilistiche.\nL'edificio si presenta con uno dei pi\u00f9 imponenti portali settecenteschi della citt\u00e0; questo \u00e8 in piperno ed \u00e8 caratterizzato dai massicci piedritti modanati che terminano in mascheroni ad altorilievo, mentre sul capitello marcapiano ci sono ampie volute d'appoggio ai satiri che a mo' di cariatidi hanno la funzione di sostegno del balcone del piano nobile; tra loro \u00e8 posto invece il grande stemma della famiglia Carafa della Spina. Sugli angoli interni delle colonne del portale sono inoltre scolpiti due volti, probabilmente di personalit\u00e0 legate alla committenza, mentre alle basi ci sono due sculture marmoree con le sembianze di mostri marini con le fauci spalancate, utilizzati per spegnere le torce.\nIl cortile \u00e8 infine decorato da elementi architettonici in piperno e da fittoni; sulla sinistra, non appena passato l'androne, si sviluppa lo scalone monumentale, che si affaccia sul cortile interno mediante l'apertura di due archi a tutto sesto che seguono l'andamento della scalinata in tutta la sua altezza."}
{"id": "1139664", "revid": "31269", "url": "https://it.wikipedia.org/wiki?curid=1139664", "title": "Holby City", "text": "Holby City \u00e8 una serie televisiva britannica trasmessa dalla BBC, nata come spin-off di \"Casualty\"."}
{"id": "1139665", "revid": "116646723", "url": "https://it.wikipedia.org/wiki?curid=1139665", "title": "Eva Luna", "text": "Eva Luna \u00e8 un romanzo di Isabel Allende, pubblicato nel 1987. In Italia il romanzo \u00e8 apparso nel 1988, nella traduzione di \"Angelo Morino\".\nTrama.\nAlcuni missionari trovano una bambina abbandonata e decidono di chiamarla Consuelo. Quando Consuelo diventa troppo grande per stare con i missionari, fu mandata dalle suore e, nonostante non amasse quel posto, fu istruita per circa tre anni. Non avendo visto in lei una particolare vocazione o un particolare talento, le suore le trovarono un lavoro come cameriera presso l'abitazione del Professor Jones (un imbalsamatore). Consuelo si appassiona in modo particolare alla lettura prendendo di nascosto i volumi presenti nella fornitissima libreria del professore. Dopo qualche anno, il professore assume un giardiniere indiano. Quando questi rimane quasi in fin di vita a causa del morso di una vipera, Consuelo si innamora di lui e dalla loro unione nasce una bambina. Consuelo decide di chiamare la bimba Eva Luna (il padre apparteneva al popolo della luna). \nDurante l'infanzia Eva Luna resta particolarmente affascinata dai racconti della madre. Dopo qualche tempo, il giorno della vigilia di Natale, la madre muore, soffocata da un osso di pollo. Eva Luna viene quindi affidata alla sua madrina, ovvero la \"mammana\" che aveva aiutato Consuelo a partorire. Poco dopo muore anche il professore Jones. La madrina, non potendo pi\u00f9 mantenere la bambina, \u00e8 costretta a far lavorare Eva Luna come cameriera presso una famiglia. Qui Eva incontra Elvira che sar\u00e0 come una nonna per lei. In questa nuova abitazione Eva Luna racconta a tutta la servit\u00f9 le stesse storie che le raccontava la madre. \nUn giorno, Eva reagisce malamente alle provocazioni della padrona e le strappa la parrucca. Pensando di averle strappato il cuoio capelluto, la bambina scappa dalla casa spaventata ed inizia a vagare per la citt\u00e0. Per caso la ragazza conosce una ragazzino poco pi\u00f9 grande di lei, chiamato Huberto Naranjo. Per qualche giorno i due vivono insieme come vagabondi. Alcuni giorni dopo per\u00f2 la ragazza ritorna dalla madrina e la donna la riporta dalla padrona. Un giorno, casualmente, la ragazza rincontra Huberto che la porta a vivere in un'altra casa. Qui Eva Luna conosce Melecio un ragazzo che si sente donna. \nDopo qualche anno la ragazza viene adottata da Riad Halab\u00ec e dalla moglie Zulema, una donna il cui unico obbiettivo \u00e8 il denaro e che rifiuta i baciare e di guardare il marito a causa del suo problema (labbro leporino). Quest'ultima si innamora del cugino di Riad, che per\u00f2 la rifiuta. La donna allora si suicida. Eva Luna vene accusata della morte di Zulema, ma Riad, che aveva scoperto la verit\u00e0, la difende e riesce a non farla imprigionare. Eva Luna e Riad vivendo fianco a fianco per molto tempo si innamorano ma Riad, dopo una notte di amore, decide di allontanare Eva Luna da s\u00e9. La ragazza viene indirizzata verso una nuova abitazione ma decide di non presentarsi. Eva Luna si reca invece in una chiesa dove, casualmente, incontra Melecio che nel frattempo \u00e8 riuscito a sottoporsi ad un intervento che ha reso il suo aspetto prettamente femminile, ma che non \u00e8 ancora completo, dal momento che Melecio possiede ancora organi riproduttivi maschili. Melecio ora \u00e8 un'attrice abbastanza famosa e si fa chiamare Mim\u00ec. \nParallelamente si sviluppa la storia di Rolf Carl\u00e9, nato in Austria e figlio del severissimo professore Lukas Carl\u00e9, noto per i suoi metodi educativi poco ortodossi e odiato da tutti, persino dalla sua stessa famiglia. Rolf ha poi due fratelli, Jochen, il maggiore, che dopo aver difeso la madre dal padre \u00e8 costretto a fuggire di casa, e Katharina, ripudiata dal padre a causa del suo handicap - il quale, secondo i dottori, non lascer\u00e0 alla ragazza molti anni di vita.\nUn giorno Lukas viene trovato impiccato in una campagna dove era stato in gita coi propri alunni, che si scoprir\u00e0 essere i responsabili dell'omicidio. Ma nessuno ha voglia di perseguirli: la moglie \u00e8 addirittura contenta ma Rolf non \u00e8 in pace con se stesso, avrebbe voluto partecipare al delitto e non \u00e8 affatto triste per la morte del genitore. Cade cos\u00ec in depressione, e la madre lo invia in una colonia in Sudamerica a vivere per qualche tempo con lo zio. Questa colonia di emigrati tedeschi \u00e8 molto chiusa, e la principale attivit\u00e0 economica \u00e8 il commercio data la variet\u00e0 delle esportazioni. Rolf si rivela ottimo lavoratore, ma viene distratto dalla bellezza delle cugine \"profumate di vaniglia e chiodo di garofano\" con le quali incontra il piacere della lussuria.\nScoppia la rivolta e Rolf inizier\u00e0 a creare testimonianze della stessa, fino ad esser poi assunto da Aravena, direttore di un giornale. Ottiene durante la guerriglia dei reportage che potrebbero cambiare l'opinione pubblica, ma non glieli lasciano pubblicare. Si infiltra nella banda di Naranjo, che ne \u00e8 diventato il capo sotto il soprannome di comandante Rogelio, e l\u00e0 conosce Eva Luna durante i preparativi per l'assalto ad una prigione, dove con un'astuzia Rogelio sapr\u00e0 introdurre delle finte bombe che permetteranno ai suoi compagni incarcerati di liberarsi.\nEva era oramai diventata sceneggiatrice di teleromanzi e, per evitare la censura, scrive un teleromanzo per raccontare la guerriglia, riuscendo nell'intento finch\u00e9 il colonnello se ne accorge. Egli le propone una tregua per i suoi \"amici guerriglieri\", che Eva rifiuta.\nRolf viene redarguito da Aravena, ed esiliato nella Colonia, dove andr\u00e0 a vivere con Eva che capisce esser la donna della sua vita, dopo le vicissitudini e i rischi passati assieme.\nTemi Principali.\nDiverse sono i temi trattati da Allende in questo romanzo, spesso definito romanzo picaresco, perch\u00e9 narra la crescita della protagonista ed eroina, Eva. La sua capacit\u00e0 di raccontare e inventare storie \u00e8 uno dei suoi doni ed \u00e8 grazie a questa capacit\u00e0 che Eva \u00e8 in grado di affrontare l'atmosfera opprimente dell'America Latina, nel periodo che segue la seconda guerra mondiale.\nLe storie di Eva intrecciano il realismo magico, cio\u00e8 la fusione di elementi soprannaturali e temi realistici. Attraverso la capacit\u00e0 di raccontare storie, Eva \u00e8 in grado di \"sfuggire\" dalla sua realt\u00e0 e di costruire la propria visione della societ\u00e0, in modo tale da affrontarla meglio. Descritta come una moderna Scheherazade, la capacit\u00e0 di Eva di raccontare storie la aiuta ad affrontare le difficolt\u00e0 che molte donne, come lei, affrontano in un ambiente politico tirannico ed esplosivo.\nLa Allende realizza una critica allo squilibrio di genere che era ed \u00e8 presente nella maggior parte dei paesi dell'America Latina. Generalmente le donne erano considerate oggetti, entit\u00e0 soggiogate all'egemonia maschile. Attraverso la protagonista Eva, Allende riflette sulle caratteristiche che avrebbero dovuto incarnare tutte quelle donne che cercano di sopravvivere nelle dure condizioni dell'America Latina.\nIl nome di Eva \u00e8 di per s\u00e9 simbolico. La Luna \u00e8 il simbolo del potere matriarcale che le donne possiedono. Per molti versi, il personaggio di Eva riflette la stessa Allende e la lotta che ha dovuto combattere dopo che suo cugino, Salvador Allende fu rimosso dall'incarico di Presidente cileno, l'11 settembre 1973."}
{"id": "1139668", "revid": "92723", "url": "https://it.wikipedia.org/wiki?curid=1139668", "title": "Ipsaritmia", "text": "L'ipsaritmia \u00e8 un'attivit\u00e0 cerebrale anormale, caratterizzata da una disorganizzazione globale dell'attivit\u00e0 di fondo. Nel EEG si registrano onde lente di alto voltaggio, associate ad onde acute anomale a tipo punta. Il tracciato cambia irregolarmente ad ogni istante, sia in durata sia in forma, senza mai prendere un aspetto ritmico ripetitivo.\nL'ipsaritmia \u00e8 condizione necessaria per la diagnosi della Sindrome di West. Raramente persiste oltre i 24 mesi di et\u00e0."}
{"id": "1139672", "revid": "2519", "url": "https://it.wikipedia.org/wiki?curid=1139672", "title": "Ahaus", "text": "Ahaus \u00e8 una citt\u00e0 della Renania Settentrionale-Vestfalia, in Germania.\nAppartiene al distretto governativo (\"Regierungsbezirk\") di M\u00fcnster e al circondario (\"Kreis\") di Borken (targa BOR).\nAhaus si fregia del titolo di \"Media citt\u00e0 di circondario\" (\"Mittlere kreisangeh\u00f6rige Stadt\")."}
{"id": "1139674", "revid": "287204", "url": "https://it.wikipedia.org/wiki?curid=1139674", "title": "Affusto", "text": "Si chiama affusto l'apparecchio che sostiene la bocca da fuoco e che permette l'esecuzione comoda e rapida del puntamento e del tiro. L'etimologia del vocabolo \u00e8 incerta. Secondo il Mont\u00f9 deriverebbe dal latino \"fustis\" (bastone); ad ogni modo essa era gi\u00e0 in uso generale nel XVII secolo, in sostituzione delle voci \"cassa\" o \"letto\", con le quali veniva in origine indicato il sostegno della bocca da fuoco.\nCenno storico.\nIl progresso nella forma e nella costruzione degli affusti ha seguito passo passo l'evoluzione dell'artiglieria. L'affusto rudimentale sul quale posavano le prime bocche da fuoco era costituito da un troncone di legno scavato a guisa di trogolo, oppure da un ceppo o da un tavolone, sul quale l'arma era poggiata e fissata mediante corde o ritegni metallici. Il tutto era tenuto fermo da paletti conficcati nel terreno, in modo da sopprimere il rinculo. Per dare l'elevazione si collocavano cunei di differente misura sotto la parte anteriore del tronco o della tavola. Tale sistema manca assolutamente di mobilit\u00e0 e durante il tiro non era consentito alcun cambiamento di direzione.\nIl rapido generalizzarsi delle bocche da fuoco in tutti i paesi d'Europa, i numerosi tipi di artiglierie fusi presso i vari eserciti e le prime nozioni concrete acquisite nella tecnica del tiro, ebbero naturalmente ripercussioni notevoli sulla costruzione degli affusti. Ben presto, ai primi sostegni rudimentali, i quali pi\u00f9 che altro, rappresentavano mezzi d'appoggio o di trasporto della bocca da fuoco, subentrarono apparecchi pi\u00f9 complessi, studiati e definiti in rapporto all'arma che dovevano sostenere e al tiro che con essa si voleva eseguire.\nAlla met\u00e0 del XV secolo si hanno affusti che erano costituiti da due parti: una poggiava direttamente sul suolo e serviva da base a tutto il sistema; l'altra faceva corpo con la bocca da fuoco ed era mobile nel piano verticale. Alla parte inferiore erano collegate due robuste coppie di ritti, muniti di fori equidistanti. Due sbarre di ferro, fatte passare attraverso fori simmetrici dei ritti, servivano di appoggio alla parte superiore dell'affusto e consentivano le variazioni di elevazione. In seguito vennero resi mobili mediante applicazioni di ruote e l'adozione della coda. Carlo il Temerario adott\u00f2 per primo un tipo di affusto a ruote, al quale le artiglierie prive di orecchioni, erano collegate con fasciature.\nProgressi notevoli vennero fatti in Francia e in Germania durante i regni di Luigi XI e di Carlo VIII. Gli affusti a ruote, costruiti secondo tipi ben definiti, vennero resi in quell'epoca pi\u00f9 leggeri e pi\u00f9 solidi mediante una sempre pi\u00f9 larga applicazione di parti di ferro. La bocca da fuoco non era pi\u00f9 unita ad essi mediante fasciature, ma per mezzo di orecchioni, sporgenti lateralmente, che, impegnandosi in adatte \"orecchioniere\", ricavate nella parte superiore delle cosce dell'affusto, rendevano pi\u00f9 facile e spedito il puntamento in elevazione. Per mezzo di un carretto a due ruote, pi\u00f9 tardi chiamato avantreno, vennero adattati al traino mediante l'unione della coda al carretto stesso. I due elementi (affusto e avantreno) venivano cos\u00ec a costituire un unico carro a quattro ruote.\nInfine, nel XVIII secolo e nella prima met\u00e0 del successivo, in Francia per opera del Gribeauval, e in Piemonte per quella del generale Giovanni Cavalli, gli affusti delle varie specialit\u00e0 d'artiglieria conseguirono miglioramenti cos\u00ec notevoli da farli considerare come gli esemplari dai quali vennero ricavati i tipi in uno per tutto usati nel periodo della seconda guerra mondiale.\nAffusti mobili.\nGli affusti mobili sono quelli che permettono il trasporto della bocca da fuoco incavalcata, senza che occorra alcuna trasformazione o manodopera di forza. Saranno quindi permanentemente muniti di ruote, atte al traino in terreni pi\u00f9 o meno vari, (affusti da campagna, a cavallo, da montagna e d'assedio).\nAffusti amovibili.\nGli affusti amovibili sono quelli che possono essere adattati facilmente al traino e che posseggono quindi gli organi per l'applicazione di ruote che ne permettono il traino su strade.\nAffusti fissi.\nGli affusti fissi sono quelli che, non dovendo per il loro impiego essere mai mossi dalla loro posizione primitiva, sono organizzati in modo da poter essere scomposti e smontati per un eventuale trasporto. Possono distinguersi in \"affusti propriamente detti\" quando non richiedono per essere piazzati una speciale opera muraria (taluni affusti per cannoni da costa), e in installazioni o impianti quando una speciale opera muraria costituisce invece un elemento necessario di sostegno, di protezione e di funzionamento del materiale (installazioni in pozzi, impianti costieri).\nAffusti a ruote.\nLa caratteristica comune e principale di questi affusti \u00e8 quella di poter essere rapidamente trasformati in un carro trainabile mediante l'ausilio di un \"avantreno\" o di un \"timone\" o \"timonella\". Gli affusti da montagna hanno inoltre la caratteristica di essere rapidamente scomponibili in parti di peso non rilevante e tali da consentirne il someggio (100-120 chilogrammi).\nAffusti in casamatta a cannoniera minima.\nHanno lo scopo di ridurre le dimensioni della cannoniera, da cui passa la volata del pezzo, a proporzioni minori di quelle che si hanno con le costruzioni ordinarie, allo scopo di diminuire il pericolo dell'imbocco della cannoniera da parte dei proietti e delle schegge nemiche.\nAffusti di costruzione speciale.\nRispondono a particolari esigenze di terreno e di impiego delle bocche da fuoco. I tipi pi\u00f9 caratteristici sono \"Affusti ad eclisse\" consentono grande protezione del personale nelle installazioni in barbetta, congiunta alla facilit\u00e0 delle varie operazioni della carica e del puntamento. Sono costituiti in modo che la bocca da fuoco \u00e8 riparata dalla vista e dal tiro avversario dietro un alto parapetto durante le operazioni della carica e del puntamento, e solo si solleva, sporgendo dal parapetto, all'atto dello sparo. Di questo genere sono oggi gli affusti a scomparsa idropneumatici, nei quali la bocca da fuoco \u00e8 imperniata a due aloni, che sono essi stessi imperniati ad una specie di sottaffusto collegato alla piattaforma. I due aloni, mediante l'asta di un cilindro freno, possono essere disposti nella posizione verticale e passare poi nella posizione orizzontale o per l'azione del rinculo e per l'azione di una pompa.\nAffusti ad installazione a sfera.\nIn questo tipo di cannone \u00e8 imprigionato. mediante una sfera, nella corazza della casamatta. ed \u00e8 sostenuto verso la culatta da un semplice cavalletto che serve unicamente di sostegno. La sfera trasmette tutta l'energia di rinculo alla corazza della batteria, che la disperde nella grande massa.\nAffusti a deformazione.\nI mezzi studiati per eliminare, o rendere minimo il rinculo, nei materiali da campagna, montagna e a cavallo, sono numerosi e tra essi si possono nominare: il vomero di coda, costituito da una robusta piastra metallica sporgente in basso presso la coda, e destinata, interrandosi sempre pi\u00f9 dopo ogni colpo, a contrastare l'azione del rinculo; i freni a nastro sui mozzi, i freni a calzatoia, le funi di ritegno, ecc. Tutti questi mezzi sono stati completamente abbandonati a partire da fine Ottocento in seguito all'adozione degli affusti a deformazione, la cui caratteristica \u00e8 quella di rimanere immobili durante il tiro, mentre solo alcune parti seguono il cannone nel rinculo e ritornano poi automaticamente nella posizione primitiva per l'azione si un recuperatore. Con questo sistema si \u00e8 reso possibile di tirare pi\u00f9 colpi di seguito senza ripuntare la bocca da fuoco e senza perdere la precisione di tiro. Il sistema a deformazione \u00e8 stato naturalmente esteso ai materiali di assedio, da difesa e da costa. Il \"recuperatore\", o il ritorno nella posizione iniziale \u00e8 provocato in alcuni affusti a cassa semplice inclinazione di lisce, su cui scorrono le parti che rinculano con il cannone. In altri invece \u00e8 la pressione idraulica prodotta da sistemazioni speciali nell'impianto, che, agendo opportunamente sulle parti che hanno rinculato, le respinge in avanti. \nGli affusti a deformazione si possono quindi suddividere in queste categoria: 1) affusti elastici; 2) affusti idraulici; 3) affusti a lisce e freni laterali. Secondo poi la conformazione dipendente dall'impiego al quale sono destinati o secondo il tipo di installazione, gli affusti a deformazione si possono distinguere nel secondo modo: a) affusti a ruote; b) affusti a piedistallo o a candeliere; c) affusti a piattaforma; d) impianti o installazioni a torre o in pozzo; e) affusti articolati.\nGli affusti a deformazione a ruote sono tutti elastici. Essendo destinati ad essere mobili, essi hanno i caratteri generali degli affusti a ruote. \u00c8 da notarsi che data la condizione dell'assoluta immobilit\u00e0 dell'affusto durante il tiro, si rende necessaria una lunghezza di coda notevole, che raggiunge il massimo ammissibile con la maneggevolezza dell'affusto. Sono muniti anche di vomero rigido per aumentare la stabilit\u00e0. \nIl primo tentativo di affusto elastico sperimentato e adottato in Italia \u00e8 quello del cannone da 57. Il generale francese Langlais nel 1892 costru\u00ec un materiale a deformazione che la Francia, per prima, adott\u00f2 per la propria artiglieria da campagna. Nel volgere di pochi anni l'adozione del nuovo materiale venne estesa a tutte le altre specialit\u00e0. L'Italia fiss\u00f2 nel 1906 la sua scelta sul materiale a deformazione costruito dalla Krupp (il 75/27 Mod. 1906) ma in seguito, nel 1911, aggiunse l'adozione per le batterie da campagna l'affusto costruito e proposto dal generale francese D\u00e9port. Tale affusto prese il nome di \"affusto per cannone da 75 M. 1911\". \u00c8 a grandi settori di tiro, a cosce divaricabili e a freni coniugati.\nAffusti elastici a piedistallo.\nIn questo tipo di affusto il piedistallo o sostegno \u00e8 fissato al terreno con chiavarde ancorate a piastra di ferro o ad anelli collocati nella massa del calcestruzzo. Sul piedistallo \u00e8 imperniato, girevole intorno ad un asse, un affustino a forchetta o cassa, che sorregge la culla mediante orecchioniere. Il puntamento in direzione \u00e8 sempre ottenuto con congegni portati dall'affustino che agiscono sul sostegno. I congegni di elevazione agiscono tra affustino e culla o tra affustino e cannone. In Italia si avevano affustini a piedistallo e culla per il cannone da 57H (tipo Armstrong); per il cannone da 75A in casamatta; per il cannone da 152 R.M.; e affusti a piedistallo a candeliere per il cannone da 42, da 57, da 37H, da 75B R.M..\nAffusti in impianti e installazione a piattaforma.\nSono costituiti da un affusto a cassa composto di due fianchi o aloni paralleli fissati su una piattaforma circolare, la quale appoggia mediante una controrotaia su una corona di rulli scorrevoli su una rotaia fissata al terreno mediante lunghe chiavarde, ancorate inferiormente a piastre o a grandi anelli d'acciaio compresi nella massa cementizia della piazzuola.\nL'affusto porta incavalcata la culla in cui scorre la bocca da fuoco, oppure \u00e8 foggiata superiormente a lisce per lo scorrimento del blocco porta bocca da fuoco. Alla piattaforma \u00e8 unito il congegno di direzione, che agisce tra la piattaforma e una dentiera fissa alla rotaia dei rulli. La piattaforma porta pure la copertura o la corazza quando esiste, e gli organi per il sollevamento dei proietti e per il caricamento. Appartengono a questo tipo d'impianto l'affusto a blocco per obice da 280 con sottoaffusto idropneumatico; l'installazione per cannone da 149 tipo A. e l'impianto per obice da 305.\nAffusti in impianti e installazioni in pozzo.\nIn questi tipi di impianti il materiale \u00e8 protetto da un parapetto avvolgente che forma un pozzo, le cui parti concorrono a sostenere il materiale od organi di puntamento o di difesa. Questi ultimi sono composti di una cupola che chiude completamente l'apertura del pozzo, munita di una cannoniera minima da cui sporge la sola volata del cannone, oppure di una copertura a unghia di cavallo che protegge le parti del materiale non riparate dalla muratura. L'affusto pu\u00f2 essere sul tipo di quelli a piedistallo o a piattaforma. In generale si ha affusti a piattaforma poggianti sul fondo o su un gradino delle pareti verticali del pozzo. A questo tipo di impianti appartenevano le installazioni per cannoni da 75A e da 87 M. 88; per cannoni da 149S. e per cannoni da 305.\nAffusti per artiglierie navali.\nSulle navi a vela gli affusti erano a ruote e non differivano molto da quelli rigidi terrestri; erano per\u00f2 pi\u00f9 corti e pi\u00f9 robusti; avevano quattro ruote di legno piene. Tutti i cannoni stavano allineati a distanza conveniente nelle batterie con le bocche sporgenti dagli sportelloni e assicurati alla murata mediante paranchi per riportare il cannone nella linea di tiro. La punteria in elevazione si otteneva mediante cuneo che veniva ficcato al di sotto della culatta.\nAffusti a telaio.\nNel periodo 1845-1860 vennero creati gli affusti a telaio, i quali consistevano essenzialmente in un robusto telaio di legno duro, ricoperto di piastre metalliche, con una lunga fenditura nel mezzo, sul quale telaio veniva fissata, mediante appositi blocchi a pressione, la parte inferiore della forchetta che sosteneva gli orecchioni del cannone. Al momento dello sparo il cannone e la forchetta rinculavano strisciando sul lungo telaio e per mezzo dell'attrito assorbivano l'energia di rinculo. Il telaio era fissato al ponte con un perno anteriore e intorno a questo girava per la punteria di direzione.\nAffusti a freni e lisce laterali.\nCon l'invenzione dei torchi idraulici, gli affusti presero la forma di quelli a freni e lisce laterali. Il torchio di rinculo, che esiste tuttora, consiste in uno stantuffo che pu\u00f2 scorrere in un cilindro ripieno di liquido viscoso. La testa dello stantuffo presenta dei laschi che possono essere ridotti di dimensione, durante il rinculo, mediante apposite valvole, oppure la testa stessa presenta da una parte un incavo praticato lungo una generatrice, nel quale incavo scorre durante il rinculo un oscuratore che \u00e8 fissato al cilindro e presenta una maggiore o minore sezione a seconda della posizione dello stantuffo nella sua corsa. Lo stantuffo \u00e8 fissato rigidamente al cannone e viene trascinato nel movimento di rinculo; il cilindro \u00e8 fissato all'affusto. Il liquido per passare da una parte all'altra dello stantuffo offre una resistenza che, essendo inversamente proporzionale alla velocit\u00e0 di rinculo ed alla viscosit\u00e0 del liquido, offre un freno graduale. I primi torchi di rinculo vennero ideati a Woolwick e poi ne furono costruiti da Vavasseur. Gli affusti a freni e lisce laterali avevano appunto due cilindri freni, uno da ciascun lato, e posti in posizione inclinata all'orizzonte in modo che il cannone, nello stesso tempo che rinculava, era costretto a salire, ottenendo cos\u00ec automaticamente il ritorno in batteria per effetto della gravit\u00e0. Anche questo dispositivo venne ideato dal Vavasseur, come pure sono dovuti i primi congegni di punteria di elevazione ad arco dentato.\nAffusti a cassone e a piedistallo.\nI primi affusti a freno e lisce laterali furono a \"cassone\" e vennero sostituiti ben presto da quelli a perno centrale, in cui il cannone \u00e8 sostenuto da una robusta forchetta che pesca con un perno centrale, in una campana altrettanto robusta che viene inchiavardata al ponte della nave. Gli affusti a perno centrale, o a piedistallo o a candeliere, sono rimasti in uso per i piccoli calibri anche con l'avvento della culla, la quale pu\u00f2 dirsi il secondo importante ritrovato dopo il cilindro freno degli organi dell'affusto. La culla \u00e8 una robusta manica di acciaio o di bronzo che fascia buona parte della culatta del cannone. Il cannone non porta orecchioni ma li porta la culla. Il cannone ha una o pi\u00f9 appendice nella sua parte posteriore con cui viene collegato agli stantuffi dei freni e dei recuperatori mentre i cilindri degli stessi freni e dei recuperatori sono di corpo con la culla. I movimenti di elevazione sono dati in tal modo alla culla, ed il cannone, rinculando, si sfila, per 50-60 centimetri dalla culla, ritornando immediatamente ad infilarsi per la spinta che riceve da apposita molla sistemata in cilindri ricuperatori, oppure per effetto di energia idraulica, od infine ancora per una ben studiata combinazione di cilindri idropneumatici a tenuta stagna d'aria, in cui l'aria immagazzina l'energia di rinculo comprimendosi, e restituendola per riportare il pezzo in batteria. Grande vantaggio \u00e8 che il cannone, dopo lo sparo, ritorna ad avere la stessa elevazione che aveva prima, trovandosi cos\u00ec automaticamente molto prossimo alla nuova posizione di fuoco.\nAffusti a linea di mira indipendenti.\nGli affusti dell'ultimo periodo bellico, hanno un particolare importante, cio\u00e8 la linea di mira indipendente. Per tutte le operazioni di caricamento, quando si deve portare il cannone dalla elevazione alla posizione orizzontale, si manovra una leva mediante la quale il pezzo viene svincolato dall'alzo. In tal modo il puntatore continua a traguardare il bersaglio senza preoccuparsi di altro e non appena il cannone \u00e8 riportato in elevazione torna nella posizione in cui si sarebbe trovato se non fosse stato mai svincolato, anche se nel frattempo il puntatore ha mosso l'alzo. Questo tipo di svincolo era necessario soprattutto nei cannoni antiaerei, ma \u00e8 utile anche nei cannoni navali a grande portata."}
{"id": "1139675", "revid": "2519", "url": "https://it.wikipedia.org/wiki?curid=1139675", "title": "Bocholt (Germania)", "text": "Bocholt \u00e8 una citt\u00e0 della Renania Settentrionale-Vestfalia, in Germania.\nAppartiene al distretto governativo (\"Regierungsbezirk\") di M\u00fcnster.\n\u00c8 il centro maggiore, ma non il capoluogo, del circondario di Borken.\nBocholt si fregia del titolo di \"Grande citt\u00e0 di circondario\" (\"Gro\u00dfe kreisangeh\u00f6rige Stadt\")."}
{"id": "1139676", "revid": "2519", "url": "https://it.wikipedia.org/wiki?curid=1139676", "title": "Gescher", "text": "Gescher \u00e8 una citt\u00e0 di 17.118 abitanti della Renania Settentrionale-Vestfalia, in Germania.\nAppartiene al distretto governativo (\"Regierungsbezirk\") di M\u00fcnster ed al circondario (\"Kreis\") di Borken (targa BOR)."}
{"id": "1139679", "revid": "767487", "url": "https://it.wikipedia.org/wiki?curid=1139679", "title": "The Ten", "text": "The Ten \u00e8 un film del 2007 diretto da David Wain.\nIl film \u00e8 stato distribuito in Italia dalla Delta Pictures a partire dal 30 agosto 2008.\nTrama.\n\u00c8 una commedia satirica nei confronti delle religioni giudaico-cristiane. Il film \u00e8 composto da dieci storie, ognuna si ispira ad uno dei dieci comandamenti."}
{"id": "1139685", "revid": "2519", "url": "https://it.wikipedia.org/wiki?curid=1139685", "title": "Gronau (Westfalen)", "text": "Gronau (Westfalen) (ufficialmente \"Gronau (Westf.)\", letteralmente \"Gronau (Vestfalia)\") \u00e8 una citt\u00e0 della Renania Settentrionale-Vestfalia, in Germania.\nAppartiene al distretto governativo (\"Regierungsbezirk\") di M\u00fcnster e al circondario (\"Kreis\") di Borken (targa BOR).\nGronau si fregia del titolo di \"Media citt\u00e0 di circondario\" (\"Mittlere kreisangeh\u00f6rige Stadt\")."}
{"id": "1139687", "revid": "2519", "url": "https://it.wikipedia.org/wiki?curid=1139687", "title": "Isselburg", "text": "Isselburg \u00e8 una citt\u00e0 della Renania Settentrionale-Vestfalia, in Germania.\nAppartiene al distretto governativo (\"Regierungsbezirk\") di M\u00fcnster ed al circondario (\"Kreis\") di Borken (targa BOR)."}
{"id": "1139689", "revid": "2519", "url": "https://it.wikipedia.org/wiki?curid=1139689", "title": "Rhede", "text": "Rhede \u00e8 una citt\u00e0 della Renania Settentrionale-Vestfalia, in Germania.\nAppartiene al distretto governativo (\"Regierungsbezirk\") di M\u00fcnster ed al circondario (\"Kreis\") di Borken (targa BOR)."}
{"id": "1139691", "revid": "1305772", "url": "https://it.wikipedia.org/wiki?curid=1139691", "title": "Werner I d'Asburgo", "text": "Biografia.\nFiglio di Lanzellino, conte di Altenburgo (della Casa d'Asburgo), e di Lutgart, Contessa di Nellenbourg; fratello di Radbot, fu investito della carica di vescovo di Strasburgo dall'imperatore Ottone III nel 1001.\nNel 1002 Strasburgo venne assediata dal duca di Svevia Ermanno II e dal genero e duca di Carinzia Corrado, nel contesto della successione al trono imperiale; i due riuscirono a penetrare nella citt\u00e0 del vescovo e alcuni svevi, all'insaputa dei loro comandanti, saccheggiarono e diedero fuoco alla cattedrale della citt\u00e0. Ermanno in seguito si fece perdonare donando una sua propriet\u00e0 e offrendosi di restaurare l'abbazia di Santo Stefano, situata nella citt\u00e0. Nel 1015 pose la prima pietra nel sito di costruzione della cattedrale di Strasburgo; nel 1027 fece edificare un castello appartenente agli Asburgo sul fiume Aar, e nello stesso anno fece erigere anche l'abbazia benedettina di Muri nei pressi di Lenzburg.\nFavor\u00ec gli imperatori Enrico II e Corrado II. \nMor\u00ec di febbre il 28 ottobre 1028 presso Costantinopoli, ove vi si era recato per conto dell'imperatore Corrado II."}
{"id": "1139692", "revid": "2519", "url": "https://it.wikipedia.org/wiki?curid=1139692", "title": "Stadtlohn", "text": "Stadtlohn \u00e8 una citt\u00e0 della Renania Settentrionale-Vestfalia, in Germania.\nAppartiene al distretto governativo (\"Regierungsbezirk\") di M\u00fcnster ed al circondario (\"Kreis\") di Borken (targa BOR)."}
{"id": "1139693", "revid": "640277", "url": "https://it.wikipedia.org/wiki?curid=1139693", "title": "Locazione finanziaria", "text": ""}
{"id": "1139695", "revid": "2519", "url": "https://it.wikipedia.org/wiki?curid=1139695", "title": "Vreden", "text": "Vreden (in basso tedesco \"Vrene\") \u00e8 una citt\u00e0 della Renania Settentrionale-Vestfalia, in Germania.\nAppartiene al distretto governativo (\"Regierungsbezirk\") di M\u00fcnster ed al circondario (\"Kreis\") di Borken (targa BOR)."}
{"id": "1139696", "revid": "1452073", "url": "https://it.wikipedia.org/wiki?curid=1139696", "title": "Elevator Action", "text": " \u00e8 un videogioco arcade a piattaforme del 1983, prodotto e pubblicato dalla Taito, portato anche a varie piattaforme casalinghe nel 1985-1987. Si tratta di un titolo con una meccanica di gioco piuttosto innovativa per l'epoca.\nTrama.\nIl protagonista \u00e8 Agente 17, nome in codice Otto, un agente segreto che si infiltra in un grattacielo, dopo essersi calato sul tetto con un rampino; egli deve riuscire a rubare alcuni documenti e poi a fuggire rubando un'auto dal garage posto al piano terra. Ma tale grattacielo brulica di guardie armate e pu\u00f2 essere attraversato grazie a numerosi ascensori (\"elevator\" in inglese) e scale mobili.\nModalit\u00e0 di gioco.\nOgni livello di \"Elevator Action\" consiste in un unico grattacielo (cambiano solo i colori dei muri), alto decine di piani. La schermata scorre verticalmente man mano che si scende. Inizialmente i piani sono semplici e stretti, ma poi si allargano e il sistema di ascensori pu\u00f2 diventare anche complesso, come un rompicapo. Ci sono numerose porte blu, dalle quali escono casualmente i nemici. Le poche porte rosse invece contengono i documenti da rubare, e bisogna entrare in ognuna di queste (ottenendo 500 punti) prima di poterlo terminare, raggiungendo il piano terra.\nI nemici sono principalmente guardie in vestito nero e borsalino, armate di pistola (il protagonista ha un'arma identica). Tutte le pistole possono sparare solo in orizzontale, con munizioni illimitate, e uccidono con un sol colpo. Toccarli fisicamente non \u00e8 di per s\u00e9 letale.\nAgente 17 pu\u00f2 saltare per schivare i proiettili bassi; se salta addosso a un nemico lo elimina con un calcio. Pu\u00f2 accovacciarsi per schivare i proiettili alti e anche sparare mentre \u00e8 accovacciato. Alcune zone del palazzo sono al buio e non \u00e8 possibile vedere le porte blu chiuse. Si pu\u00f2 oscurare temporaneamente una zona anche sparando ai lampadari, i quali tra l'altro cadendo elimineranno i nemici che vi si trovano sotto. Si pu\u00f2 perdere la vita quando l'agente viene colpito da un proiettile del nemico, oppure cadendo nella tromba degli ascensori o ancora venendo schiacciato sopra o sotto un medesimo (questo pu\u00f2 accadere anche ai nemici).\nAccoglienza.\nAi suoi tempi, la versione originale arcade fu molto popolare, mentre quella per Commodore 64 ottenne alcuni giudizi molto negativi; tra gli altri, la rivista britannica \"Commodore User\" arriv\u00f2 ad assegnargli 1/10. Al contrario, per la portatile Game Boy ottenne invece diversi giudizi positivi.\nLa rivista \"Play Generation\" diede al remake \"Elevator Action Deluxe\" per PlayStation 3 un punteggio di 67/100, trovandolo un gioco frustrante e confusionario, che sarebbe piaciuto solo ai nostalgici o ai patiti della sfida pi\u00f9 ardua.\nEredit\u00e0.\nSono usciti vari cloni e rifacimenti del titolo, ad esempio per Game Boy Color e Game Boy Advance.\nNel 1994 \u00e8 uscito un seguito ufficiale, \"Elevator Action Returns\", che permette tra l'altro di giocare contemporaneamente in doppio. Un altro esclusivo nel formato da sala \u00e8 stato rilasciato nel 2009, con il nome \"Elevator Action: Death Parade\".\nLa conversione per Atari 2600 venne parzialmente sviluppata a suo tempo, ma mai completata. Al Classic Gaming Expo 2001 la CGE Services Corp. pubblic\u00f2 questo prototipo, abbastanza giocabile, prodotto in circa duecento copie con confezioni ispirate a quelle classiche Atari.\nNel 2007 \"Elevator Action\" \u00e8 stato anche reso disponibile per Virtual Console, incluso nelle raccolte \"Taito Legends\" e \"Taito Legends Power-Up\", e prodotto per telefoni cellulari dalla Sony.\nNel 2011 fu pubblicato un nuovo remake per PlayStation Network, intitolato \"Elevator Action Deluxe\", il quale presenta nuovi nemici, una modalit\u00e0 multiplayer in locale per quattro giocatori e tre medaglie da sbloccare per ogni livello."}
{"id": "1139704", "revid": "339392", "url": "https://it.wikipedia.org/wiki?curid=1139704", "title": "Bella gerant alii", "text": ""}
{"id": "1139706", "revid": "86599", "url": "https://it.wikipedia.org/wiki?curid=1139706", "title": "Cratere D'Arsonval", "text": "D'Arsonval \u00e8 un cratere lunare di 30,36 km situato nella parte sud-occidentale della faccia nascosta della Luna, ad est del cratere Perepelkin e sovrapposto al bordo nordorientale del pi\u00f9 grande cratere Danjon. \nIl bordo di D'Arsonval \u00e8 eroso e forma una depressione a sella a sud-est dove si unisce a quello di Danjon. All'interno \u00e8 presente un basso rilievo elongato, vicino al centro. Dal bordo orientale parte una spaccatura del suolo lunare che si estende verso nord.\nIl cratere \u00e8 dedicato al biofisico francese Jacques-Ars\u00e8ne d'Arsonval.\nCrateri correlati.\nAlcuni crateri minori situati in prossimit\u00e0 di D'Arsonval sono convenzionalmente identificati, sulle mappe lunari, attraverso una lettera associata al nome."}
{"id": "1139709", "revid": "812894", "url": "https://it.wikipedia.org/wiki?curid=1139709", "title": "Bistri\u021ba", "text": "Bistri\u021ba (in ungherese \"Beszterce\", in tedesco \"Bistritz\") \u00e8 un comune della Romania di 83.039 abitanti, capoluogo del distretto di Bistri\u021ba-N\u0103s\u0103ud, nella regione storica della Transilvania.\nStoria.\nLe prime vestigia di una presenza umana nell'area di Bistri\u021ba risalgono al Neolitico.\nI Sassoni della Transilvania si installarono nella zona, da essi chiamata \"N\u00f6snerland\", nel 1206; la citt\u00e0 all'epoca era chiamata \"N\u00f6sen\" e la sua distruzione da parte dell'esercito Mongolo \u00e8 descritta in un documento del 1241.\nQuesto fatto non rallent\u00f2 per\u00f2 la crescita della citt\u00e0, che nel frattempo aveva assunto l'attuale nome traendolo dal fiume omonimo, che a sua volta lo derivava dalla parola slava \"bystrica\", ovvero \"acqua limpida\"; l'ubicazione della citt\u00e0, al convergere di diverse vie commerciali, ne facilit\u00f2 infatti lo sviluppo come importante mercato.\nBistri\u021ba divenne una citt\u00e0 libera nel 1330 ed ottenne nel 1353 il diritto di organizzare ogni anno una fiera commerciale della durata di 15 giorni. Contemporaneamente la citt\u00e0 divenne importante anche dal punto di vista militare e difensivo: vennero pertanto sviluppate imponenti fortificazioni che, nel 1465, comprendevano mura tutto attorno alla citt\u00e0, 18 torri ed una chiesa fortificata.\nDopo il dominio Austroungarico, la citt\u00e0 fa parte della Romania dal 1919, ad esclusione di un periodo durante la Seconda guerra mondiale, nel quale venne occupata dall'Ungheria.\nMonumenti.\nUn incendio nel XIX secolo distrusse la maggior parte della cittadella medievale. Il principale monumento della citt\u00e0 \u00e8 la chiesa luterana, costruita originariamente nel XIV secolo in stile gotico ma rimaneggiata in forme rinascimentali tra il 1559 e il 1563; l'edificio \u00e8 stato interamente ristrutturato nel 1998; Un incendio di vaste proporzioni ha poi distrutto gran parte del tetto della struttura principale oltre a tutte le scale interne del campanile interamente in legno nel settembre 2008.\nInteressante \u00e8 anche il Museo del distretto di Bistri\u021ba-N\u0103s\u0103ud, ospitato in una vecchia caserma ristrutturata, che raccoglie cimeli Traci, Celtici e Germani.\nCultura di massa.\nNel romanzo \"Dracula\" di Bram Stoker, Jonathan Harker visita Bistri\u021ba alloggiando all\"'Albergo della Corona d'Oro\" (in romeno \"Coroan\u0103 de Aur\"); all'epoca in cui il romanzo fu scritto nella citt\u00e0 non esisteva alcun albergo con questo nome, ma uno con questo nome \u00e8 stato aperto in tempi pi\u00f9 recenti, con evidenti scopi di attrazione turistica.\nSport.\nCalcio.\nLa squadra principale della citt\u00e0 \u00e8 l'Asocia\u021bia Club Fotbal Gloria 1922 Bistri\u021ba."}
{"id": "1139725", "revid": "86599", "url": "https://it.wikipedia.org/wiki?curid=1139725", "title": "Cratere Daedalus", "text": "Daedalus \u00e8 un cratere lunare di 93,61 km situato nella parte sud-occidentale della faccia nascosta della Luna, in prossimit\u00e0 del centro dell'emisfero. \nNelle vicinanze si trovano i crateri Icarus ad est e Racah a sud. Ancora pi\u00f9 vicino, a nord-nord-est si trova il cratere Lipskiy.\nIl bordo di Daedalus \u00e8 ben delineato, anche se presenta segni di erosione. Le pendici interne mostrano ampie zone terrazzate ed il pianoro interno \u00e8 relativamente uniforme e segnato solo da un gruppo di picchi vicini al centro.\nIn virt\u00f9 della sua posizione schermata dalle emissioni radio provenienti dalla terra, Daedalus \u00e8 stato proposto come sito per un possibile radiotelescopio gigante, scavato nella struttura stessa del cratere, in modo simile al grande Radiotelescopio di Arecibo, ma su scala quasi trecento volte maggiore.\nIl cratere \u00e8 dedicato a Dedalo, personaggio della mitologia greca. \u00c8 annche raffigurato in alcune famose foto prese dall'equipaggio di Apollo 11 in cui \u00e8 individuato come \"Crater 308\" in quanto l'Unione Astronomica Internazionale non gli aveva ancora assegnato un nome.\nCrateri correlati.\nAlcuni crateri minori situati in prossimit\u00e0 di Daedalus sono convenzionalmente identificati, sulle mappe lunari, attraverso una lettera associata al nome."}
{"id": "1139726", "revid": "1776051", "url": "https://it.wikipedia.org/wiki?curid=1139726", "title": "Adios (KMFDM)", "text": "Adios \u00e8 il dodicesimo album dei KMFDM, pubblicato, prima del temporaneo scioglimento, nel 1999."}
{"id": "1139731", "revid": "1876595", "url": "https://it.wikipedia.org/wiki?curid=1139731", "title": "Capitan America (film 1979)", "text": "Capitan America \u00e8 un film per la televisione del 1979 diretto da Rod Holcomb, liberamente ispirato all'omonimo personaggio dei fumetti Marvel Comics interpretato in questa occasione da Reb Brown. Quello stesso anno ne fu trasmesso un sequel, \"\".\nTrama.\nSteve Rogers (Reb Brown) \u00e8 un uomo contemporaneo il cui padre era un agente del governo degli anni '40. L'atteggiamento molto patriottico del padre di Steve gli \u00e8 valso il soprannome di \"Capitan America\". Suo padre fu poi assassinato. Rogers, ex Marine, ora si guadagna da vivere come artista e viaggia in campagna in un furgone di conversione, si ispira alla storia di suo padre per disegnare un supereroe. Dopo aver ricevuto lesioni potenzialmente mortali in un incidente, gli viene somministrata una sostanza chimica sperimentale chiamata formula FLAG; FLAG \u00e8 l'acronimo di \"Full Latent Ability Gain\", una sorta di \"super-steroide\". (Il padre di Rogers aveva sviluppato il siero FLAG dalle sue stesse ghiandole.) La formula non solo salva la vita ma aumenta la sua forza e i suoi riflessi. Queste nuove abilit\u00e0 ispirano il dott. Simon Mills (Len Birman), il biochimico ricercatore e ufficiale dell'intelligence dietro al FLAG, che una volta era amico del padre di Steve, per reclutare Steve e dargli un costume basato sul suo disegno.\nCome Captain America, il furgone di conversione di Steve viene riconfigurato in modo che possa lanciare una moto ad alta tecnologia. La moto \u00e8 dotata di spinta del razzo, un acceleratore per accelerazione rapida, una regolazione invisibile che riduce il rumore del motore e della strada e (come mostrato solo in ) un'ala staccabile che assomiglia ad un deltaplano che consente una forza gravitazionale limitata volo. Nell'ultima scena del film, Rogers decide di diventare lo stesso Capitan America come lo era suo padre in tutti i sensi - questo significa indossare un'uniforme identica a quella indossata da suo padre, la \"classica\" divisa Capitan America, che Brown, come il Capitano, viene mostrato indossando nella scena finale. (Brown indossava ancora l'uniforme classica quando riprendeva i suoi ruoli di Rogers e Capitano di Captain America II: Death Too Soon).\nDistribuzione.\nIl film \u00e8 stato distribuito teatralmente in Colombia nel 1981.\nAccoglienza.\nCritica.\nIl film ha ricevuto un'accoglienza mista da parte della critica.\nSul sito web di aggregatore di recensioni Rotten Tomatoes, il film ha un'approvazione del 9%, basata su 366 recensioni e una valutazione media di 2.0 / 5.\nSul sito IMDB gli utenti hanno assegnato un punteggio di 3.7/10, basato su 1304 voti. Nella pagina FilmAffinity ha una valutazione di 3,6/10, basata su 97 voti."}
{"id": "1139742", "revid": "1251388", "url": "https://it.wikipedia.org/wiki?curid=1139742", "title": "Yamaha Corporation", "text": "La \u00e8 una compagnia giapponese con una vasta produzione di prodotti e servizi, per la maggior parte strumenti musicali e motociclette.\nStoria.\nFu fondata nel 1887 a Hamamatsu, prefettura di Shizuoka, come da Torakusu Yamaha, un costruttore di pianoforti e organi a canne, e costituita il 12 ottobre 1897. L'origine della societ\u00e0 come produttrice di strumenti musicali \u00e8 ancora percepibile dal logo dell'azienda, un trio di diapason incrociati.\nNel 1955 ha iniziato a diversificare la produzione, indirizzandosi anche a quella dei motocicli e dei motori, fondando una divisione autonoma, la Yamaha Motor, della quale, al 31 dicembre 2006, possedeva il 22,7% del capitale sociale.\nNell'ottobre del 1987, in occasione del 100\u00ba anniversario dell'azienda, il nome \u00e8 stato cambiato in Yamaha Corporation. Nel 1989 Yamaha ha presentato al mondo il primo masterizzatore CD. Da allora, ha acquistato l'azienda statunitense Sequential Circuits (produttrice di sintetizzatori) nello stesso anno, e nel 2004 la tedesca Steinberg (produttrice di software per audio musicali).\nProdotti.\nYamaha \u00e8 cresciuta fino a diventare il pi\u00f9 grande costruttore mondiale di strumenti musicali (pianoforti e tastiere, strumenti ad arco, chitarre e bassi, strumenti a fiato, batterie, percussioni orchestrali e per marching band) e motociclette, oltre ad essersi specializzata nella produzione di semiconduttori, prodotti hi-fi e audio/video, elettrodomestici e mobili, metalli speciali, macchine utensili e robot industriali.\nNel 2017 ha introdotto la commercializzazione di un nuovo strumento musicale chiamato venova.\nYamaha Corporation \u00e8 molto conosciuta per il suo programma di insegnamento musicale, che ha avuto inizio nel 1954."}
{"id": "1139752", "revid": "1776051", "url": "https://it.wikipedia.org/wiki?curid=1139752", "title": "Attak", "text": "Attak \u00e8 il tredicesimo album dei KMFDM, pubblicato nel 2002, dopo la ricostruzione della band."}
{"id": "1139765", "revid": "1543377", "url": "https://it.wikipedia.org/wiki?curid=1139765", "title": "Contea di Big Horn (Montana)", "text": "La contea di Big Horn si trova in Montana, negli Stati Uniti. Il suo capoluogo amministrativo \u00e8 Hardin.\nGeografia fisica.\nLa contea ha un'area di 12.988 km\u00b2 di cui lo 0,40% \u00e8 coperto d'acqua. La riserva indiana dei Crow copre il 64,2 % dell'area e la riserva dei Cheyenne ne copre un altro 6,27 %. Confina con le seguenti contee:"}
{"id": "1139777", "revid": "287204", "url": "https://it.wikipedia.org/wiki?curid=1139777", "title": "San Telemaco", "text": "Biografia.\nSan Telemaco (conosciuto anche come sant'Almachio) era un monaco originario dell'Anatolia che, secondo la testimonianza dello storico Teodoreto di Cirro, intervenne per fermare un combattimento tra gladiatori al Colosseo, venendo cos\u00ec lapidato dalla folla. L'imperatore Onorio tuttavia sarebbe rimasto colpito da questo martirio a tal punto da vietare le lotte tra gladiatori.\nSulla base di questa notizia, dato che l'ultimo combattimento gladiatorio a Roma risale al 1\u00ba gennaio 404, tale data \u00e8 stata convenzionalmente adottata per celebrare il martirio di san Telemaco.\nIl pittore spagnolo Jos\u00e9 Benlliure y Gil ha dipinto nel 1887 una tela di grandi dimensioni, intitolata \"La visione del Colosseo\", oggi conservata al Museo di belle arti di Valencia e dedicata all'episodio di san Telemaco che predica perch\u00e9 siano fermati i giochi cruenti dei gladiatori."}
{"id": "1139788", "revid": "37401", "url": "https://it.wikipedia.org/wiki?curid=1139788", "title": "Lago Maulazzo", "text": "Il lago Maulazzo (o Maullazzo) \u00e8 un bacino artificiale di circa 5 ettari, situato nel Parco dei Nebrodi, alle pendici del Monte Soro. Ricade nel comune di Alcara Li Fusi (citt\u00e0 metropolitana di Messina, Sicilia).\nFu realizzato intorno agli anni ottanta del XX secolo dal Corpo forestale della Regione siciliana. Situato nella faggeta detta Sollazzo Verde, il lago \u00e8 meta di molti turisti, specialmente nei periodi festivi.\nInfrastrutture e trasporti.\nLo specchio d'acqua \u00e8 raggiungibile da Alcara Li Fusi, tramite un percorso stradale di circa 15 km, nonch\u00e9 per mezzo della strada statale 289 di Cesar\u00f2, dalla quale, all'altezza di Portella Femmina Morta, si innesta la strada di congiungimento con il Monte Soro."}
{"id": "1139794", "revid": "729019", "url": "https://it.wikipedia.org/wiki?curid=1139794", "title": "Strada statale 588 dei Due Ponti", "text": "La ex strada statale 588 dei Due Ponti (SS 588), ora \"strada provinciale 588 R dei Due Ponti (SP 588 R)\", \u00e8 una strada provinciale italiana di collegamento interprovinciale sviluppata in Emilia-Romagna.\nPercorso.\nInizia a Castelvetro Piacentino, dalla ex strada statale 10 Padana Inferiore, e si dirige verso sud su un tipico tracciato di pianura. Toccato il comune di Villanova sull'Arda, entra nel parmense; qui attraversa il centro di Busseto, la frazione di fidentina di Castione Marchesi, interseca l'Autostrada A1 e arriva in pochi km a Fidenza, dove si innesta sulla strada statale 9 Via Emilia.\nIn seguito al decreto legislativo n. 112 del 1998, dal 2001 la gestione \u00e8 passata dall'ANAS alla Regione Emilia-Romagna, che ha provveduto al trasferimento dell'infrastruttura al demanio della Provincia di Parma e della Provincia di Piacenza per le tratte territorialmente competenti."}
{"id": "1139802", "revid": "111327487", "url": "https://it.wikipedia.org/wiki?curid=1139802", "title": "Colonna del Verziere", "text": "La Colonna del Verziere (indicata anche come \"croce di San Martiniano\") \u00e8 un monumento manieristico-barocco di Milano, situato in Largo Augusto, costituito da un'elaborata colonna in granito di Baveno sovrastata da una statua di Cristo. Prende il nome dal \"Verziere\" (o \"Verz\u00e9e\"), l'antico mercato ortofrutticolo che aveva sede attorno al luogo in cui sorge.\nStoria e descrizione.\nLa confraternita della Croce di Porta Tosa, dedicata a san Martiniano, esistente gi\u00e0 nel 1579 nella parrocchia di Santo Stefano in Brolo, stabil\u00ec di realizzare nello spiazzo prima del ponte di Porta Tosa una colonna votiva secondo i voleri dell'arcivescovo Carlo Borromeo. Nel 1580 si inizi\u00f2 la raccolta di offerte per la realizzazione e si richiese un preventivo per la colonna. Vennero intanto poste le fondamenta del monumento, inserendo una tavoletta in marmo con la data 1581.\nA causa di disaccordi con i fornitori della colonna (forse dovuti a un guasto ellittico presente nel fusto, tuttora presente) ci fu un primo ritardo; alla ripresa dei lavori, forse per una controversia con l'autorit\u00e0 civile, ci fu la distruzione di parte delle opere realizzate per volere di Danese Figliodoni (\u2020 1591), senatore e all'epoca Grancancelliere di Milano. La confraternit\u00e0 seppell\u00ec le parti superstiti in attesa di potere procedere con i lavori.\nA seguito di una richiesta della confraternit\u00e0 il Senato di Milano concesse di poter completare la colonna; di fronte a nuove opposizioni, si ottenne un privilegio reale del 22 novembre 1607, osteggiato per\u00f2 dal governatore Pedro Enr\u00edquez de Acevedo. Nel marzo 1611 il nuovo governatore Juan Fern\u00e1ndez de Velasco concesse subito quanto richiesto e la confraternita si attiv\u00f2 per far completare il monumento, incaricando l'ingegnere Aurelio Trezzi. Venne completata la base e si pass\u00f2 all'innalzamento della colonna il 9 luglio 1611. A ottobre dello stesso anno fu aggiunto sulla sommit\u00e0 anche il capitello.\nLa statua del Redentore con croce, opera di Giovanni Battista Vismara, fu collocata solo nel 1673, sotto la direzione dell'architetto Giovanni Domenico Richini.\nNel 1727 ci fu un restauro del basamento e nello stesso periodo furono tolti i cancelli in ferro che circondavano la colonna.\nNel 1784 vennero soppresse le diverse confraternite, comprese le compagnie della Santa Croce a Milano. Nel 1786 la maggior parte delle colonne votive, considerate di intralcio alla circolazione, fu eliminata; nella relazione redatta dall'architetto Leopoldo Pollack era indicato il mantenimento della colonna del Verziere, con alcune modifiche alla base.\nLa Colonna della Vittoria.\nIl 6 aprile 1848, dopo le Cinque giornate si fece voto di erigere un monumento a Porta Tosa, luogo dove era stata maggiore la lotta contro gli austriaci. Le vicende belliche resero per\u00f2 impossibile la realizzazione.\nTra agosto e settembre 1858 la colonna del Verziere si inclin\u00f2 sensibilmente, forse in seguito a problemi al piedistallo in conseguenza di un incidente nell'innalzamento della colonna nel 1611. Dopo alcuni studi, il monumento venne smontato, rinvenendo la tavoletta del 1581. Il Consiglio comunale il 14 ottobre 1859 decise il suo restauro che venne completato nel marzo 1860. Il 18 dello stesso mese, anniversario delle Cinque giornate, la colonna fu solonnemente consacrata come \"Colonna della Vittoria\".\nIn occasione dell'anniversario successivo, 18 marzo 1861, vennero inaugurate le targhe in bronzo con i nomi di 352 caduti del 1848. Una lapide in bronzo ricorda inoltre la dedicazione del 1860.\nLe celebrazioni in ricordo del 18 marzo 1848 si tennero presso la colonna fino al 1894. Il 18 marzo 1895 fu inaugurato il monumento alle Cinque Giornate.\nNel 1927 la statua del Redentore in ceppo fu sostituita da una copia in bronzo ottenuta da un calco dell'originale."}
{"id": "1139803", "revid": "697352", "url": "https://it.wikipedia.org/wiki?curid=1139803", "title": "Ideo", "text": ""}
{"id": "1139812", "revid": "339392", "url": "https://it.wikipedia.org/wiki?curid=1139812", "title": "Procura della Repubblica (Italia)", "text": ""}
{"id": "1139815", "revid": "767487", "url": "https://it.wikipedia.org/wiki?curid=1139815", "title": "Emilio Aceval", "text": "Fu presidente del Paraguay dal 1898 al 1902.\nNel 1867, a 13 anni, Aceval si arruol\u00f2 nell'esercito nazionale per combattere nella guerra della Triplice Alleanza (1864-1870), venendo ferito e infine catturato.\nPerdute la casa e la famiglia a causa della guerra, Aceval fu aiutato da alcuni amici a trasferirsi in Argentina. Intraprese gli studi di ingegneria a Buenos Aires, ma dovette abbandonarli per motivi di salute e viaggi\u00f2 per un anno in Europa e negli USA.\nTornato in Paraguay nel 1881, Aceval divenne un grande proprietario ed entr\u00f2 in politica tra le file dei conservatori. Fu ministro della Guerra e Marina (il primo civile a ricoprire tale carica) nel gabinetto del generale Juan Bautista Egusquiza, carica che abbandon\u00f2 nel 1898 per potersi candidare alla presidenza con l'appoggio dell'ANR (il partito conservatore) e del generale Bernardino Caballero.\nEletto presidente, Aceval si occup\u00f2 particolarmente dell'istruzione e della cultura (1901: organizzazione della Direzione Generale della Biblioteca e Museo Nazionale), ma i contrasti coi ministri, sfociati in una crisi di governo gi\u00e0 nel 1900, si acuirono con la necessit\u00e0 di scegliere il candidato per la sua successione, e portarono al golpe di Caballero, Patricio Escobar e del ministro della Guerra e della Marina Juan Antonio Escurra (9 gennaio 1902) che costrinsero Aceval a dimettersi facendo concludere il mandato al vicepresidente Andr\u00e9s H\u00e9ctor Carvallo."}
{"id": "1139827", "revid": "1318658", "url": "https://it.wikipedia.org/wiki?curid=1139827", "title": "Blue Book", "text": ""}
{"id": "1139830", "revid": "1013865", "url": "https://it.wikipedia.org/wiki?curid=1139830", "title": "Los Teques", "text": "Los Teques \u00e8 una citt\u00e0 del Venezuela capoluogo dello Stato di Miranda. La citt\u00e0 si trova ad oltre mille metri d'altezza, a circa 40 km dalla capitale Caracas, ed ha una popolazione di oltre 250.000 abitanti.\nLos Teques si trova nel municipio di Guaicaipuro ed \u00e8 un florido centro commerciale e turistico delle montagne intorno a Caracas, a cui \u00e8 collegata da una costruenda ferrovia metropolitana. \u00c8 rinomata per le sue industrie del mobile e del vetro, create in parte dalla numerosa colonia di italiani (circa 10.000 persone) trasferitisi negli anni cinquanta in queste zone tropicali montuose dal clima fresco tutto l'anno."}
{"id": "1139835", "revid": "33689", "url": "https://it.wikipedia.org/wiki?curid=1139835", "title": "Galaga 3", "text": ""}
{"id": "1139837", "revid": "61051", "url": "https://it.wikipedia.org/wiki?curid=1139837", "title": "Dactylopius opuntiae", "text": "Dactylopius opuntiae , (\"Cochinilla silvestre\" in Spagnolo) \u00e8 un insetto dell'ordine dei Rincoti Omotteri (superfamiglia Coccoidea). Originario dell'America centrale \u00e8 un fitofago associato alle cactacee del genere \"Opuntia\", fra le quali il \"fico d'India\". \nContrariamente alla congenere \"Dactylopius coccus\", la cocciniglia del carminio, \"D. opuntiae\" d\u00e0 una limitata produzione del pigmento perci\u00f2 al momento ha uno scarso interesse sotto questo aspetto. Gli ambiti di studio su questa cocciniglia riguardano in particolare gli aspetti biologici ai fini del miglioramento genetico delle cocciniglie del carminio. La specie \u00e8 stata in passato impiegata per il controllo biologico delle \"Opuntia\" infestanti in Australia e, con scarso successo, in Sudafrica.\nIn Messico rappresenta uno degli agenti di danno a carico delle coltivazioni di fico d'India."}
{"id": "1139841", "revid": "124123", "url": "https://it.wikipedia.org/wiki?curid=1139841", "title": "Andr\u00e9s H\u00e9ctor Carvallo", "text": "Carballo non assunse atteggiamenti spettacolari (tipici dei politici del suo tempo), n\u00e9 si conoscono i suoi dati biografici: si sa che nel 1887 partecip\u00f2 alla fondazione dell'Associazione Nazionale Repubblicana - Partido Colorado (il partito conservatore paraguaiano) e che nel 1891 gli fu affidata la segreteria della commissione direttiva del partito. Eletto senatore (1897), nel 1898 fu eletto vicepresidente della Repubblica con Emilio Aceval.\nDopo il golpe del 9 gennaio 1902, guidato dai generali Bernardino Caballero (il fondatore dell'ANR) e Patricio Escobar e dal colonnello Juan Antonio Escurra, che rovesci\u00f2 Aceval e cost\u00f2 la vita al senatore Facundo Insfr\u00e1n (ucciso nell'aula del Senato), Carvallo assunse la presidenza della Repubblica fino alla fine della legislatura (25 novembre 1902). Nei primi giorni del suo governo riform\u00f2 l'istruzione superiore e secondaria."}
{"id": "1139843", "revid": "339392", "url": "https://it.wikipedia.org/wiki?curid=1139843", "title": "Pxe", "text": ""}
{"id": "1139845", "revid": "287204", "url": "https://it.wikipedia.org/wiki?curid=1139845", "title": "Triumph Spitfire", "text": "La Spitfire \u00e8 una spider prodotta dalla Triumph Motor Company tra il 1962 ed il 1980.\nLa genesi.\nAll'inizio degli anni sessanta alla Triumph avevano in mente di produrre un nuovo modello in grado di arginare il crescente successo delle Austin-Healey Sprite e della MG Midget. Non ci furono dubbi sulla motorizzazione e il telaio (rigorosamente separato dalla carrozzeria), entrambi derivati da quelli della piccola Herald, ma la linea stava creando parecchi grattacapi. Il centro stile della Casa Inglese non riusciva a definire un'autovettura stilisticamente accettabile.\nDopo il successo della \"Herald\" disegnata quasi per caso e in un batter d'occhio da Giovanni Michelotti, alla Triumph decisero di rivolgersi ancora allo stilista torinese per definire la nuova spider.\nMichelotti fece un capolavoro e il prototipo presentato nel 1961 all'Earls Court di Londra riscosse consensi unanimi.\nDal punto di vista tecnico la vettura era piuttosto tradizionale, con telaio scatolato al quale veniva fissata la carrozzeria, le sospensioni erano a 4 ruote indipendenti, con triangoli sovrapposti davanti e a bracci oscillanti dietro, il cambio manuale a 4 rapporti e i freni anteriori a disco. Il motore era il noto 4 cilindri in linea con albero a camme laterale di 1147cm\u00b3 di derivazione Herald. Grazie all'alimentazione a 2 carburatori SU, la potenza massima cresceva a 63cv.\nPer la nuova spider, la cui produzione inizi\u00f2 solo nel 1962, venne scelto il nome \"Spitfire\", in onore dei caccia Supermarine Spitfire in dotazione alla Royal Air Force, che, dalla battaglia d'Inghilterra, si opposero efficacemente contro la tedesca Luftwaffe scongiurando l'invasione nazista.\nNonostante la disponibilit\u00e0 tra gli optional dell'overdrive, dell'Hard Top e delle ruote a raggi, le finiture erano molto spartane: il pavimento era rivestito in gomma, la serratura era presente solo sulla porta lato guida ed il riscaldamento era optional. Solo la strumentazione, centrale e arricchita anche dal contagiri, era soddisfacente.\nLe vendite, in ogni caso, partirono molto bene.\nLa Spitfire Mk2.\nNel 1965 vennero apportate le prime modifiche alla precedente MkI (Mark I). Nuova mascherina con griglia modificata con doghe orizzontali, nuove maniglie porta con serratura su entrambi i lati, pavimento rivestito in moquette e sedili pi\u00f9 imbottiti. \nIl motore, grazie ad un nuovo albero a camme e all'impianto di scarico modificato guadagn\u00f2 4cv (per un totale di 67cv).\nLa Spitfire Mk3.\nModifiche pi\u00f9 consistenti segnarono, nel 1967, il passaggio dalla \"Mk2\" alla \"Mk3\". Il frontale venne parzialmente ridisegnato, con paraurti diverso e pi\u00f9 alto, nuova mascherina (nera opaca dal 1969). All'interno i cambiamenti riguardarono soprattutto la plancia (strumentazione incorniciata da un pannello in legno e parti prima con lamiera a vista rivestite in vinile).\nnon venne trascurata neppure la meccanica: il motore ricevette una nuova testata, valvole maggiorate ed un incremento di cilindrata a 1296\u00a0cm\u00b3 (75cv).\nLa capote per la prima volta ha un telaio che consente quando la si apre, di ripiegarsi interamente dietro ai sedili e la parte posteriore in plastica trasparente \u00e8 dotata di una cerniera, che d\u00e0 la possibilit\u00e0 di poterla aprire agevolando un buon ricambio d'aria quando fa caldo.\nDagli ultimi mesi del 1969 al dicembre del 1970, con numeri di telaio che vanno da FD75000, cambiano la forma delle scritte sul cofano, sul coperchio baule posteriore e se ne aggiungono lateralmente sui parafanghi posteriori. Sulle versioni italiane, sebbene continuasse l'intervento dell'azienda Ducati sull'impianto elettrico, scompare la scritta \"Meccanica Ducati\" ed anche la luce targa ha inserita la luce per la retromarcia, uguale alla versione americana. Cambia anche il volante da 15\" in plastica a tre razze, uguale a quello in seguito montato sulla \"Mk4\" ad eccezione del logo centrale del clacson. L'insieme di queste modifiche rende la vettura pi\u00f9 elegante, ma anche pi\u00f9 rara grazie ai minori esemplari prodotti.\nLa Mk IV.\nNel 1970 venne presentata la \"Mk IV\". I cambiamenti furono notevoli: la coda venne completamente ridisegnata (da Michelotti) e resa pi\u00f9 squadrata, i parafanghi anteriori (ora privi di creste cromate) divennero pi\u00f9 larghi, mentre la mascherina (in plastica nera) incorporava un piccolo spoiler. Anche il cofano (privo della precedente nervatura centrale), le cornici dei fari anteriori (in tinta anzich\u00e9 cromate), le maniglie porta (incassate) e le cornici dei finestrini (ora nere opache) furono oggetto di modifiche. All'interno cambiarono la strumentazione (ora divisa in due parti, una davanti al guidatore, l'altra centrale), i sedili ed il volante. Il propulsore, sempre di 1296\u00a0cm\u00b3 venne depotenziato a 63 cv, in un'ottica di razionalizzazione della produzione, che prevedeva l'unificazione di molti componenti con le versioni destinate al mercato nordamericano, dove le normative antinquinamento erano pi\u00f9 restrittive rispetto a quello europeo.\nVa comunque segnalato che a partire dai modelli mk IV, la potenza \u00e8 stata rilevata secondo le normative DIN, pi\u00f9 restrittive delle precedenti. La differenza di potenza tra i propulsori della mk III e della mk IV, seppur significativa, non \u00e8 cos\u00ec evidente come la mera aritmetica potrebbe far intendere.\nPiuttosto, la perdita di prestazioni \u00e8 da imputare dall'incremento ponderale tra le due versioni.\nA conferma di ci\u00f2 \u00e8 sufficiente constatare che le spitfire 1500 (71 cv DIN) sono pi\u00f9 veloci delle mk III (75 cv secondo la vecchia normativa inglese pi\u00f9 elastica).\nVennero inoltre introdotte altre novit\u00e0 riguardanti la sospensione posteriore, modificata, con l'adozione di un perno centrale \"Swing Spring\", per migliorare il comportamento stradale e limitare l'escursione del camber alle ruote posteriori.\nLa Spitfire 1500.\nNel 1974, per compensare la potenza persa con l'introduzione della Mk IV, la cilindrata venne incrementata da 1296 a 1493\u00a0cm\u00b3, e la potenza torn\u00f2 a 70cv sulla versione per l'Europa, mentre scese ulteriormente a soli 55cv nella variante USA (dove, per rispettare la severa normativa antinquinamento, venne adottata l'alimentazione a carburatore singolo) e venne ridotto il rapporto di compressione. \nLe uniche altre modifiche riguardarono la verniciatura in nero opaco della cornice della coda e dei profili sui parafanghi posteriori e l'adozione, di serie, di poggiatesta. Nel 1976 sub\u00ec una leggera modifica esterna, con la scritta spitfire 1500 stampata direttamente sui due cofani in sostituzione delle piccole targhette, nuove colorazioni alla carrozzeria erano disponibili e il motore benefici\u00f2, nella versione europea, di un leggero incremento di potenza di due cv portandosi a 72 cv.\nLa produzione termin\u00f2 nel 1980.\nProduzione.\nDelle cinque versioni della Spitfire ne furono prodotte le seguenti unit\u00e0:"}
{"id": "1139850", "revid": "339392", "url": "https://it.wikipedia.org/wiki?curid=1139850", "title": "Qpr", "text": ""}
{"id": "1139854", "revid": "599013", "url": "https://it.wikipedia.org/wiki?curid=1139854", "title": "Thd", "text": ""}
{"id": "1139855", "revid": "1566286", "url": "https://it.wikipedia.org/wiki?curid=1139855", "title": "Andrea del Boca", "text": "Carriera.\nDebutt\u00f2 in televisione a nemmeno 3 anni nella telenovela \"Nuestra galleguita\", e poi in una trasmissione presentata da Teresa Blasco. Successivamente, partecip\u00f2 a \"La Familia hoy Duerme en Casa\" e ad \"Hab\u00edase una vez un Circo\", con i famosi clown spagnoli Gaby, Fofo e Miliky. Recit\u00f2 in seguito in \"Un \u00c1ngel Llamado Andrea\". Dopo che questa soap opera le diede maggiore celebrit\u00e0, cominci\u00f2 a girare film come \"Pap\u00e1 coraz\u00f3n se quiere casar\" nel 1974, seguito da \"Un mondo de amor\", \"Por siempre mam\u00e1\", \"Andrea Celeste\" e, nel 1980 \"D\u00edas de Ilusi\u00f3n\",\nNegli anni ottanta fin\u00ec nelle pagine della stampa scandalistica per la sua relazione con Ra\u00fal de la Torre, che era sposato, segnatamente nel 1986, quando de la Torre e la moglie litigarono violentemente di fronte ad Andrea, che dovette testimoniare su quanto era accaduto.\nL'attrice consolid\u00f2 la posizione di \"regina delle telenovelas\" con le serie \"Stellina\" (1987), \"Celeste\" (1991), \"Antonella\" (1992), \"Celeste 2\" (1993), \"Perla nera\" (1994) e \"Zingara\" (1996).\nNel 2000 divenne madre dopo una breve relazione con Ricardo Biasotti che si ruppe prima del parto, dando alla luce Anna Clara. In precedenza aveva avuto una relazione con Jeffrey A. Sachs.\nIl 18 maggio 2009 \u00e8 ospite di Alda D'Eusanio a \"Ricominciare\" su Rai 2, per festeggiare i suoi 40 anni di carriera.\nL'ultima telenovela a cui ha partecipato \u00e8 \"Esa mujer\", prodotta nel 2013 per TV Publica Digital.\nOltre alla nazionalit\u00e0 argentina ha anche quella italiana, in quanto suo padre Nicolas \u00e8 originario del comune di Boca in provincia di Novara, e possiede una casa a Roma."}
{"id": "1139856", "revid": "339392", "url": "https://it.wikipedia.org/wiki?curid=1139856", "title": "Strada Statale 355 Val Degano", "text": ""}
{"id": "1139857", "revid": "834", "url": "https://it.wikipedia.org/wiki?curid=1139857", "title": "Distorsione totale di armonica", "text": ""}
{"id": "1139861", "revid": "1573940", "url": "https://it.wikipedia.org/wiki?curid=1139861", "title": "Heloderma suspectum", "text": "La lucertola perlinata, meglio nota come mostro di Gila (Heloderma suspectum ) \u00e8 un grosso sauro velenoso della famiglia Helodermatidae, diffuso nel sud-ovest del Nord America.\nOrigine del nome.\nIl nome \u00abmostro di Gila\u00bb deriva dal fiume omonimo che attraversa l'Arizona. Il termine \"perlinata\" fa riferimento alla caratteristica forma degli osteodermi nelle squame presenti su tutto il corpo dell'animale, fatta eccezione per le squame ventrali.\nDescrizione.\nQuesto sauro dal corpo massiccio possiede una coda corta e tozza, in cui pu\u00f2 immagazzinare grasso per i periodi di carestia. Presenta inoltre una colorazione aposematica, con colori che vanno dal giallo al rosso alternati al nero. Misura fino a 40\u201360 cm di lunghezza compresa la coda.\nBiologia.\nConduce uno stile di vita fossorio passando oltre il 90% della sua vita sottoterra o nascosto tra le rocce, in una tana che scava o sottrae ad un altro animale. Anche se \u00e8 essenzialmente notturno, in primavera, uscito dal letargo, non disdegna le uscite diurne. Il mostro di Gila si nutre prevalentemente di piccoli vertebrati, ma mangia anche uova di uccelli e rettili. Stringe le prede fra le mandibole, iniettando il veleno che, per creature di piccole dimensioni, si rivela letale nel giro di pochi minuti. Pu\u00f2 vivere oltre 40 anni.\nRiproduzione.\nL'accoppiamento avviene tra Aprile e Maggio; la femmina depone in media 4-6 uova, raramente 8, che si schiudono dopo circa 5 mesi. Appena usciti dall'uovo, i piccoli misurano circa 16 cm e sono gi\u00e0 in grado di iniettare veleno.\nVeleno.\nGli elodermi (\"H. suspectum; H. horridum\") sono le uniche lucertole in grado di inoculare veleno, il quale, secreto da ghiandole presenti nella mandibola, si riversa in bocca attraverso i denti scanalati sulla parte anteriore della mandibola e penetra nella vittima con il morso. Generalmente non \u00e8 letale per gli esseri umani, tuttavia pu\u00f2 provocare conseguenze a lungo termine per il fisico se non viene curato tempestivamente.\nDistribuzione e habitat.\nL'areale di questa specie comprende gli Stati Uniti sud-occidentali (California, Nevada, Utah, Arizona, Nuovo Messico) e il Messico nord-occidentale (Sonora). Non si registra la sua presenza in Bassa California.\nInteresse farmacologico.\nNel 2005 la Food and Drug Administration ha approvato un farmaco per il trattamento del diabete di tipo 2, la exenatide, che \u00e8 la versione sintetica di una proteina derivata dalla saliva dell'eloderma, l'ormone exendin-4. Nel 2008 il farmaco \u00e8 stato approvato anche in Italia e inserito in fascia A.\nNel gennaio del 2015 i ricercatori della Aarhus University hanno annunciato di aver scoperto nuove proteine nella mappatura del veleno di \"H. suspectum. \"Queste proteine potranno essere utilizzate per la preparazione di nuovi farmaci."}
{"id": "1139863", "revid": "767487", "url": "https://it.wikipedia.org/wiki?curid=1139863", "title": "Ilsa la belva del deserto", "text": "Ilsa la belva del deserto (\"Ilsa, Harem Keeper of the Oil Sheiks\") \u00e8 un film del 1976 diretto da Don Edmonds.\nLa pellicola, di genere splatter-erotico, \u00e8 il sequel del cult \"Ilsa la belva delle SS\". Il film si avvale della presenza di Dyanne Thorne nel ruolo del luogotenente nazista Ilsa, questa volta trasferita negli Emirati Arabi Uniti, dove avr\u00e0 a che fare con potenti sceicchi e comandanti statunitensi.\nTrama.\nDopo aver trovato un nuovo datore di lavoro, n\u00e9 morta n\u00e9 cambiata di una virgola, alla fine della seconda guerra mondiale, Ilsa lavora in casa di un ricco sceicco arabo su donne che vengono usate come schiave sessuali. Tra le sue vittime stavolta vi sono la figlia di un milionario americano, una star cinematografica ed un attraente fotoreporter. Tra le varie torture, il seno di una donna viene tagliato dalla crudele dottoressa, i suoi piedi vengono dati in pasto alle formiche rosse e, in ultimo, questa viene uccisa da un coccodrillo.\nDistribuzione.\nDato che il primo film era stato censurato con una X dalla MPAA, in questo film i produttori decisero di contenere le scene di sesso e violenza affinch\u00e9 esso potesse essere visto da un pubblico pi\u00f9 vasto.\nAccoglienza.\nCome il precedente, il film \u00e8 un'accozzaglia di sexploitation, splatter e gore. Poco considerato ai tempi dell'uscita, il film \u00e8 stato rivalutato da vari siti web come Horror Watch, il quale scrive che \"il film \u00e8 l'ideale per chiunque voglia vedere seni e nudit\u00e0 d'ogni genere, oltrech\u00e9 sangue e budella sullo schermo per un'ora e mezzo\". D'altronde, questo \u00e8 lo scopo dell'intera serie di Ilsa e forse del genere \"nazisploitation\", al quale la pellicola appartiene. Tra le tante attrazioni del film, azione a gog\u00f2, ragazze nude che giocano al \"kung fu\" con la 'belva', soldati che si sparano tra di loro, urla femminili, caos e seni di fuori."}
{"id": "1139868", "revid": "339392", "url": "https://it.wikipedia.org/wiki?curid=1139868", "title": "Surf (musica)", "text": ""}
{"id": "1139872", "revid": "125861287", "url": "https://it.wikipedia.org/wiki?curid=1139872", "title": "Shane Heal", "text": "\u00c8 alto 182 centimetri e giocava nel ruolo di guardia/playmaker.\nCarriera.\nEsord\u00ec nella NBL australiana a 18 anni (nel 1988), venendo nominato \"miglior rookie\" della stagione. Da allora \u00e8 sempre stato una delle principali stelle del panorama cestistico australiano: prosegu\u00ec nella NBL fino al 1996, ottenendo in questo periodo 8 convocazioni consecutive per l'All-Star Game e primeggiando nelle classifiche di punti (20,8 di media in queste 9 stagioni) e assist (6,4). Nel 1997 coron\u00f2 il suo sogno, venendo chiamato a giocare una stagione nella NBA, nei Minnesota Timberwolves. Nel 1998 fece ritorno alla NBL; gioc\u00f2 con i Sidney Kings, Nel 2002 Si trasfer\u00ec in Italia percisamente nel A .Costa Imola. Nel 2003 torn\u00f2 Nel Sidney Kings dove vinse il campionato. Dopo essersi tolto quest'ultima soddisfazione, Heal ha poi fatto ritorno alla NBA, ingaggiato nel 2004 dai San Antonio Spurs. Successivamente si \u00e8 momentaneamente ritirato, ma ha fatto rientro nella NBL per giocare la stagione 2006-07 con i South Dragons.\nNella NBL ha totalizzato una media di 21,1 punti, 2,9 rimbalzi e 6,4 assist in 364 partite. La sua brillante carriera nel campionato australiano vanta inoltre alcuni picchi formidabili, fra cui: i 61 punti segnati in una singola partita nel 1994 (record della lega); i 20 assist effettuati in una singola partita (solo altri 6 hanno fatto altrettanto nella storia della lega); le 10 triple segnate in una singola partita, impresa compiuta per ben 3 volte.\nHa vestito la maglia della nazionale di pallacanestro australiana in 4 Giochi olimpici (1992, 1996, 2000, 2004) e in 2 Campionati mondiali (1994, 1998)."}
{"id": "1139881", "revid": "62221", "url": "https://it.wikipedia.org/wiki?curid=1139881", "title": "Dactylopiidae", "text": ""}
{"id": "1139883", "revid": "1793900", "url": "https://it.wikipedia.org/wiki?curid=1139883", "title": "Rifugio dei Grands Mulets", "text": "Il rifugio dei Grands Mulets \u00e8 un rifugio situato nel comune di Chamonix-Mont-Blanc nel dipartimento dell'Alta Savoia, nel massiccio del Monte Bianco, a 3051\u00a0m s.l.m.\nStoria.\nIl rifugio \u00e8 collocato lungo il percorso che Michel Gabriel Paccard e Jacques Balmat seguirono per raggiungere per primi la vetta del Monte Bianco nel 1786.\n\u00c8 il primo rifugio alpino costruito dal Club alpino francese (CAF) nel 1881.\nCaratteristiche e informazioni.\nIl rifugio \u00e8 collocato su uno sperone di roccia, detto i Grands Mulets, in mezzo al ghiacciaio dei Bossons.\nAccessi.\nL'accesso pi\u00f9 comune avviene dalla funivia dei Ghiacciai e pi\u00f9 particolarmente dalla stazione di Plan de l'Aiguille (2317\u00a0m).\nAscensioni.\nCostituisce il punto di partenza della via dei Grands Mulets, una delle classiche vie normali di ascesa al Monte Bianco."}
{"id": "1139884", "revid": "29727", "url": "https://it.wikipedia.org/wiki?curid=1139884", "title": "Helodermatidae", "text": ""}
{"id": "1139885", "revid": "119620515", "url": "https://it.wikipedia.org/wiki?curid=1139885", "title": "Herald", "text": ""}
{"id": "1139890", "revid": "114542095", "url": "https://it.wikipedia.org/wiki?curid=1139890", "title": "Grandi Compagnie", "text": "Per Grandi Compagnie (in francese \"Grandes Compagnies\") si intendono quelle bande di mercenari smobilitati e di predoni che, nei periodi di tregua, essendo senza paga, si dedicavano al saccheggio e alla rapina. Il fenomeno raggiunse l'acme nei secoli XIV e XV, durante la guerra dei cent'anni, ma coinvolse tutto il periodo medievale per poi continuare nei secoli successivi (e in particolare durante la guerra dei trent'anni in Germania).\nDescrizione.\nSe la guerra del pieno Medioevo (secoli X - XIII) fu caratterizzata dalla mobilitazione di una piccola parte della popolazione, poich\u00e9 consistente in prevalenza in uno scontro tra i cavalieri di signori feudali nemici, col passare del tempo si ricorse sempre con pi\u00f9 frequenza al mercenariato. Gi\u00e0 in passato la Francia era stata colpita duramente da soldataglie raccogliticce e vaganti dedite al saccheggio, ai pogrom e alla caccia agli eretici. Si trattava, tuttavia, di gruppi di fanatici facilmente contenibili (almeno il pi\u00f9 delle volte) da parte degli eserciti regolari. Altre volte, invece, si trattava di gruppi meglio organizzati formati da cavalieri sbandati, banditi e veterani senza paga che praticavano scorribande per sostentarsi e per arricchirsi.\nPer risolvere il problema, nei vari secoli si ricorse generalmente a due sistemi: o si ricorreva all'impiego di queste forze nei conflitti (cosa che accadde nel corso della guerra civile castigliana, quando la Francia, per sbarazzarsi di queste orde che mettevano a ferro e fuoco le sue campagne decise di inviarle in Castiglia per tenerle impegnate) oppure le si affrontava con gli eserciti regolari. Questa seconda soluzione, tuttavia, era poco impiegata, poich\u00e9 le Grandi Compagnie erano comunque composte da combattenti esperti che avrebbero in ogni caso potuto dare filo da torcere alle truppe degli Stati, solitamente feudali o, peggio, raccolte con una veloce adunata della popolazione civile."}
{"id": "1139891", "revid": "1013865", "url": "https://it.wikipedia.org/wiki?curid=1139891", "title": "Provincia di Adrar", "text": "La provincia di Adrar (; \"adrar\" in berbero significa \"montagna\") \u00e8 una delle 48 province dell'Algeria, suddivisa in 11 distretti, questi ultimi a loro volta suddivisi in 28 comuni.\nSituata nella parte sudoccidentale del paese \u00e8 la seconda provincia in ordine di estensione territoriale.\nPopolazione.\nLa provincia conta 399.714 abitanti, di cui 203.836 di genere maschile e 195.878 di genere femminile, con un tasso di crescita dal 1998 al 2008 del 2.6%.\nRegioni geografiche della provincia.\nLa provincia di Adrar si divide in quattro zone geografiche: \nSuddivisione amministrativa.\nLa Provincia di Adrar amministrativamente \u00e8 divisa in 11 d\u0101\u02beira.\nNella tabella sono riportati i comuni della Provincia, suddivisi per distretto di appartenenza."}
{"id": "1139892", "revid": "793629", "url": "https://it.wikipedia.org/wiki?curid=1139892", "title": "Provincia di \u02bfAyn Defla", "text": "La provincia di \u02bfAyn Defla () \u00e8 una delle 48 province dell'Algeria, formata da 14 distretti e 36 comuni.\nPopolazione.\nLa provincia conta 766.013 abitanti, di cui 388.776 di genere maschile e 377.236 di genere femminile, con un tasso di crescita dal 1998 al 2008 dell'1.5%."}
{"id": "1139893", "revid": "767487", "url": "https://it.wikipedia.org/wiki?curid=1139893", "title": "Provincia di \u02bfAyn Tem\u016bshent", "text": "La provincia di \u02bfAyn Tem\u016bshent (in arabo \u0648\u0644\u0627\u064a\u0629 \u0639\u064a\u0646 \u062a\u0645\u0648\u0634\u0646\u062a) \u00e8 una delle 48 province dell'Algeria.\nPopolazione.\nLa provincia conta 371.239 abitanti, di cui 187.603 di genere maschile e 183.636 di genere femminile, con un tasso di crescita dal 1998 al 2008 dell'1.3%."}
{"id": "1139897", "revid": "287204", "url": "https://it.wikipedia.org/wiki?curid=1139897", "title": "Provincia di Lamphun", "text": "La provincia di Lamphun si trova in Thailandia e fa parte del gruppo regionale della Thailandia del Nord. Si estende per 4.506\u00a0km\u00b2, ha 401.986 abitanti ed il capoluogo \u00e8 il distretto di Mueang Lamphun. La citt\u00e0 principale \u00e8 Lamphun.\nSuddivisione amministrativa.\nLa provincia \u00e8 suddivisa in 8 distretti (\"amphoe\"). Questi a loro volta sono suddivisi in 51 sottodistretti (\"tambon\") e 551 villaggi (\"muban\")."}
{"id": "1139901", "revid": "2175", "url": "https://it.wikipedia.org/wiki?curid=1139901", "title": "Organismi autotrofi", "text": ""}
{"id": "1139902", "revid": "767487", "url": "https://it.wikipedia.org/wiki?curid=1139902", "title": "Aber Bitte Mit Sahne", "text": "Aber Bitte Mit Sahne \u00e8 un extended play (EP) del gruppo thrash metal tedesco Sodom, pubblicato nel 1993."}
{"id": "1139909", "revid": "1632387", "url": "https://it.wikipedia.org/wiki?curid=1139909", "title": "Get What You Deserve", "text": "Get What You Deserve \u00e8 il sesto album del gruppo musicale tedesco Sodom, pubblicato nel 1994 dalla Steamhammer Records."}
{"id": "1139911", "revid": "33689", "url": "https://it.wikipedia.org/wiki?curid=1139911", "title": "Poltergeist (disambigua)", "text": ""}
{"id": "1139913", "revid": "767487", "url": "https://it.wikipedia.org/wiki?curid=1139913", "title": "Whodini", "text": "I Whodini furono un gruppo old school hip hop statunitense, attivi dal 1981 al 1996.\nIl gruppo era formato dai rappers Jalil Hutchins e John \"Ecstasy\" Fletcher, seguiti dal leggendario DJ Drew \"Grandmaster Dee\" Carter nel 1986. I Whodini diventarono famosi grazie a hit dai toni ironici come \"Magic's Wand\" (la prima canzone rap ad avere un proprio video), \"The Haunted House of Rock\" e \"Freaks Come Out at Night\", e le loro esibizioni dal vivo erano le prime con ballerini ufficiali (i membri degli UTFO Doctor Ice e Kangol Kid).\n&lt;br&gt;Dopo \"Open Sesame\" del 1987, il gruppo si ferm\u00f2 a causa di problemi con l'etichetta discografica, oltre che al bisogno di ogni membro di dedicare pi\u00f9 tempo alle rispettive famiglie. I Whodini provarono il ritorno nel 1991 con \"Bag-a-Trix\" senza molto successo. Cinque anni dopo pubblicarono il loro sesto album di studio, intitolato proprio \"Six\" (\"Sei\"), ma nemmeno questo vendette molte copie."}
{"id": "1139916", "revid": "3115", "url": "https://it.wikipedia.org/wiki?curid=1139916", "title": "Racconti", "text": ""}
{"id": "1139918", "revid": "1924342", "url": "https://it.wikipedia.org/wiki?curid=1139918", "title": "Charmbracelet", "text": "Charmbracelet \u00e8 il nono album in studio di Mariah Carey, pubblicato il 3 Dicembre 2002. L'album ha debuttato alla terza posizione della classifica statunitense."}
{"id": "1139920", "revid": "287204", "url": "https://it.wikipedia.org/wiki?curid=1139920", "title": "Regno di Navarra", "text": "Il Regno di Navarra (in basco \"Nafarroako Erresuma\") fu uno Stato europeo che esisteva sul territorio che si estende dalle due parti della catena pirenaica, sull'Oceano Atlantico. La Navarra, in alcuni momenti della sua storia, corrispose molto approssimativamente ai territori occupati dal Popolo basco.\nSebbene i dettagli siano abbondantemente leggendari, il Regno di Pamplona, pi\u00f9 tardi chiamato Navarra, fu un'evoluzione della contea di Pamplona, la sua capitale tradizionale, allorch\u00e9 l'esponente basco \u00cd\u00f1igo I di Pamplona o Enneco Aresta (in basco: \"Eneko Haritza\" , in spagnolo: \"I\u00f1igo Arista\" o \"Aiza\") fu prescelto quale re a Pamplona (tradizionalmente nell'824) e guid\u00f2 una rivolta contro i Franchi.\nLa parte meridionale del regno, l'Alta Navarra, fu occupata (1512) dalle truppe castigliano-aragonesi e annessa alla corona d'Aragona, nel 1513, ed infine, nel 1515, divenne parte della Corona di Castiglia e quindi del Regno di Spagna unificato. La parte settentrionale del regno, la Bassa Navarra, rimase indipendente, ma fu annessa alla Francia con un'unione personale nel 1589, quando re Enrico III di Navarra eredit\u00f2 il trono francese come Enrico IV di Francia e nel 1620 fu annessa al Regno di Francia.\nEtimologia.\nVi sono toponimi somiglianti gi\u00e0 in et\u00e0 antica, ma la prima documentazione del termine latino \"navarros\" appare nella Cronaca delle Gesta di Carlo Magno, composta da Eginardo.\nAltri Annali Regi Franchi danno il termine \"nabarros\".\nEsistono due ipotesi etimologiche per il nome di \"Navarra\"/\"Nafarroa\"/\"Naparroa\":\nNota che Joan Corominas non considera \"naba\" un termine di chiara origine basca, ma facente parte del pi\u00f9 ampio sostrato linguistico pre-romano.\nStoria primitiva e inizio del Regno.\nIl regno di Pamplona e poi di Navarra fecero parte del tradizionale territorio dei Vasconi, una trib\u00f9 pre-romana. Essa occupava il fianco meridionale dei Pirenei occidentali ed era parte del litorale della Baia di Biscaglia. L'area fu interamente conquistata dai romani nel 74 a.C. Dapprima parte della provincia romana Hispania Citerior, poi della provincia Hispania Tarraconensis e dopo di ci\u00f2 del \"conventus Caesaraugustanus\". Roma lasci\u00f2 una chiara impronta nell'area nell'urbanizzazione, nel linguaggio, nelle infrastrutture, nel commercio e nell'industria.\nDopo il declino dell'Impero Romano d'Occidente, n\u00e9 i Visigoti, n\u00e9 gli Arabi riuscirono mai a occupare stabilmente i Pirenei occidentali. I valichi pirenaici occidentali erano i soli a consentire un agevole transito attraverso le montagne, al contrario di quelli pirenaici orientali. Ci\u00f2 rese la regione strategicamente importante fin dall'inizio della sua storia.\nI Franchi sotto Carlo Magno estesero la loro influenza e il loro controllo verso sud, occupando numerose regioni del nord e dell'est della Penisola iberica. Non \u00e8 chiaro quanto solido fosse il controllo franco di Pamplona. Il 15 agosto 778, dopo che nella sua ritirata Carlo Magno ebbe demolito le mura di Pamplona, le trib\u00f9 basche annichilirono la sua retroguardia, comandata da Orlando (Rolando), in un confronto avvenuto in una gola di passaggio fra i monti passato alla storia come Battaglia di Roncisvalle, a cui, secondo la leggenda, \u00cd\u00f1igo I \u00cd\u00f1iguez Arista, all'et\u00e0 di sette anni, partecip\u00f2 con il padre, \"\u00cd\u00f1igo Jim\u00e9nez Arista\" (\u2020 781), sembra, discendente dalla casa dei duchi di Guascogna.\nComunque \u00cd\u00f1igo \u00cd\u00f1iguez, alla morte del padre, eredit\u00f2 Pamplona e tutto il territorio circostante, mentre la madre rimasta vedova si spos\u00f2, in seconde nozze, con il signore di Tudela, (Mus\u00e1 ibn Fort\u00fan, della famiglia dei Banu Qasi signori dell'alta valle dell'Ebro). Il patrigno l'aiut\u00f2 a mantenere la sua signoria su Pamplona e sui territori limitrofi.\nNell'806 e nell'812 Pamplona cadde ancora nelle mani dei Franchi, guidati dal re d'Aquitania, Ludovico il Pio, che non riuscendo ad assoggettarla, dovette riattraversare i Pirenei.Dopo questo successo Inigo ottenne il controllo assoluto di Pamplona e, sia perch\u00e9 gli imperatori franchi, incontrando difficolt\u00e0 in patria, non furono pi\u00f9 in condizione di riservare la propria attenzione alle regioni frontaliere del loro impero, sia perch\u00e9 l'alleanza con i Banu Qasi della valle dell'Ebro, che aiutava Pamplona a difendersi contro gli attacchi dell'emirato di Cordova di al-Andalus (l'emiro \u02bfAbd al-Ra\u1e25m\u0101n I ibn Mu\u02bf\u0101wiya era stato l'ultimo emiro ad occupare Pamplona, nel 781) il Paese, poco a poco, riusc\u00ec a rendersi indipendente sia dagli uni sia dagli altri e, nell'824, il capo basco \u00cd\u00f1igo I fu scelto quale Re di Pamplona, che poi divent\u00f2 noto come Regno di Navarra o \"regno dei Baschi\", nato da un'alleanza tra cristiani e musulmani, che si aiutarono, imparentandosi tra loro: l'alleanza tra gli Arista ed i Banu Qasi sarebbe durata circa 150 anni.\n\u00cd\u00f1igo I regn\u00f2 sino all'851, ma pare che dall'841, fosse affiancato da un co-regnante, Jimeno I Garc\u00e9s, della dinastia Jim\u00e9nez, a sua volte co-regnante con il figlio legittimo di \u00cd\u00f1igo I \u00cd\u00f1iguez Arista, Garc\u00eda I \u00cd\u00f1iguez. Tra gli anni 851 ed 882 si hanno notizie incerte di sovrani che avrebbero co-regnato insieme, sia della dinastia Jim\u00e9nez sia di quella Arista. I re storicamente accertati sono Garc\u00eda I \u00cd\u00f1iguez e Fortunato Garc\u00e9s conosciuto come \"il Monaco\", questi due sovrani avrebbero co-regnato rispettivamente con due re della dinastia Jim\u00e9nez, Jimeno I Garc\u00e9s ed Garc\u00eda II Jim\u00e9nez probabile fondatore della dinastia Jim\u00e9nez.\nNell'859 Garc\u00eda I I\u00f1iguez, pressato da una spedizione di Vichinghi, si alle\u00f2 con il re delle Asturie, Ordo\u00f1o I e assieme trionfarono sugli Scandinavi, nella battaglia di Albelda.Questo cambio di alleanza port\u00f2, nell'860, all'imprigionamento da parte dei Mori, di suo figlio, Fortunato, che langu\u00ec in carcere a Cordova, per circa 20 anni.\nQuando Garc\u00eda I mor\u00ec, nell'870, poich\u00e9 il figlio, Fortunato, era a Cordova, prigioniero dei Mori di al-Andalus, Garc\u00eda II Jim\u00e9nez, divenne reggente anche dell'altra met\u00e0 del regno, e molto probabilmente fece uso del titolo di re e, alla liberazione di Fortunato, nell'880, torn\u00f2 ad essere co-regnante.Garc\u00eda difese il territorio dagli attacchi dei Mori di al-Andalus e mor\u00ec in battaglia ad \"Ayhar\", nell'882, combattendo l'emiro di Cordova, Mu\u1e25ammad I ibn \u02bfAbd al-Ra\u1e25m\u0101n.Durante il regno di Fortunato, l'esercito di al-Andalus, prima con l'emiro Mu\u1e25ammad I e poi anche coi nuovi emiri al-Mundhir ibn Muhammad I (886-888) e \u02bfAbd All\u0101h ibn Mu\u1e25ammad (888-912) comp\u00ec diverse incursioni nel territorio della Navarra, saccheggiando e distruggendo, con la complicit\u00e0 dei Banu Qasi (non pi\u00f9 alleati del re di Pamplona), di Lope ibn Muhammad, pronipote di Musa II.\nFortunato, successivamente, ritornando alla tradizionale politica della famiglia Arista, stabil\u00ec buoni rapporti con i Banu Qasi, politica che non fu gradita da suo genero Alfonso III delle Asturie, ed al conte di Pallars, che, nemici dei Banu Qasi, organizzarono la deposizione di Fortunato (forzato a farsi monaco, nel monastero di \"Leyra\"), che avvenne nel 905 a favore di Sancho I Garc\u00e9s, figlio di Garc\u00eda II Jim\u00e9nez.\nNell'anno 905, una \"Cronaca leonese\" ricorda per la prima volta l'estensione del Regno di Pamplona, facendo chiarezza che esso si estendeva fino a N\u00e1jera e \"Arba\" (probabilmente l'\u00c1lava), cosa che in qualche modo implicava che il regno includeva anche le regioni basche occidentali:\nLa scelta di Sancho I Garc\u00e9s di Navarra (905\u201325), fu appoggiata dal popolo di Pamplona anche perch\u00e9 aveva sposato Toda Azn\u00e1rez, figlia di Aznar S\u00e1nchez, signore di Larraun, e di Oneca Fort\u00fanez, la figlia del re Fortunato, della dinastia Arista. Sancho I combatt\u00e9 contro i musulmani, cogliendo ripetuti successi, tra cui, alleatosi con il re di Galizia e Le\u00f3n, Ordo\u00f1o II, la vittoria di San Esteban de Gormaz, nel 917, riuscendo in tal modo a unire l'Ultra-Puertos, o Bassa Navarra, ai suoi domini ed estendendo i suoi territori fino a N\u00e1jera.\nNel 924, fond\u00f2 il monastero di Albelda, come ringraziamento per tutte le vittorie riportate sui musulmani. Nello stesso anno, per\u00f2, la sua capitale Pamplona fu saccheggiata dal califfo \u02bfAbd al-Ra\u1e25m\u0101n III e la capitale fu spostata temporaneamente a N\u00e1jera.\nNel 922, alla morte del conte di Aragona, Galindo II Azn\u00e1rez, che era fratello della sua prima moglie, Sancho aveva occupato la contea d'Aragona, ignorando il diritto di successione di tutti gli altri pretendenti, tra cui la figlia di Galindo, Andregoto Gal\u00edndez ed il governatore musulmano di Huesca, al-Taw\u012bl, sposato con un'altra sorella del conte, Sancha. Le tensioni cessarono quando il figlio di Sancho Garc\u00eda fu promesso in sposo ad Andregoto. Durante il regno di Sancho il regno di Pamplona cominci\u00f2 a battere moneta.Prima della sua morte, tutti i musulmani erano stati espulsi dal Paese.\nIl suo successore, Garc\u00eda I S\u00e1nchez (925\u201370), inizi\u00f2 a regnare sotto la reggenza della madre, Toda e dello zio Jimeno II Garces, che fece uso del titolo regale, e pur essendo anche conte consorte d'Aragona, eredit\u00f2 un possedimento debole, per le sconfitte subite da suo padre.\nL'emirato di al-Andalus, invece, sotto la guida di \u02bfAbd al-Ra\u1e25m\u0101n III che, nel 929, era diventato califfato, nel 932, aveva riconquistato Toledo, e, nel 934 aveva umiliato la reggente, sua madre Toda, imponendogli un formale atto di sottomissione. Nel 937, Garc\u00eda I dovette nuovamente fare atto di vassallaggio al califfo di al-Andalus, \u02bfAbd al-Ra\u1e25m\u0101n III.\nNel 939, per\u00f2 si alle\u00f2 con il re di Le\u00f3n Ramiro II, e al comando di truppe leonesi, asturiane, galiziane e castigliane impart\u00ec una dura disfatta ad \u02bfAbd al-Ra\u1e25m\u0101n III nella Battaglia di Simancas dopo la quale \u02bfAbd al-Ra\u1e25m\u0101n III, \"al-N\u0101\u1e63ir li-d\u012bn All\u0101h\" \"(difensore della fede)\" non partecip\u00f2 pi\u00f9, in prima persona, alle operazioni belliche.Nel 958, Garc\u00eda I fu coinvolto nella guerra civile leonese tra Sancho il Grosso e Ordo\u00f1o IV: Sancho chiese aiuto alla nonna, Toda (la madre di Garc\u00eda I) che glielo concesse riuscendo a farsi ricevere, assieme a Garc\u00eda e a Sancho, a Cordova, alla corte del califfo \u02bfAbd al-Ra\u1e25m\u0101n III, dove Sancho, garante Garc\u00eda, in cambio dell'aiuto delle truppe di al-Andalus, promise che se rientrava in possesso del trono, avrebbe consegnato al califfo dieci castelli leonesi.Dato che alla morte di \u02bfAbd al-Ra\u1e25m\u0101n III, Sancho e Garc\u00eda non avevano ancora rispettato l'impegno, il nuovo califfo, al-\u1e24akam II, dichiar\u00f2 guerra ai regni cristiani ed invadendo e saccheggiando Le\u00f3n, Castiglia e Navarra, costrinse i rispettivi sovrani, Sancho I, Fern\u00e1n Gonz\u00e1lez e Garc\u00eda I S\u00e1nchez, imitati subito dopo dai conti di Barcellona, Mir\u00f2 ed il fratello Borrell II, a chiedere la pace (963).\nRegno.\nDecadenza e massima espansione (Re della casa di Navarra).\nIl figlio di Garc\u00eda S\u00e1nchez, Sancho II Garc\u00e9s, soprannominato \"Abarca\", gli succedette come re di Pamplona e conte di Aragona dal 970 al 994. La contea di Aragona l'aveva ereditata tramite sua madre.Dopo aver subito una sconfitta a San Esteban de Gormaz, nel 975, l'anno dopo, alla morte del califfo al-\u1e24akam II ibn \u02bfAbd al-Ra\u1e25m\u0101n, in sintonia con il re del Le\u00f3n, Ramiro III, e con il conte di Castiglia, Garc\u00eda Fern\u00e1ndez, con cui era stata sviluppata una politica matrimoniale, che aveva portato ad un coordinamento tra i vari sovrani, i regni cristiani cercarono di trarne profitto, creando una coalizione anti-islamica fra i regni di Le\u00f3n, di Castiglia e di Navarra, in quanto il nuovo califfo omayyade, Hisham II era solo undicenne. la coalizione, nel 981, ammass\u00f2 le truppe nella valle del Duero; per\u00f2 il potere, a Cordova, era finito nelle mani dell'hajib (governatore) Almanzor, che si rivel\u00f2 anche ottimo generale, che marci\u00f2 celermente contro il nemico e lo sbaragli\u00f2 nella battaglia di Rueda, 40\u00a0km circa a sud-est di Simancas. Fu dopo questa brillante vittoria che Almanzor si fece attribuire il \"laqab\" con il quale \u00e8 noto: \"al-Mans\u016br bi-ll\u0101h\" (\"Colui che \u00e8 reso vincitore da Dio\").\nSancho, allora si dovette recare a Cordova, come ambasciatore del proprio regno, portando parecchi regali per il vittorioso \"hajib\", Almanzor, e riusc\u00ec ad ottenere un trattato di pace, dandogli per\u00f2 sua figlia Urraca in moglie.La \"Historia General de Navarra\" di Jaime del Burgo afferma che in occasione della donazione della villa di Alastue da parte del re di Pamplona al monastero di San Juan de la Pe\u00f1a nel 987, egli stesso si firm\u00f2 \"Re di Navarra\": fu la prima volta che questo titolo fu usato. In vari posti appare come il primo Re di Navarra e in altri come il terzo; tuttavia egli fu quanto meno il sesto Re di Pamplona, e contando i coregnanti il nono o il decimo.\nNel 994, gli subentr\u00f2 nel titolo di re di Navarra e conte di Aragona al figlio primogenito Garc\u00eda II S\u00e1nchez, che conferm\u00f2 recandosi a Cordova, il vassallaggio nei confronti di al-Andalus, che il padre aveva accettato, ma nel 997, organizz\u00f2 una spedizione contro i mori dei territori intorno a Calatayud, e, nel 1000, alleatosi con il conte di Castiglia, Sancho Garc\u00e9s ed il re del Le\u00f3n, Alfonso V, partecip\u00f2 alla battaglia di Cervera de Pisuergase, nella provincia di Palencia, dove perse la vita.\nIl figlio, Sancho III Garc\u00e9s \"il Grande\" (\"reg.\" 1000\u201335), gli subentr\u00f2 nei titoli di re di Navarra e conte di Aragona, sotto la tutela della madre e di un consiglio di reggenza, formato da nobili e dall'alto clero, sino a quando, arrivato alla maggior et\u00e0, esercit\u00f2 direttamente il potere, spost\u00f2 la residenza reale da Pamplona a N\u00e1jera e, nel 1010 spos\u00f2 Munia, la figlia del conte di Castiglia Sancho Garc\u00e9s, avviando un periodo di buon vicinato con la contea di Castiglia, che port\u00f2, nel 1016, a fissare correttamente le frontiere tra i due stati. Tra il 1016 ed il 1019 riusc\u00ec ad impadronirsi delle contee di Sobrarbe e Ribagorza. In seguito avvi\u00f2 una politica di scambi, politici, religiosi ed intellettuali con il ducato di Guascogna, che lo port\u00f2 a creare, tra il 1021 ed il 1025, a nord dei Pirenei, le contee di Labourd, Bayonne e Bazt\u00e1n.\nDopo come tutore del conte di Castiglia, il cognato, Garc\u00eda S\u00e1nchez, ancora bambino, Sancho, lo aiut\u00f2 contro il Le\u00f3n di Alfonso V. Nel 1029, La contea di Castiglia pass\u00f2 a sua moglie, Munia, che la govern\u00f2 assieme a Sancho sino al 1032, quando Munia si ritir\u00f2 e Sancho fu incoronato conte di Castiglia a patto che alla sua morte il regno di Castiglia tornasse a essere indipendente dal regno di Navarra.\nLa guerra con il Le\u00f3n riprese contro il nuovo re di Le\u00f3n, Bermudo III, con la conquista, di territori nella regione di Palencia, sino a che fu siglata la pace, con il matrimonio tra il primogenito di Sancho e Munia, Ferdinando, e la sorella di Bermudo, Sancha, nel 1032. Poi per\u00f2, nonostante il matrimonio, la contesa con il Le\u00f3n fu ripresa con la conquista di Zamora, Sancho nel 1034 occup\u00f2 Astorga e la stessa Le\u00f3n, capitale del regno, costringendo Bermudo a rifugiarsi in Galizia. Quindi e comprendeva: il regno di Navarra, la contea di Aragona, il regno (ex contea) di Castiglia ed il regno del Le\u00f3n.\nDal 1034 Sancho si fece chiamare \"Imperator Totus Hispaniae\" e con questo titolo batt\u00e9 moneta. Sotto di lui il reame giunse al suo zenit: egli aveva riunito la quasi totalit\u00e0 della cristianit\u00e0 in un unico stato che si estendeva, a nord del fiume Duero, dalla Galizia alla contea di Barcellona regn\u00f2 su Pamplona, Castiglia, Aragona, le contee di Sobrarte e Ribagorza e la regione di Pisuerga e del Cea, che era pertinenza del Regno di Le\u00f3n, esercitando inoltre un protettorato anche su Le\u00f3n e la Guascogna. Sotto il dominio di Sancho \"il Grande\" (\"el Mayor\"), il Paese raggiunse la massima prosperit\u00e0 della sua storia, in questo facilitato dalla la crisi di al-Andalus, che iniziata con la morte di Almanzor (1002) e termin\u00f2 con la soppressione del califfato di Cordova (1031), che port\u00f2 alla costituzione dei Regni di Taifa.\nSancho mor\u00ec nel 1035, dividendo il suo \"impero\" tra i quattro figli maschi:\nGarc\u00eda III (1035\u201354) eredit\u00f2 un regno di Navarra che includeva tutte le province della moderna Spagna; le pendici settentrionali dei Pirenei occidentali, chiamate dagli abitanti della Penisola Iberica l\"'ultra puertos\" (\"paese al di l\u00e0 del quale passano le montagne\") o Navarra francese; le province basche di Spagna e Francia; la Bureba, la vallata cio\u00e8 fra le montagne basche e i Monti de Oca a nord di Burgos; la Rioja e Tarazona nell'alta valle dell'Ebro.\nNel 1037 aiut\u00f2 il fratello Ferdinando nella guerra contro il re di Le\u00f3n, Bermudo III, ottenendo, in cambio dell'annessione alla Navarra, il resto del Paese basco arrivando sino al porto di Santander.\nNel 1043 respinse le pretese di supremazia sulla Navarra del fratellastro Ramiro I d'Aragona, che aveva invaso la Navarra, sconfiggendolo nella battaglia di Tafalla.\nGarc\u00eda allora cominci\u00f2 ad appetire i domini del fratello Ferdinando e la rivalit\u00e0 nei confronti del fratello port\u00f2 ad una guerra; nel 1054, Garc\u00eda invase la Castiglia, ma fu sconfitto e ucciso in battaglia ad Atapuerca.\nDiocesi nel regno di Navarra.\nIn questo periodo d'indipendenza, gli affari ecclesiastici del Paese giunsero a un alto grado di sviluppo. Sancho il Grande spost\u00f2, per qualche tempo, la sede vescovile della diocesi di Pamplona a Leyra dove convoc\u00f2 un sinodo, nel 1022, per poi convocarne un altro a Pamplona, nel 1023. Accanto a questa diocesi c'era il vescovado di Oca, che poi, nel 1079, fu unito a quello di Burgos. Nel 1035 Sancho il Grande ripristin\u00f2 la diocesi di Palencia, che era stata stato soppressa dopo la conquista araba. Quando, nel 1045, la citt\u00e0 di Calahorra, dopo oltre trecento anni di occupazione araba, fu strappata al regno di Cordova, vi fu creata una diocesi, che nello stesso anno assorb\u00ec quella di N\u00e1jera e, nel 1088, quella di \u00c1lava, la cui giurisdizione copriva quasi tutto il territorio dell'attuale diocesi di Vitoria. La diocesi di Pamplona accrebbe la sua importanza e con i vari sinodi Sancho il Grande riusc\u00ec a impostare una riforma della vita ecclesiastica con al suo centro il convento.\nSmembramento della Navarra.\nPrima spartizione.\nA Garc\u00eda III succedette Sancho IV (1054\u201376) di Pe\u00f1al\u00e9n, che si alle\u00f2 con lo zio, il re di Aragona Ramiro I ed attaccarono ed assediarono la taifa di Saragozza, obbligando il re di Saragozza, \"al-Muqtadir\" a pagar loro un tributo.\nDopo che, nel 1065, Sancho II \"il Forte\" era successo al padre Ferdinando I erano iniziati conflitti con il regno di Castiglia, che sfociarono, nel 1067, in quella che fu denominata la \"guerra dei tre Sanchi\", che vide contrapposti al re di Castiglia Sancho II \"il Forte\" i re di Navarra, Sancho IV, e di Aragona, Sancho I.\nI castigliani, guidati da El Cid, riportarono un'iniziale vittoria ma la guerra termin\u00f2 nel 1068, con la sconfitta della Castiglia che dovette rinunciare alle pretese territoriali sulla Navarra. Sancho fu assassinato a Pe\u00f1al\u00e9n, v\u00edttima d'una congiura politica ordita dai suoi fratelli. La sua morte provoc\u00f2 l'invasione del regno di Navarra da parte dei cugini:\nSancho V rinforz\u00f2 le difese del regno, con la costruzione di nuovi castelli, e miglior\u00f2 le relazioni con il regno di Castiglia, aiutando il re Alfonso VI nella battaglia di Sagrajas, nel 1086, e nella difesa di Toledo, nel 1090; infine siglando un trattato di mutua assistenza con il Cid Campeador, nel 1092.\nMor\u00ec, colpito da una freccia, all'assedio di Huesca (1094).\nGli succedette il figlio primogenito, Pietro (1094\u2013104), che conquist\u00f2 Huesca, nel 1095, dopo aver sconfitto, nei pressi della citt\u00e0, alla battaglia di Alcoraz, il re di Saragozza, Al-Musta'in II.Nel 1096, si alle\u00f2 con El Cid, che aveva occupato Valencia, con il proposito di fermare insieme l'avanzata almoravide; cosa che avvenne alla battaglia di Bair\u00e9n.Nel 1101 prese Barbastro e Sari\u00f1ena, tent\u00f2 inutilmente di occupare Saragozza e, nel 1104, assedi\u00f2 Tamarite de Litera.\nAlfonso I \"il Battagliero\", 1104\u201334, fratello di Pedro S\u00e1nchez, che gli succedette, continuando le campagne militari del fratello, garant\u00ec l'espansione territoriale del regno.\nNel 1009, spos\u00f2 la regina di Le\u00f3n e Castiglia, Urraca. Fu un matrimonio disgraziato che venne annullato da papa Pasquale II, nel 1114 (anno in cui aveva strappato Tudela ai musulmani), ma lasci\u00f2 una controversia per i confini dei regni, che Alfonso I risolse, dopo la morte(1126) di Urraca, con il successore, Alfonso VII occupando alcuni territori castigliani (Calahorra, e le province di Guip\u00fazcoa e di \u00c1lava).\nNel 1118, Saragozza fu liberata dai Mori e divenne la capitale del regno d'Aragona. Poi conquist\u00f2 anche Fuentes de Ebro, Tudela, Cervera, Tarazona, Magall\u00f3n, Borja, Alag\u00f3n, Novillas, Mall\u00e9n, Rueda ed \u00c9pila (1119). Ripopol\u00f2 Soria ed i suoi dintorni; nel 1119, dopo aver posto l'assedio a Calatayud, dovette far fronte ad un esercito di almoravidi, che sconfisse nella battaglia di Cutanda, Calamocha, in provincia di Teruel, poi torn\u00f2 a Calatayud e la conquist\u00f2; inoltre, nel 1120, occup\u00f2 Bubierca, Alhama de Arag\u00f3n, Ariza e Daroca.\nNel 1131 pose l'assedio a Bayonne, dove redasse il testamento che lasciava tutti i suoi regni all'Ordine del Tempio del Santo Sepolcro, che conquist\u00f2 dopo un anno di assedio e annesse il Labourd.Cercando di conquistare tutta la valle dell'Ebro, sino alla foce del fiume, assedi\u00f2 ed occup\u00f2 Mequinenza, nel 1133. Poi assedi\u00f2 Fraga con soltanto 500 cavalieri, tra i quali Garc\u00eda IV Ram\u00edrez, futuro re di Navarra, ma il 17 luglio del 1134 fu sconfitto. Allora pass\u00f2 ad assediare il castello di Lizana, nella zona di Huesca, dove mor\u00ec, il 7 settembre 1134, in seguito alle ferite ricevute nella battaglia avvenuta tra le localit\u00e0 di Sari\u00f1ena e Gra\u00f1\u00e9n.\nIl suo testamento non fu accettato n\u00e9 dalla Chiesa n\u00e9 dalla nobilt\u00e0 che, dato che Alfonso non aveva eredi, decisero per la separazione dei due regni:\nRitorno all'indipendenza e seconda spartizione.\nGarc\u00eda IV Ram\u00edrez di Navarra (1134-50), conosciuto come \"il Restauratore\", fu il primo Re di Navarra ad usare tale titolo. Signore di Monz\u00f3n e nipote di Rodrigo Diaz di Vivar, El Cid, era figlio di Ramiro S\u00e1nchez, (figlio di Sancho Garc\u00e9s di Navarra, figlio illegittimo del re di Navarra Garc\u00eda III S\u00e1nchez) e di Cristina Diaz di Bivar, figlia del Cid Campeador.\nAppena eletto re la Navarra, assieme all'Aragona, venne invasa ed occupata dal re di Le\u00f3n e Castiglia Alfonso VII a cui Garc\u00eda dovette fare atto di vassallaggio. Tra il 1139 ed il 1140 a Carri\u00f3n de los Condes fu stipulato un trattato tra Alfonso VII ed il principe d'Aragona e conte di Barcellona Raimondo Berengario IV, che fissava i confini tra Castiglia ed Aragona e li impegnava in una guerra di conquista contro la Navarra e, dopo una prima sconfitta, Garc\u00eda si conferm\u00f2 vassallo di Alfonso VII firmando, nel 1140, a Tudela, una pace separata con Alfonso VII. Nel 1147 Garc\u00eda IV partecip\u00f2, al fianco del re di Castiglia, alla campagna d'Almer\u00eda e nel 1149 firm\u00f2 un trattato di pace con il conte di Barcellona e principe d'Aragona, Raimondo Berengario IV.\nGli succedette il figlio Sancho VI di Navarra (1150-94), conosciuto come \"Il Saggio\", che, nel 1151, si riconferm\u00f2 vassallo di Alfonso VII e poi, nel 1157, del nuovo re di Castiglia, Sancho III, mentre, con l'accordo di Soria, i confini tra Navarra e Castiglia erano stati confermati.\nPer\u00f2, nel 1158, con l'ascesa al trono del nuovo re Alfonso VIII di Castiglia, un bambino di tre anni, Sancho VI riusc\u00ec a riportare sotto il suo controllo alcune citt\u00e0 della Rioja.\nNel 1162, dopo la morte del principe d'Aragona Raimondo Berengario IV, i rapporti tra Navarra ed Aragona migliorarono e con il nuovo re d'Aragona, Alfonso II il Casto, firm\u00f2 un patto di alleanza, rinnovato nel 1190. Nel 1177, essendo il re di Castiglia, Alfonso VIII, ormai adulto, la disputa fu sottoposta all'arbitrato dal re inglese plantageneta Enrico II. Il Navarrese bas\u00f2 le sue rivendicazioni sulla \"provata volont\u00e0 delle popolazioni locali\" e sulla storia, mentre il Castigliano li bas\u00f2 sui meriti guadagnati nelle crociate contro i musulmani nella Penisola iberica. La decisione inglese divise cos\u00ec i territori: alla Navarra and\u00f2 l'\u00c1lava, Biscaglia e Guip\u00fazcoa, alla Castiglia La Rioja e gli altri territori dell'ovest. E cos\u00ec, nel 1180, Alfonso VIII riusc\u00ec a togliere a Sancho VI nuovamente le citt\u00e0 della Rioja.\nNegli ultimi anni di vita, per l'insicurezza delle alleanze con Aragona e Castiglia, cerc\u00f2 legami matrimoniali con i sovrani del nord: sua figlia, Berengaria, accompagnata dall'anziana madre, Eleonora d'Aquitania, e dal promesso sposo Riccardo Cuor di Leone, dalla Navarra raggiunsero la Sicilia, dove poi si imbarcarono per Cipro, dove, nel 1191, il matrimonio fu celebrato. Rientrati in Europa, Berengaria visse in Francia, nel Poitou, dove risiedeva sua suocera. Fu la sola regina d'Inghilterra che non mise mai piede nel suo nuovo reame. Comunque Sancho VI Garc\u00eda \"il Saggio\" fortific\u00f2 la Navarra e non fu mai sconfitto in battaglia.\nGli succedette il figlio, Sancho VII \"il Forte\" (\"Sancho el Fuerte\") (1194\u2013234), che fu l'ultimo re della dinastia maschile di Sancho il Grande e dei Re di Pamplona. Nel 1196, arriv\u00f2 in ritardo ad Alarcos, dopo che la battaglia si era risolta in un disastro per i castigliani di Alfonso VIII ed i rapporti tra i due re si guastarono e nella guerra che ne segu\u00ec Sancho devast\u00f2 Soria e Almaz\u00e1n e Alfonso VIII chiese la pace di Tarazona. Sancho si alle\u00f2 con il califfo Yacub ben Yussuf degli Almohadi, e fu scomunicato dal papa Innocenzo III, con una bolla del 1198 (annullata poi nel 1199).\nMentre Sancho VII a fianco del suo alleato, Yacub, stava combattendo in Murcia, Andalusia e Nordafrica, Alfonso VIII ne approfitt\u00f2 per sottrarre, nel 1200, alla Navarra la sua zona costiera, \u00c1lava, Guip\u00fazcoa, regione strategica che avrebbe permesso un pi\u00f9 facile accesso ai mercati europei delle lane alla Castiglia ed inoltre avrebbe isolato pure la Navarra (le citt\u00e0 di Vitoria e Trevi\u00f1o tentarono di resistere all'assalto dei Castigliani, e quando capirono che non sarebbero giunti rinforzi, Vitoria si arrese mentre Trevi\u00f1o fu conquistata con le armi); Trevi\u00f1o ed O\u00f1ati furono annessi direttamente alla Castiglia, mentre L'Alava divenne una contea, la Biscaglia una Signoria e Guipuscoa solamente una provincia. Poi, nel 1207, la situazione fu confermata dal trattato di Guadalajara.Lasciata l'alleanza con gli Almohadi, la sua presenza alla battaglia di Las Navas de Tolosa fu determinante per la coalizione di Castiglia, Navarra, Aragona e Portogallo, che, nel 1212, sconfisse duramente il califfo almohade Muhammad al-Nasir. La tradizione vuole che le sue truppe navarresi fossero arrivate sino alla tenda del califfo (conosciuto anche come \"Miramamolin\") dopo aver tagliato le catene dorate che la proteggevano, e che ne trattenevano la guardia del corpo personale, formata da schiavi; sarebbe questa l'origine dell'adozione delle catene d'oro come emblema personale del re, in seguito divenuto distintivo della stessa monarchia di Navarra Sebbene alcuni studi abbiano mostrato come la questa tradizione possa in realt\u00e0 essere stata elaborata successivamente, per la precisione intorno al XVI secolo, \u00e8 certo come Sancho VII fu il primo ad adottare il simbolo divenuto caratteristico della Navarra per primo.\nDopo la battaglia si ritir\u00f2 in convento, lasciando la reggenza alla sorella, Bianca di Navarra, contessa di Champagne.\nAlla morte della sorella, nel 1229, la reggenza pass\u00f2 alla sorella maggiore, Berengaria, che a sua volta mor\u00ec nel dicembre del 1230.\nCon Sancho VII fin\u00ec il dominio spagnolo sulla Navarra, in quanto alla sua morte (1234) non avendo discendenti diretti maschi, le \"Cortes\" di Navarra rifiutarono l'unione al regno d'Aragona, come avrebbe dovuto essere per il trattato di Tudela, del 1231, firmato, dopo la morte delle due sorelle, con il re d'Aragona Giacomo il Conquistatore (che inutilmente lo reclam\u00f2), che prevedeva che colui che fosse sopravvissuto avrebbe occupato il regno dell'altro, e votarono che il regno fosse ereditato da Tebaldo I di Navarra, che era figlio di Bianca di Navarra, sorella di Sancho VII e di Tebaldo, conte di Champagne e Brie.\nRe della Casa di Champagne.\nNel 1234, Tebaldo (1234-53), gi\u00e0 conte di Champagne, alla morte dello zio, Sancho VII il Forte, ricevette la corona di Navarra. Dopo essere stato incoronato a Pamplona, rientr\u00f2 in Francia per riprendere la sua attivit\u00e0 di cospirazione contro il potere del re di Francia. Nel 1236, fu convocato alla corte di Parigi, per rendere conto del suo operato al re, Luigi IX \"il Santo\" e mentre, inginocchiato, chiedeva il perdono di Luigi, il giovane fratello del re, Roberto I d'Artois, gli fece gettare in testa dello sterco, umiliandolo e ridicolizzandolo. Tebaldo part\u00ec per la Navarra e pur ritornando in Francia, per seguire il governo della sua contea, non si interess\u00f2 pi\u00f9 della politica del regno di Francia. In Navarra, fu seguito da alcuni nobili della contea di Champagne, cui diede diversi incarichi e, in politica estera, mantenne buoni rapporti con i regni di Aragona, Inghilterra e Castiglia.\nNel 1238, Tebaldo ebbe il comando di un esercito crociato in Terra Santa, dove, pur essendo stato sconfitto, riusc\u00ec ad ottenere dai musulmani, Gerusalemme, Betlemme e Ascalona. Ritorn\u00f2 dalla crociata nel 1240, e pass\u00f2 il tempo del suo regno tra la Navarra e la contea di Champagne e pur non avendo buoni rapporti con il vescovo di Pamplona, Pedro Jim\u00e9nez de Gaz\u00f3laz, rifiut\u00f2 sempre i tribunali papali, ma il papa Innocenzo IV, gli concesse uno speciale privilegio che nessuno avrebbe potuto scomunicarlo senza il permesso papale. Tebaldo I, alla corte dei conti di Champagne, aveva promosso lo sviluppo di un centro in cui la poesia dei Trovatori era accolta favorevolmente e anche lui, detto \"Thibault le Chansonnier\", scrisse poesie e canzoni, soprattutto per la regina madre di Francia, Bianca di Castiglia.\nTebaldo II di Navarra (1253-70) succedette al padre, nel 1253, quando aveva soli 14 anni, con la reggenza della madre, Margherita di Borbone-Dampierre (\u2020 1256) e con l'aiuto di Giacomo I d'Aragona. Firm\u00f2 il \"Fuero general de Navarra\", ovvero la \"Carta generale del Regno di Navarra\": raccolta di leggi che limitava anche il suo potere, delegandolo a un consiglio di dodici nobili, quindi una sorta di costituzione che definiva il potere del re e quello dei nobili e le procedure giudiziarie. Tebaldo ricevette il rito dell'unzione e dell'incoronazione da papa Alessandro IV, rispettivamente nel 1257 e nel 1259, importando per la prima volta in Navarra il concetto di investitura divina del monarca.\nAiut\u00f2 il re di Francia, Luigi IX il Santo, di cui spos\u00f2 la figlia Isabella, contro le pressioni dei suoi vassalli, diventando un suo consigliere, mentre re Luigi intervenne spesso come arbitro nei problemi interni della Navarra, ma soprattutto fu giudice nelle controversie di Tebaldo contro la sorella Margherita e suo marito, Federico III di Lorena, inerenti a contese tra la contea di Champagne ed il ducato di Lorena. Ottenne i porti di Fuenterrab\u00eda e San Sebasti\u00e1n dalla Castiglia.\nNel luglio 1270 si imbarc\u00f2 con il suocero, per l'ottava crociata alla volta di Tunisi, dove si ammal\u00f2 di dissenteria durante l'assedio della citt\u00e0, prima di morire, senza figli a Trapani, durante il viaggio di ritorno. Gli succedette il suo fratello minore Enrico I di Navarra, che gi\u00e0 aveva la luogotenenza.\nEnrico I (1270-74), che aveva sposato Bianca d'Artois, figlia di Roberto I d'Artois, unto e incoronato rispettivamente nel 1271 e nel 1273, regn\u00f2 per circa quattro anni, dimostrandosi attento ai problemi dei suoi sudditi, concedendo privilegi a paesi e citt\u00e0 come Estella, Los Arcos e Viana ed inoltre ebbe un ottimo rapporto con la nobilt\u00e0 navarrese. Mor\u00ec, nel 1274, all'et\u00e0 di trent'anni, sembra a causa dell'obesit\u00e0, lasciando il regno alla figlia Giovanna.\nGiovanna (1274-305), era una bambina di tre anni, che la reggente, la madre, Bianca, port\u00f2 con s\u00e9 a Parigi, alla corte di Francia, presso il cugino, Filippo III l'Ardito, il cui figlio, Filippo il Bello era stato promesso sposo a Giovanna. In conseguenza di quel fidanzamento le truppe francesi occuparono il regno di Navarra, che fu governato da funzionari francesi. Le contee di Champagne e di Brie, invece continuarono ad essere governate dalla reggente, Bianca d'Artois, che nel 1276, si spos\u00f2 in seconde nozze con Edmondo, 1\u00ba conte di Lancaster, fratello del re d'Inghilterra, Edoardo I e continuarono a governare le due contee anche dopo che Giovanna aveva raggiunto la maggiore et\u00e0.\nIl 16 agosto del 1284, Giovanna, all'et\u00e0 di 13 anni, spos\u00f2, nella cattedrale di Parigi, Notre-Dame, Filippo il Bello, che divenne Filippo I di Navarra, e l'anno seguente, nel 1285, assieme al marito, divenne regina di Francia.\nRe della dinastia dei Capetingi.\nIl regno di Navarra fu governato per circa quarantatr\u00e9 anni dai re di Francia, pur mantenendo le sue leggi ed un'amministrazione separata, dai seguenti re:\nGiovanna II (1328-1349), che divenne regina di Navarra, alla morte dello zio Carlo il Bello, era stata privata del trono di Francia e di Navarra, alla morte del padre Luigi l'Attaccabrighe, e del fratellastro, Giovanni il Postumo, a favore dello zio, Filippo il Lungo, per due motivi:\nIn compenso a Giovanna era stata concessa una rendita di 15.000 lire tornesi, la promessa della contea di Champagne e di Brie, se Filippo fosse morto senza eredi maschi, e la mano del cugino del padre di Giovanna, Filippo, conte d'\u00c9vreux. Ma, alla morte di Filippo il Lungo (1322), senza eredi maschi, continuando a trascurare i diritti di Giovanna, gli succedette, sia sul trono di Francia che su quello di Navarra, il fratello Carlo il Bello.\nE quando, nel 1328, anche Carlo il Bello mor\u00ec senza erede maschio, un cugino del re, Filippo VI di Valois, divenne il nuovo re di Francia, che le riconobbe i suoi diritti sulla corona di Navarra e Giovanna, in cambio, dovette rinunciare ai suoi diritti sulla corona di Francia e cedere le contee di Champagne e di Brie al Dominio reale francese. Nel 1328, spos\u00f2 suo cugino Filippo, conte di \u00c9vreux, e, incoronato Filippo III di Navarra (1328-43), govern\u00f2, insieme alla moglie, fino alla sua morte, all'assedio di Algeciras, durante la crociata contro il re musulmano di Granada. I sovrani di Navarra mantennero ottime relazioni con il re di Francia, Filippo VI; e, dopo la guerra del 1334, anche con quello di Castiglia, Alfonso XI. Durante il loro regno si consolidarono le \"Cortes\" di Navarra composte dai tre stati: clero, nobilt\u00e0 e borghesia; protessero la borghesia urbana nei contrasti con la piccola nobilt\u00e0; migliorarono l'amministrazione; ed infine approvarono una politica di persecuzione degli ebrei.\nRe della Casa di \u00c9vreux.\nA Giovanna II succedette il figlio, Carlo detto \"il Malvagio\" (1349-87), che pur avendo sposato Giovanna di Francia, figlia del re di Francia Giovanni II il Buono, fu costantemente in guerra con il suocero e poi con il cognato, il delfino Carlo il Saggio, in quanto durante la guerra dei cent'anni, iniziata dal re d'Inghilterra, Edoardo III, nel 1337, che nel 1355 aveva ripreso vigore, fu fedele alleato degli inglesi.\nNel 1356 Carlo il Malvagio fu imprigionato in Normandia, ma dopo che il principe di Galles, l'erede al trono inglese, Edoardo il Principe Nero, sconfisse i francesi nella Battaglia di Poitiers, dove il re di Francia Giovanni II fu fatto prigioniero, nel 1357, riusc\u00ec ad evadere dal castello di Arleux e raggiunse Parigi, dove fece nominare il delfino di Francia reggente del regno.\nIl delfino per\u00f2, con un pretesto, lasci\u00f2 Parigi e attacc\u00f2 il re di Navarra e la citt\u00e0 di Melun fu assediata; poi, per paura che Carlo il Malvagio ottenesse l'aiuto inglese, nel 1359, fu siglata la pace.\nDopo altri combattimenti, a Pamplona, fu firmata la pace tra il re di Francia e Carlo il Malvagio, che rinunciava ad ogni pretesa sul trono di Francia, e in cambio ricevette la sovranit\u00e0 su Montpellier.\nNel corso della guerra civile di Castiglia tra il re Pietro I il Crudele ed il fratellastro Enrico di Trastamara, il re di Navarra, assieme agli inglesi del Principe Nero, si schier\u00f2 con il primo e ne approfitt\u00f2 per sottrarre dei territori al Regno di Castiglia. Per\u00f2, nel 1369, Enrico II ebbe la meglio sul fratellastro e si scagli\u00f2 contro la Navarra, riconquistando il territorio castigliano che era stato tolto e imponendo a Carlo il Malvagio il primo trattato di Briones, del 1373. Nel 1378, la Navarra veniva attaccata dal re di Castiglia che l'invase, assedi\u00f2 Pamplona, gli tolse una quindicina di castelli e dovette subire l'umiliante pace della Castiglia, nel 1378: con il secondo trattato di Briones riconobbe alla Castiglia la propriet\u00e0, per dieci anni, dei castelli conquistati.\nGli succedette il figlio, Carlo il Nobile (1387-1425), che, nel 1390, sul grande scisma aperto dalla doppia elezione (1378) di papa Urbano IV e antipapa Clemente VII, si pronunci\u00f2 a favore di Clemente. Carlo a tutte le pi\u00f9 importanti cariche amministrative e di governo nomin\u00f2 navarresi e non pi\u00f9 francesi, come aveva fatto suo padre, portando il regno e quindi la casa d'\u00c9vreux alla navarrizzazione; inoltre, tra i suoi interventi si deve annoverare la creazione della \"Cort\" o tribunale supremo (1413). Protesse le arti, port\u00f2 a termine la costruzione della cattedrale gotica di Pamplona e fece costruire i palazzi reali di Tafalla e d'Olite. Costru\u00ec canali e rese navigabile l'Ebro nella parte che attraversa la Navarra. Per l'erede al trono del regno di Navarra cre\u00f2 il titolo di principe di Viana (1423) ed il primo principe fu suo nipote Carlo\nGli succedette la figlia Bianca di Navarra (1425-42), che aveva sposato, in seconde nozze, il duca di Pe\u00f1afiel e futuro re della corona d'Aragona, Giovanni (1397-1479). Lasci\u00f2 il governo nelle mani del marito, Giovanni, che in quegli anni era coinvolto nelle questioni interne della Castiglia assieme al fratello, Enrico (erano detti gli \"infanti d'Aragona\"), e dopo le sconfitte subite, nel periodo 1428-1429, la Navarra dovette cedere alla Castiglia alcune zone di confine.\nAlla morte di Bianca, 1441, Giovanni usurp\u00f2 il trono di Navarra al figlio Carlo, assunse il titolo di re di Navarra, lasciando al figlio il titolo di governatore. Questa situazione tra padre e figlio li port\u00f2 alla guerra civile, che esplose nel 1451.\nRe della casa di Aragona (dinastia dei Trast\u00e1mara).\nAlla morte della madre, nel 1441, Carlo IV di Navarra divenne re di Navarra, ma in realt\u00e0 non govern\u00f2 mai, perch\u00e9 suo padre usurp\u00f2 il trono di Navarra al figlio, assumendo il titolo di re di Navarra come Giovanni II, che permise al figlio di continuare a governarla. Verso il 1450, Carlo si riconcili\u00f2 con il governatore del regno di Castiglia, \u00c1lvaro de Luna, acerrimo avversario della famiglia Enr\u00edquez, la famiglia della nuova moglie di suo padre, Giovanna Enr\u00edquez, per cui il padre si oppose alla riconciliazione. Si formarono due partiti, i \"beamonteses\", seguaci della famiglia Beaumont, partigiani di Carlo e gli \"agramonteses\" partigiani dell'antica casa nobiliare degli Agramont, favorevoli al re Giovanni II. In poco tempo il clima si surriscald\u00f2 e, nel 1451, scoppi\u00f2 la guerra civile tra Carlo e suo padre, Giovanni, che ebbe la meglio, nella battaglia di Aibar, nel 1452, nonostante che Bianca, sorella e figlia dei due contendenti, nonch\u00e9 moglie dell'erede al trono di Castiglia, Enrico l'Impotente, chiedesse al suocero Giovanni II di Castiglia di aiutare il fratello, Carlo.\nCarlo fu fatto prigioniero e dovette promettere al padre che avrebbe rispettato le volont\u00e0 testamentarie della madre e avrebbe preteso la corona di Navarra solo alla sua morte.\nQuando Carlo fu liberato si rec\u00f2 in Italia, presso lo zio, il re della corona d'Aragona e di Napoli, Alfonso V, che l'appoggio, cos\u00ec come il papa Callisto III. Nel 1458, Alfonso, lo zio di Carlo, ed il papa ottantenne morirono. Carlo, accompagnato da un buon numero di Catalani, abbandon\u00f2 la penisola e si rec\u00f2 in Sicilia, che faceva parte della corona d'Aragona, che era stata ereditata da suo padre Giovanni (e Carlo aveva ricevuto il titolo di principe di Gerona, cio\u00e8 erede del trono della corona d'Aragona), e raccolse il favore di molti siciliani, che, memori della regina di Sicilia, Bianca, sua madre, lo avrebbero visto di buon occhio sul trono di Sicilia.\nCarlo rifiut\u00f2 e, preferendo mantenere un buon rapporto con il padre, rientr\u00f2 nel regno d'Aragona (1459). Un anno dopo, Giovanni ordin\u00f2 che Carlo venisse arrestato a causa di una controversia sorta tra Carlo, che aveva intavolato trattative per unirsi in matrimonio con la sorellastra del re di Castiglia, Enrico l'Impotente, Isabella di Castiglia, e la matrigna, Giovanna Enr\u00edquez, che si opponeva perch\u00e9 nelle sue intenzioni Isabella avrebbe dovuto sposare suo figlio Ferdinando. Le \"cortes\" catalane si riunirono nel 1461 e decretarono che il re dovesse liberare il figlio, cosa che avvenne immediatamente, e imposero al re il concordato di Villafranca, in cui Carlo risultava essere il re legittimo di Navarra ed il luogotenente della Catalogna.\nCarlo per\u00f2 mor\u00ec circa tre mesi dopo, senza essere riuscito ad ottenere l'incoronazione a re di Navarra. La morte di Carlo venne attribuita alla sua matrigna, la regina Giovanna, accusata di avvelenamento, perci\u00f2 si riaccese la guerra in Catalogna ed Aragona, che si ribellarono ai sovrani e diedero inizio alla guerra contro Giovanni II, che dur\u00f2 una decina d'anni.\nAlla morte di Carlo, sul trono di Navarra, gli sarebbe dovuta succedere la sorella Bianca, che per\u00f2 venne arrestata dal padre Giovanni II, il quale continu\u00f2 a regnare sulla Navarra e, nel 1462, firm\u00f2 il trattato di Olite, in cui l'altra sua figlia, Eleonora, da sempre alleata sua e della matrigna, Giovanna Enr\u00edquez, riconobbe il titolo regale di Navarra al padre, che, a sua volta, la riconosceva luogotenente di Navarra assieme al marito, Gastone de Grailly (1425-1472), mentre Bianca, pur avendo l'appoggio del partito dei \"beamonteses\", veniva imprigionata e consegnata a Gastone, che la faceva trasferire nella contea di Foix, e precisamente la fece rinchiudere nel castello di Moncada, a Orthez, dove Bianca, nel 1464, mor\u00ec avvelenata, molto probabilmente per ordine della sorella, Eleonora. Un cronista dell'epoca defin\u00ec la morte di Bianca \"una grande infamia commessa dal conte Gastone IV di Foix e da sua moglie, la principessa donna Eleonora \". Quindi, con la morte dei fratelli, Carlo e Bianca, Eleonora divenne la legittima erede del trono navarrese, che port\u00f2 in dote alla Casata di Foix.In quegli anni Eleonora recuper\u00f2 il rapporto con i \"beamonteses\" e nel 1468, si trov\u00f2 ad opporsi al padre, che con l'appoggio degli \"agramonteses\" ebbe la meglio su di lei e la priv\u00f2 del titolo di luogotenente di Navarra, che diede al figlio di Eleonora, Gastone. Per\u00f2, dopo la morte del figlio Gastone (1470), Eleonora ritrov\u00f2 un accordo con il padre che, nel 1471, gli restitu\u00ec la luogotenenza perpetua sulla Navarra, in cambio della rinuncia ad ogni rivendicazione sulla corona d'Aragona.\nAlla morte del padre, Giovanni II, nel 1479, Eleonora con l'appoggio degli \"agramonteses\", riusc\u00ec a farsi incoronare, a Tudela. Eleonora mor\u00ec dopo circa due settimane, lasciando il tono al nipote, Francesco Febo, raccomandandogli di appoggiarsi al regno di Francia.\nRe della casa di Foix.\nFrancesco Febo (1479-83), divenne re di Navarra, sotto la reggenza della madre, Maddalena di Francia. Lo zio, Giovanni, terzogenito di Eleonora e Gastone, avrebbe voluto succedere alla madre, ma il testamento di Eleonora fu chiaro e la successione avvenne senza problemi.\nMaddalena di Francia tenne la reggenza, con fermezza, resistendo alle pressioni delle corti di Francia e di Castiglia, che tentarono di fare sposare Francesco Febo ad una delle principesse delle rispettive case reali. Francesco Febo fu incoronato, a Pamplona, nel 1481. Per\u00f2 mor\u00ec, senza aver governato e prima di potersi sposare, nel 1483, molto probabilmente per avvelenamento, lasciando tutti i suoi possedimenti alla sorella minorenne, Caterina, per cui la madre Maddalena continu\u00f2 ad avere la reggenza.\nAnche Caterina (1483-18) e la madre subirono delle pressioni dalle corti di Francia e Castiglia per fare sposare Caterina ad uno dei loro principi; ma Caterina, accett\u00f2 l'offerta della famiglia del signore d'Albret e visconte di Tartas, Giovanni d'Albret, cognato di Cesare Borgia. La madre Maddalena, che tenne la reggenza sino al 1494, dovette anche lottare contro lo zio, il visconte di Narbona, Giovanni di Foix, che pretendeva di essere, per la legge salica, in quanto maschio, l'erede di Francesco Febo. Giovanni di Foix inizi\u00f2 una guerra civile, che dur\u00f2 una decina di anni. Caterina ed il marito poterono essere incoronati re di Navarra solo nel 1494, nella cattedrale di Pamplona. La pace fu siglata a Tarbes, nel 1497.\nNel 1512, Caterina e Giovanni firmarono a Blois un accordo con il re di Francia Luigi XII, che prevedeva una clausola segreta che vietava il passaggio delle truppe castigliane sul suolo navarrese. Ferdinando, venuto a conoscenza della clausola segreta del patto firmato tra Francia e Navarra, chiese il permesso di passaggio sul suolo navarrese per attaccare la Francia, ma ottenuto un rifiuto, Ferdinando dichiar\u00f2 guerra a Caterina, e l'esercito castigliano entr\u00f2 a Pamplona ed in capo a due mesi la Navarra a sud dei Pirenei fu conquistata, anche perch\u00e9 Giovanni d'Albret non aveva combattuto e si era rifugiato a Parigi.\nL'entrata delle truppe spagnole in Navarra era stata preceduta da una bolla di papa Giulio II, che scomunicava Caterina e Giovanni e li privava dei loro titoli e dei loro territori. Una seconda bolla del 18 gennaio 1513 confermava la scomunica e assegnava i territori a chiunque li avesse conquistati (cio\u00e8 Ferdinando II).\nCos\u00ec il regno di Navarra venne diviso in due parti:\nRe della casa di Albret.\nLa Bassa Navarra continu\u00f2 ad essere indipendente con i re della casa di Albret:\nNel 1548 Giovanna III spos\u00f2 Antonio di Borbone, duca di Vend\u00f4me; il loro figlio Enrico IV nel 1589 divenne re di Francia e primo dei Borbone regnanti su quel paese fino al 1830, mentre il regno di Navarra entr\u00f2 definitivamente a far parte della monarchia francese."}
{"id": "1139921", "revid": "1818970", "url": "https://it.wikipedia.org/wiki?curid=1139921", "title": "Societ\u00e0 Ligure di Storia Patria", "text": "La Societ\u00e0 Ligure di Storia Patria \u00e8 un'associazione storica ONLUS con sede a Genova, presso il Palazzo Ducale, che si occupa della tutela della conoscenza della storia cittadina attraverso la raccolta e pubblicazione di documenti, in parte riuniti in atti.\nNel 2017 ha compiuto i centosessant'anni di vita.\nStoria.\nPrima societ\u00e0 storica sorta in Italia per volont\u00e0 di privati \u00absenza l'appoggio di potenti\u00bb, come ebbe a dire uno dei fondatori, in riferimento alla Regia deputazione subalpina istituita nel 1833 con regio decreto, fu fondata il 22 novembre 1857 (quindi quattro anni prima dell'unit\u00e0 d'Italia) ad opera di un gruppo di personalit\u00e0 del mondo culturale cittadino.\nLa sede sociale \u00e8 stata per lungo tempo ubicata nel quartiere di Albaro prima di essere trasferita dagli anni novanta a Palazzo Ducale.\nPer statuto, la societ\u00e0 - a cui possono iscriversi tanto privati cittadini quanto enti - ha, in particolare, come fine \u00abl'indagine delle memorie di Genova, del suo territorio e dei suoi antichi domini\u00bb (nota: le colonie genovesi) curando \u00abla conservazione e la illustrazione dei monumenti d'ogni tempo pi\u00f9 lontano\" e mettendo \"in luce le vecchie cronache, onde riceve maggior lume e sicurezza di prove la verit\u00e0 storica\u00bb.\nCampo di attivit\u00e0 \u00e8 anche la tutela, la promozione e la valorizzazione del settore della numismatica, con riferimento alla storia della Repubblica di Genova e degli istituti di zecca presenti in Liguria (vedi: Monetazione genovese). Tale attivit\u00e0 viene svolta in stretto vincolo con il Circolo numismatico ligure \"Corrado Astengo\".\nDagli anni ottanta agli anni duemila la Societ\u00e0 ha pi\u00f9 che raddoppiato il numero delle pagine degli Atti pubblicati, quadruplicando la consistenza libraria della propria biblioteca e promuovendo attivit\u00e0 di ricerca in collaborazione con l'ateneo genovese con cicli di conferenze, convegni nazionali e internazionali e pubblicando volumi di concerto con L\"'\u00c9cole fran\u00e7aise\" di Roma, la Regione Liguria, l'Istituto veneto di scienze lettere ed arti e con il Ministero per i beni e le attivit\u00e0 culturali.\nNel 2004-2005 l'istituzione ha edito la monumentale \"Storia della cultura ligure\", tetralogia curata da Dino Puncuh, allora presidente della societ\u00e0, opera a cui hanno contribuito circa 40 studiosi.\nHa inoltre curato e allestito mostre e convegno sulla cartografia e le istituzioni in et\u00e0 moderna."}
{"id": "1139923", "revid": "12760", "url": "https://it.wikipedia.org/wiki?curid=1139923", "title": "Endotossine", "text": ""}
{"id": "1139925", "revid": "767487", "url": "https://it.wikipedia.org/wiki?curid=1139925", "title": "Birds of America - Una famiglia incasinata", "text": "Birds of America - Una famiglia incasinata (\"Birds of America\") \u00e8 un film del 2008 diretto da Craig Lucas, con Matthew Perry\nTrama.\nMorrie, un timido docente, ha dedicato la sua infanzia e la sua adolescenza a crescere i fratelli, Jay e Ida, e tenta di ricostruire la sua vita. L'inaspettato ritorno dei due, complicato dalla moglie di Jay, Laura, rimette la vita dell'insegnante in crisi, mettendo a rischio anche il suo matrimonio con Betty."}
{"id": "1139928", "revid": "1632387", "url": "https://it.wikipedia.org/wiki?curid=1139928", "title": "Marooned Live", "text": "Marooned Live \u00e8 un album live del gruppo thrash metal tedesco Sodom, registrato a Zeche Carl nel 1994 e pubblicato nel 1995."}
{"id": "1139934", "revid": "393139", "url": "https://it.wikipedia.org/wiki?curid=1139934", "title": "Auburn (Alabama)", "text": "Auburn \u00e8 una citt\u00e0 nella Contea di Lee, in Alabama. \u00c8 la pi\u00f9 grande citt\u00e0 dell'est Alabama con una popolazione di 51.906 (secondo il censimento USA del 2006). \u00c8 la citt\u00e0 principale dell'Area Metropolitana di Auburn, che ha una popolazione complessiva di 276.000 abitanti.\nVi \u00e8 presente l'Universit\u00e0 di Auburn. Auburn \u00e8 stata caratterizzata da una crescita rapidissima ed \u00e8 l'area metropolitana dell'Alabama con crescita pi\u00f9 veloce, e la diciannovesima degli Stati Uniti dal 1990. Il nome non ufficiale della citt\u00e0 \u00e8 \"Il villaggio pi\u00f9 incantevole nelle pianure\", traduzione di \"The Loveliest Village On The Plains\", preso da una poesia di Oliver Goldsmith.\nVi si trova la sede del Ludwig von Mises Institute."}
{"id": "1139936", "revid": "82846688", "url": "https://it.wikipedia.org/wiki?curid=1139936", "title": "GSM box", "text": "Il GSM box o GSM gateway (noto anche con locuzioni di significato equivalente) \u00e8 un dispositivo che permette di instradare le chiamate in partenza da telefoni fissi attraverso la telefonia mobile. Installato nei centralini delle aziende per smistare il traffico uscente verso i cellulari pu\u00f2 gestire fino a 30 SIM, anche di operatori e piani tariffari diversi, e utilizzare quella pi\u00f9 conveniente a seconda dell'orario, del numero chiamato o della promozione in corso (\"least cost routing\").\nUn utilizzo non illegale, ma generalmente in contrasto con le norme contrattuali, \u00e8 fatto da alcune societ\u00e0 telefoniche che rastrellando sul mercato migliaia di SIM le utilizzano per trasformare il traffico da fisso-mobile, la cui tariffa \u00e8 pi\u00f9 alta, in traffico mobile-mobile a tariffe pi\u00f9 economiche. La differenza tra le due tariffe si tramuta in guadagno per l'operatore di telefonia fissa.\nQuesto instradamento non ha alcun costo aggiuntivo per l'utente, che pagher\u00e0 la tariffa pattuita fisso-mobile, ma rappresenta un danno economico per i gestori di telefonia mobile perch\u00e9 solitamente viene utilizzato del traffico a tariffe promozionali.\nImpatti sui tabulati di traffico storico.\nInoltre l'instradamento attraverso GSM box ha un risvolto negativo nelle indagini giudiziarie: quando una chiamata passa attraverso uno di questi dispositivi perde l'identificativo del chiamante, rendendo i tabulati delle telefonate inutili.\nIn realt\u00e0 la tracciabilit\u00e0 della chiamata non \u00e8 impossibile ma solo pi\u00f9 laboriosa, dato che la rete a monte del GSM box conserva l'informazione sull'identit\u00e0 del chiamante, se presente. Inoltre normalmente un GSM box \u00e8 configurato per memorizzare i record delle chiamate associandole alle singole SIM.\nDa notare che al contrario di quanto accade con il protocollo SS7, se la rete che trasporta la chiamata presenta delle interconnessioni ISDN, l'informazione sull'identit\u00e0 del chiamante pu\u00f2 essere bloccata nel transito da una rete SS7 ad una ISDN. Ad esempio in presenza del flag \"presentation restricted\" in una chiamata, il CLI non viene trasmesso dalla rete SS7 a quella ISDN.\nImpatti sulle intercettazioni.\nSupponiamo che il numero mobile chiamato dall'utenza fissa attraverso il GSM box sia intercettato. La sostituzione del numero chiamante con la numerazione mobile presente nel GSM box, che avviene nella seconda parte della chiamata, determina che la comunicazione intercettata venga associata ad un numero diverso da quello che ha effettivamente originato la chiamata. L'Autorit\u00e0 giudiziaria non \u00e8 in grado cos\u00ec di identificare in prima istanza l'utente chiamante che realmente ha chiamato il target. Di conseguenza l'intercettazione potrebbe essere non presentata come prova in tribunale."}
{"id": "1139937", "revid": "1632387", "url": "https://it.wikipedia.org/wiki?curid=1139937", "title": "Masquerade in Blood", "text": "Masquerade in Blood \u00e8 il settimo album del gruppo thrash metal tedesco Sodom, pubblicato nel 1995."}
{"id": "1139938", "revid": "125963668", "url": "https://it.wikipedia.org/wiki?curid=1139938", "title": "Angers Sporting Club de l'Ouest", "text": "L'Angers Sporting Club de l'Ouest, meglio nota come Angers SCO, o pi\u00f9 semplicemente Angers, \u00e8 una societ\u00e0 calcistica francese con sede nella citt\u00e0 di Angers. Fondata nel 1919, la squadra milita in Ligue 1 dal 2015.\nStoria.\nL'Angers SCO fu fondata dai fratelli Fortin, amministratori della banca \"Cr\u00e9dit de l'Ouest\", il 10 ottobre 1919 sotto il nome di \"Sporting Club du Cr\u00e9dit de l'Ouest (S.C.C.O.)\". La prima partita della societ\u00e0 avvenne il 19 ottobre 1919 contro lo Stade Nantais U.C. (persa 2-1).\nLo Sporting Club de l'Ouest diventa un club professionistico durante la Liberazione (due anni dopo la conquista del titolo nel campionato dilettanti del 1943), militando in seconda divisione e attirando alcune stelle del calcio (Alfred Aston, Andr\u00e9 Simonyi e il giovane Raymond Kopa, futuro Pallone d'oro 1958). Nel 1956 conquista la promozione in prima divisione e vi rimane per oltre venti anni (1956-1981), con tre retrocessioni seguite da immediate promozioni, e una finale nella Coppa di Francia 1957. In quegli anni il club vantava nella rosa alcuni giocatori che militavano nella Nazionale di calcio della Francia, come St\u00e9phane Bruey, Jean Deloffre, Jean-Pierre Dogliani e altri. Nei primi anni settanta l'Angers ha brillato nel campionato grazie alle giocate di Jean-Marc Guillou e Marc Berdoll. La squadra ha giocato due partite di Coppa UEFA (stagione 1972-1973) prima di tornare in seconda divisione nel 1980.\nDopo un'ulteriore partecipazione al campionato di prima divisione (1993-1994), l'Angers scivola fino alla terza divisione due anni dopo, per poi cadere nell'anonimato di un club regionale. Il club ha oscillato tra la terza e la seconda divisione per poi stabilirsi in quest'ultima negli anni dal 2007 al 2015. Proprio nel 2015 la squadra ha raggiunto la Ligue 1, 21 anni dopo averla lasciata. Nella prima stagione in massima serie ha raggiunto il terzo posto nel girone d'andata dietro Paris SG e Monaco, ma ha terminato al nono posto alla fine del campionato. Nelle stagioni seguenti (2016-2017 e 2017-2018) il club conclude due annate tranquille con un 12\u00ba ed un 14\u00ba posto.\nColori e simboli.\nColori.\nEvoluzione della divisa\nI primi colori della SCO erano blu (camicia e basso) e bianco (galleggiante), poi il nero sostituito l'azzurro nel 1930 come presidente all'epoca era questo colore \"pi\u00f9 lusinghiero.\" Bianco divenendo il colore dominante del corredo fino al 1950, il nero \u00e8 visibile sul basso e raccordo (spalla, fascia orizzontale al centro della maglia..). Dalla met\u00e0 degli anni 1950, il nero \u00e8 diventato importante (in basso e variabile), la maglia bianca con il residuo, a seconda della stagione, le tre lettere \"SCO\" scritto sul petto a sinistra di orizzontale o diagonale. Fino al 2008, la SCO ha sollevato alternativamente (per diverse stagioni consecutive) detenute esclusivamente abiti bianchi o bianco (camicia) e nero (basso e corto). Per la stagione 2008/09, la SCO ha innovato con l'adozione di una camicia bianca striato di nero.\nAbiti di ricambio hanno spesso cambiato colore: nel 1950, la SCO \u00e8 sfoggiava un abito grigio (come canta \"P'tit Jules\" in \"Go SCO\") con le sue calze di galleggianti e nere, una maglia di tango. \u00c8 quest'ultimo che porta undici angioino altrove a Colombes nella finale della Coppa di Francia nel 1957 contro Tolosa. Nel decennio successivo, il verde \u00e8 di rigore sulla maglia e bassi (soprattutto pantaloncini bianchi). Poi il rosso a 1970-1980 (camicia e in basso) a volte con pantaloncini neri. Successivamente, c'\u00e8 stata una miriade di colori alternativi (come nell'ultimo ultima stagione in D1 nel 1993-94: per esempio, la maglia a strisce bianche e blu della luce utilizzato una sola volta), ma la maglia accompagnati dai pantaloncini gialli e calze nere era il pi\u00f9 delle volte sotto i riflettori. Oggi, l'unico nero accompagna la SCO ha tenuto nella maggior parte dei suoi viaggi, nel 2009, la SCO ha adottato una fascia d'oro sul lato sinistro della maglia per festeggiare i suoi 90 anni di esistenza.\nStrutture.\nStadio.\nLo stadio \u00e8 stato inaugurato nel 1912 sotto il nome d'arte Bessonneau, dal suo creatore Julien Bessonneau. Si \u00e8 rinnovato nel 1925. \u00c8 stadio comunale nel 1957, \u00e8 stato nuovamente rinnovato e la pista di atletica che circonda il campo lontano \u00e8 distrutto e la galleria Saint-L\u00e9onard \u00e8 poi costruito. Pertanto, lo stadio \u00e8 stato ribattezzato Jean Bouin e pu\u00f2 quindi ospitare pi\u00f9 di 21.000 spettatori.\nNel 1993, lo stadio fu completamente riabilitato per convalidare l'aumento della Ligue 1, grazie alla costruzione della tribuna Colombier, pi\u00f9 vecchio di curva stadio Velodrome di Marsiglia, la cui architettura \u00e8 simile. Ma come risultato delle restrizioni di sicurezza, la capacit\u00e0 dello stadio \u00e8 limitata a 17.000 posti alla fine del 1990 la sua famosa collina erba dietro uno dei due obiettivi \u00e8 poi rasata. Questo simbolo tumulo di una fase storica per la citt\u00e0 ha ospitato i pi\u00f9 ferventi sostenitori sco\u00efstes.\nNel 2010, la collina \u00e8 sicuramente rasato per consentire la costruzione di una tribuna di 5400 places2, come la galleria Saint-L\u00e9onard, per la stagione 2010-2011.\nNel 2014, due schermi giganti di 38,2\u00a0m\u00b2 sono installati in un angolo del San Leonardo Coubertin e forum e forum Colombier e John Bouin.\nNel 2015, il club si trasfer\u00ec l'technology4 linea di meta. Le casette nel forum Jean Bouin sono rifatto per accogliere nelle migliori condizioni e dei media partner in occasione del ritorno di Ligue 15.\nStatistiche e record.\nStatistiche nelle competizioni UEFA.\nTabella aggiornata alla fine della stagione 2018-2019.\nOrganico.\nRosa 2021-2022.\n\"Aggiornata al 1\u00ba settembre 2021.\""}
{"id": "1139941", "revid": "599341", "url": "https://it.wikipedia.org/wiki?curid=1139941", "title": "Sciame", "text": ""}
{"id": "1139943", "revid": "1632387", "url": "https://it.wikipedia.org/wiki?curid=1139943", "title": "Ten Black Years", "text": "Ten Black Years \u00e8 una raccolta in due dischi pubblicata del gruppo thrash metal tedesco Sodom nel 1996."}
{"id": "1139950", "revid": "1782831", "url": "https://it.wikipedia.org/wiki?curid=1139950", "title": "Will Turner", "text": "William Turner, Jr., meglio noto come Will, \u00e8 il co-protagonista dei primi tre film della saga cinematografica \"Pirati dei Caraibi\". Egli \u00e8 interpretato da Orlando Bloom (e, nel flashback iniziale del primo film in cui compare da bambino, da Dylan Smith).\nIl personaggio.\nWill \u00e8 un apprendista fabbro a Port Royal. \u00c8 innamorato della figlia del Governatore, Elizabeth Swann, anche se occupa una classe sociale pi\u00f9 bassa di lei. Will \u00e8 un ottimo spadaccino, anche se gli manca l'esperienza di un vero combattimento. Anche se educato, Will \u00e8 coraggioso, come si vede quando si confronta con il capitano Jack Sparrow in uno scontro con la spada e dimostra grande tempra quando affronta i pirati maledetti a Port Royal.\nNel primo film egli \u00e8 fedele ai suoi amici e rischierebbe di tutto per proteggerli, soprattutto Elizabeth. Tuttavia nel secondo e nel terzo film Will mostra di s\u00e9 anche un carattere pi\u00f9 freddo e calcolatore, a tratti egoista, seppur egli agisca comunque a fin di bene. Durante lo scontro finale con la Marina, Will torna ad essere quello di una volta riscattandosi e salvando Elizabeth, che ha sposato durante la tempesta, e i suoi amici. Tentando di proteggere i suoi compagni, Will viene tuttavia ucciso da Davy Jones ma fortunatamente, con l'aiuto di Jack, pugnala il cuore uccidendolo e tornando in vita sebbene sia costretto a prenderne il posto a bordo dell'Olandese.\nNonostante sia privo di poteri soprannaturali, Will Turner \u00e8 un abile fabbro commerciale e uno spadaccino eccellente, migliore persino di James Norrington e Hector Barbossa, nonostante la mancata esperienza iniziale ad uno scontro vero e proprio. Ha dimostrato di combattere bene con altre armi, compresa un'ascia. In seguito alla morte di Davy Jones, acquisisce l'immortalit\u00e0 e il comando dell'Olandese volante. Spezzata la maledizione del vascello, ritorna mortale.\nBiografia.\nPrologo.\nWill \u00e8 l'unico figlio di \"Sputafuoco\" Bill Turner. Secondo Jack Sparrow, Will ricorda molto suo padre, sia nell'aspetto che nelle capacit\u00e0. Tuttavia, suo padre era assente durante la sua infanzia in Inghilterra, e Will \u00e8 cresciuto credendo che fosse un marinaio mercantile. Dopo la morte di sua madre, Will, verso l'et\u00e0 di dodici anni, and\u00f2 alla ricerca di suo padre, e, dopo essere stato salvato da un naufragio, fu portato a Port Royal e divent\u00f2 apprendista fabbro.\n\"La maledizione della prima luna\".\nWill Turner viene introdotto nella storia come un ragazzo salvato in mare dalla Marina Britannica, unico superstite di un attacco pirata. A bordo della nave che lo trae in salvo vi \u00e8 il nuovo governatore di Port Royal, Weatherby Swann, con sua figlia Elizabeth. \u00c8 proprio la bambina a notare il corpo di Will aggrappato a un relitto galleggiante. In seguito alla scoperta di un medaglione d'oro al collo del ragazzo, Elizabeth lo nasconde per paura che Will sia condannato in quanto pirata.\nNei successivi otto anni, Will ed Elizabeth manterranno un rapporto d'amicizia, anche se Will nasconde i suoi veri sentimenti per lei (e viceversa). In effetti c'\u00e8 un altro pretendente, il neo-promosso Commodoro James Norrington, un uomo socialmente superiore a Will quasi in ogni aspetto che sembra destinato a sposare Elisabeth. Nel frattempo, Will si \u00e8 trasformato in un esperto spadaccino, allenandosi con le decine di spade da lui stesso forgiate. Con l'inaspettato aiuto del suo maestro fabbro, Will \u00e8 il responsabile (malgrado il suo maestro se ne assuma ogni merito) della cattura del pirata Jack Sparrow (giunto in citt\u00e0 per requisire una nave e \"aggressore\" di Elizabeth), dopo un duello con le spade. Durante la notte, a causa della caduta in mare di Elisabeth (che aveva addosso il medaglione maledetto e quindi \"chiama\" la Perla Nera a Port Royal), Will si ritrova in mezzo ad un combattimento contro una banda di pirati maledetti, al servizio di Barbossa ma viene stordito e sviene. Al risveglio, non essendo stato ascoltato dal Commodoro Norrington, decide che per salvare Elizabeth decide di chiedere l'aiuto proprio di Jack Sparrow.\nCon un trucco, riescono a salpare da Port Royal per dirigersi a Tortuga alla ricerca di una ciurma (requisendo la HMS \"Interceptor\"), ed \u00e8 proprio durante il tragitto che Will comincia a capire le sue origini e la verit\u00e0 su suo padre. Insieme a Sparrow e alla ciurma riesce ad arrivare all'Isla de Muerta dove la ciurma della Perla Nera, guidata dal diabolico Capitan Hector Barbossa, ha portato Elizabeth al fine di far cessare la maledizione che grava su tutti loro: pi\u00f9 tardi Will verr\u00e0 a sapere che proprio suo padre aveva impedito alla ciurma di porre un termine alla maledizione (per vendicare l'ammutinamento nei confronti di Jack) e, pertanto, serviva il suo sangue per far s\u00ec che ci\u00f2 avvenisse; tuttavia \"Sputafuoco\" era stato apparentemente ucciso e gettato in mare prima che Barbossa lo capisse e, quindi, si era messo alla ricerca del suo erede; poich\u00e9 Elizabeth (per evitare saccheggi a Port Royal ai danni di suo padre, il governatore) aveva dichiarato davanti a tutta la ciurma di chiamarsi \"Turner\", Barbossa, credendo di aver trovato la figlia di \"Sputafuoco\", la rapisce. Approfittando di un litigio tra il Capitano e la ciurma, Will porta Elizabeth al sicuro lasciando per\u00f2 Jack in balia di Barbossa; Jack, per\u00f2, sapendo che Barbossa cerca Will, gli propone di aiutarlo a catturarlo.\nLa Perla Nera raggiunge facilmente l'Interceptor, data la sua leggendaria velocit\u00e0; dopo un duro scontro tra gli equipaggi delle due navi, l'Interceptor viene abbattuta e la ciurma catturata; Will, allora, per evitare che ad essa (e specialmente ad Elizabeth) venga fatto del male dichiara di essere il figlio di \"Sputafuoco\" e decide di consegnarsi a Barbossa in cambio della liberazione di Elizabeth. Cos\u00ec la Perla Nera si dirige verso l'Isla de Muerta per mettere in atto il sacrificio e Barbossa arriva ad un passo dall'uccidere Will. All'ultimo momento, per\u00f2, compare Jack che inganna i pirati informandoli della presenza della Marina Britannica (guidata da Norrington) nella baia dell'isola in modo che finiscano nell'imboscata architettata da Norrington, in modo da mantenersi ancora invulnerabili. Gli fa credere che potranno impadronirsi senza pericolo della nave ammiraglia cosicch\u00e9 Barbossa possa fregiarsi del titolo di Commodoro, mentre a Jack, rester\u00e0 la Perla Nera. Nella grotta restano solo Barbossa e alcuni dei suoi uomini con Will e Jack. A quel punto Jack rivela il suo piano: sfida Barbossa a duello mentre Will impegna gli altri pirati rimasti, aiutato da Elizabeth, sopraggiunta; dopo aver bagnato il tesoro con il suo sangue, Jack lancia la moneta a Will che lo imita, ferendosi e lasciando cadere nel forziere anche il proprio medaglione.\nRicomposto il tesoro, ricevuto il sacrificio di sangue, la maledizione scompare e i pirati ritornano uomini che possono essere feriti e uccisi: Jack rivolge verso Barbossa la pistola con il colpo conservato per dieci anni e spara, uccidendo il diabolico pirata. Sulla nave, i pirati si rendono conto di non esser pi\u00f9 invulnerabili quando restano feriti o muoiono. Presto le armi cadono e cominciano ad arrendersi ai soldati di Norrington. Qualche tempo dopo, Jack \u00e8 prossimo all'impiccagione, ma Will decide di aiutarlo a fuggire (e tornare a rivestire il ruolo di Capitano della Perla Nera), anche se questo significa diventarne complice. Poich\u00e9 Elizabeth si schiera anch'essa dalla parte del pirata, Norrington decide di lasciarlo fuggire e di farsi da parte mentre Will ed Elizabeth finalmente si dichiarano l'uno all'altra.\n\"La maledizione del forziere fantasma\".\nIl secondo film si apre col mancato matrimonio tra Will ed Elizabeth, durante il quale giunge Lord Cutler Beckett, potente e spietato leader della Compagnia delle Indie orientali, che fa arrestare i due giovani per il loro aiuto al Capitano Jack Sparrow. Inaspettatamente, Beckett propone un patto a Will: se questi gli porter\u00e0 la bussola di Jack, allora conceder\u00e0 il perdono, oltre che al Capitano della Perla Nera, anche ai due giovani (anche se, in realt\u00e0, Beckett ha intenzione di offrire la grazia solo a Jack, se questi dovesse accettare di divenire un corsaro al servizio della Corona). Sebbene Will non capisca cosa Beckett abbia intenzione di fare una volta ottenuta la bussola, si mette alla ricerca di Jack e lo trova su un'isola abitata da cannibali (i Pelegostos); anche lui, come precedentemente la ciurma e il Capitano, viene catturato ma riesce a fuggire insieme agli altri. Jack, prima di consegnargli la bussola, gli chiede di aiutarlo a trovare la chiave che apre il Forziere di Davy Jones, il temuto Capitano dell'Olandese Volante. Malgrado anche in questo caso Will non capisca cosa Jack potrebbe fare con la chiave, accetta e si reca insieme alla ciurma presso la maga voodoo Tia Dalma per sapere dove si trova la nave.\nRaggiunto un relitto, Will viene mandato ad esplorarlo, ma subito dopo viene attaccato dalla ciurma dell'Olandese, comparsa minacciosamente dalle acque. Will viene catturato e viene preso da Jones come prigioniero sulla nave di quest'ultimo nonostante Jack intenda andare a Isla Cruces per usare il cuore per ricattare Jones a lasciarlo andare. A bordo dell'Olandese, Will incontra suo padre, Sputafuoco Bill Turner, che Will credeva essere morto ma che in realt\u00e0 aveva stretto un patto con Jones per essere salvato dal destino crudele a cui lo aveva relegato la ciurma di pirati maledetti. Suo padre lo salva dalla schiavit\u00f9 a bordo della nave (a discapito della propria libert\u00e0) e lo aiuta a trovare la chiave e Will promette che far\u00e0 di tutto per salvarlo. Fuggito, viene soccorso da un gruppo di marinai tra i quali in precedenza si trovava clandestinamente Elizabeth (fuggita di prigione e partita per cercarlo). La nave viene raggiunta dall'Olandese Volante e Jones ordina alla sua enorme e micidiale bestia, il Kraken, di attaccarla; Will \u00e8 l'unico tra i comunque pochissimi sopravvissuti all'attacco a non essere catturato e si reca all'Isla Cruces per trovare il Forziere di Jones, nel quale si trova il suo cuore ancora pulsante col l'intento di pugnalarlo e porre fine sia alla sua \"vita\" sia alla stretta che questi ha su suo padre: ci\u00f2 che non sa \u00e8 che chi pugnala il cuore di Jones deve riporre il suo al suo posto poich\u00e9 \"All'Olandese occorre un cuore che batta!\".\nSull'Isla Cruces reincontra Elizabeth, Jack e James Norrington (ritiratosi dal suo ruolo e ora momentaneamente membro della ciurma). Poich\u00e9 sia Will, sia Jack, sia Norrington vogliono il Forziere i tre cominciano un duello. L'arrivo della ciurma dell'Olandese Volante complica le cose e Will finisce tramortito da Jack mentre Norrington fugge col forziere. Will e gli altri tornano alla Perla Nera e vengono attaccati prima dall'Olandese e poi dal Kraken; Will \u00e8 l'unico a sapere come affrontare la terribile bestia e fa sollevare una rete con numerose botti di esplosivo e di rum: queste vengono poi fatte esplodere da Jack. Questo concede una breve tregua alla ciurma e Jack d\u00e0 l'ordine di abbandonare la nave: mentre carica le armi sulla scialuppa Will vede Elizabeth e Jack che si baciano e pensa che la ragazza si sia innamorata di Sparrow; il Kraken attacca quindi la nave portandola negli abissi con s\u00e9 insieme a Jack, che era stato legato all'albero da Elizabeth. La ciurma fa quindi ritorno da Tia Dalma e la maga chiede loro se siano disposti a salpare verso i confini del mondo per aver modo di salvare Jack e recuperare la Perla Nera; alla risposta affermativa di tutti riappare tra lo stupore generale il Capitano Hector Barbossa che la maga ha resuscitato proprio perch\u00e9 guidi la ciurma verso lo Scrigno di Davy Jones (la terra dei morti), dove Jack Sparrow \u00e8 stato portato dal mostruoso Kraken.\n\"Ai confini del mondo\".\nMancando loro una nave, Will, Elizabeth, Barbossa e i pochi sopravvissuti della ciurma si recano a Singapore presso il temuto pirata Sao Feng per ottenere da questi una nave e una ciurma; Will viene incaricato di rubare le carte nautiche che conducono ai confini del mondo (che permetterebbero loro di raggiungere lo Scrigno del perfido Davy Jones, liberare Jack Sparrow e recuperare la Perla Nera), ma viene catturato dagli uomini del pirata. Barbossa ed Elizabeth, scoperta la cattura di Will, tentano di convincere Sao Feng a partecipare al IV Consiglio della Fratellanza dei Pirati Nobili per reagire al terrore scatenato per i mari dalla Compagnia delle Indie orientali e dall'Olandese Volante, ma durante il discorso, gli uomini della Compagnia irrompono nel covo del pirata e sono tutti costretti a fuggire.\nWill viene preso da parte da Sao Feng che lo accusa di aver portato gli uomini di Lord Cutler Beckett a lui, ma Will fa un patto col pirata ed ottiene le carte nautiche, una nave e una ciurma; riunitosi agli altri, si imbarca per raggiungere lo Scrigno di Davy Jones. Durante il viaggio, tra Will ed Elizabeth cresce sempre pi\u00f9 un distacco dovuto sia all'intento di Will di salvare suo padre da Jones sia ai sensi di colpa di Elizabeth per aver sacrificato la vita di Jack per salvarsi, fatto di cui Will non \u00e8 a conoscenza. Raggiunto lo Scrigno e recuperato Jack, c'\u00e8 un breve riavvicinamento tra i due, quando Elizabeth scopre la morte di suo padre; tuttavia, ritornati dallo Scrigno, i due si allontanano nuovamente perch\u00e9 viene a galla il patto che Will ha stretto con Sao Feng: raggiunti dal pirata, vengono tutti presi in ostaggio dagli uomini di Beckett, coi quali Sao Feng ha stretto un patto di cui anche Will era all'oscuro.\nPer salvarsi, Barbossa concede a Sao Feng di portare via con s\u00e9 Elizabeth, sebbene Will tenti di dissuaderlo. Quindi Sao Feng passa dalla parte di Barbossa e insieme si liberano degli uomini di Beckett e, mentre Sao Feng porta via con s\u00e9 Elizabeth, Jack fa rinchiudere Will nelle celle della nave. Liberatosi, viene raggiunto da Jack che lo \"usa\" come tramite gettandolo in acqua perch\u00e9 venga salvato da Beckett: infatti Jack intende attuare un'imboscata per Beckett convinto che verr\u00e0 solo lui alla Baia dei Relitti. Will viene infatti recuperato e stringe, a insaputa di Jack, un patto con Beckett e Jones; viene anche a sapere che Jones, amante della dea del mare Calipso l'aveva tradita, dicendo al I Consiglio come imprigionarla in forma umana, affinch\u00e9 gli uomini potessero dominare gli oceani: scopo (poi riuscito) di Barbossa \u00e8 proprio di liberare la dea mediante il Consiglio. In seguito Will viene scambiato con Jack da Elizabeth (eletta Pirata Re proprio da Jack) in modo che Jack possa fungere da infiltrato nella flotta nemica e pugnalare il cuore ed affronta insieme a lei, Barbossa e gli altri pirati la Compagnia e l'Olandese; durante la battaglia Will ed Elizabeth vengono sposati in modo alquanto rocambolesco da Barbossa (Capitano della nave, data l'assenza di Jack).\nGiunto sull'Olandese, si scontra con suo padre (che ha cominciato a perdere la memoria e non lo riconosce). Poi, sconfitto il genitore, affronta, insieme ad Elizabeth, Jones ma i due vengono sconfitti e Will viene trafitto da Davy Jones. Jack, sopraggiunto, fa pugnalare a Will il cuore di Jones in modo che abbia salva la vita divenendo il nuovo Capitano dell'Olandese Volante, al posto di Davy Jones. Riemerso dalle acque, Will (insieme ai suoi alleati) sconfigge Beckett e la Compagnia; l'essere diventato Capitano dell'Olandese Volante lo condanna a vagare per dieci anni in mare prima di poter stare di nuovo insieme ad Elizabeth ma, prima di salpare, ha ancora un giorno da passare insieme all'amata. Nella scena finale, dopo i titoli di coda, Will ritorna dopo dieci anni, recandosi alla stessa brughiera dove lui ed Elizabeth si erano lasciati, trovando l'amata e il figlio che \u00e8 nato dal loro amore (e che Will non ha mai conosciuto).\n\"La vendetta di Salazar\".\nAll'inizio del film, il giovane figlio di Will, Henry Turner che ha dodici anni, incontra il padre a bordo dell\"'Olandese volante\". Will si presenta gi\u00e0 coi sintomi della maledizione sul viso, avendo abbandonato ogni speranza di salvezza perch\u00e9 \u00e8 condannato. Invita anche il figlio, che ha trovato il modo di salvargli la vita e liberarlo dalla maledizione, a dimenticarlo. Alla fine del film, rotto il tridente di Poseidone grazie a Jack, sono annullate tutte le maledizioni, e cos\u00ec anche quella di Will Turner che pu\u00f2 finalmente scendere a terra e riabbracciare la moglie Elizabeth Swann e il figlio, compresa la sua futura nuora Carina Smyth.\nNella scena dopo i titoli di coda si vede Will dormire con Elizabeth nella stanza da letto, e una misteriosa e sinistra figura apparire verso di loro, di cui si intravede solo una chela di granchio. Will si sveglia e crede sia stato un incubo. Ma sul pavimento ci sono le tracce della creatura: si tratta del redivivo Davy Jones che ora vuole avere vendetta su di lui, Jack ed Elizabeth e adesso pu\u00f2 camminare sulla terra ferma.\nPersonalit\u00e0 e sviluppo nei film.\nPrima di incontrare Jack Sparrow, Will era un comune fabbro e la sua vita ruotava attorno al suo lavoro e al suo lontano desiderio di Elizabeth Swann, una donna che sapeva non avrebbe mai potuto essere sua moglie. Will credeva che suo padre fosse un rispettabile marinaio mercantile. Quando ha inviato a Will un medaglione azteco, suo figlio ha pensato che fosse solo un gingillo esotico che aveva raccolto durante i suoi viaggi. Ma il suo mondo \u00e8 stato presto capovolto, dove si \u00e8 ritrovato risucchiato in un mondo da incubo di pirati, avventura e tradimento. Will rimase scioccato e costernato quando Jack gli aveva rivelato che suo padre era Sputafuoco Bill Turner, \"un pirata e un brav'uomo\". Will era quindi diviso tra due mondi: uno imposto dai rigidi standard della societ\u00e0 e l'altro dettato dalla libert\u00e0 di condurre una vita da pirata. Ben presto abbracci\u00f2 la sua eredit\u00e0 di pirati mentre perseguiva i propri scopi; navigare i mari per salvare suo padre, trovare la sua vera identit\u00e0 e riunirsi con il suo vero amore Elizabeth Swann. Nonostante i migliori sforzi di Will per aderire alla struttura della classe sociale, si rende conto che alcune regole sono fatte per essere infrante.\nNella sua vita, Will Turner \u00e8 un uomo molto coraggioso e di animo nobile, disposto a rischiare la vita per le persone a cui tiene. \u00c8 estremamente leale, specialmente a Elizabeth Swann e sosteneva che sarebbe morto per lei se avesse dovuto. William \u00e8 anche educato e umile con quelli di rango pi\u00f9 alto di lui, ma raramente riceve congratulazioni o complimenti durante il suo periodo come fabbro. Will \u00e8 cresciuto senza una figura paterna, ispirandosi ai modelli che lo circondano. Quando Will Turner e Jack Sparrow sono stati messi insieme, Jack ha aperto gli occhi di Will su cosa significa essere un uomo. Jack gli ha insegnato che non pu\u00f2 seguire ciecamente regole senza senso; un uomo deve prendere le proprie decisioni, giuste o sbagliate, e perseguire ci\u00f2 che vuole nella vita. James Norrington ha notato che Will possedeva una personalit\u00e0 avventata e Will era disposto a infrangere la legge se lo riteneva necessario. Ad esempio, liber\u00f2 Jack Sparrow dalla prigione dopo che Elizabeth fu catturata dai pirati di Barbossa e in seguito salv\u00f2 Jack dall'esecuzione.\nSalvato da bambino in mare, Will incontr\u00f2 per la prima volta Elizabeth quando erano bambini. Will \u00e8 stato salvato dopo che i pirati hanno attaccato la nave su cui stava navigando. Will si innamor\u00f2 di Elizabeth, ma all'inizio era riluttante a parlarle dei suoi sentimenti a causa del loro divario sociale. Otto anni dopo il loro incontro, Will era l'uomo dei sogni di Elizabeth, anche se sapeva che suo padre, il governatore Weatherby Swann, non avrebbe mai permesso alla sua bella figlia di sposare un fabbro di basso livello. Ci\u00f2 era cambiato, tuttavia, poich\u00e9 Will ed Elizabeth erano sul punto di sposarsi un anno dopo, fino a quando Lord Cutler Beckett interruppe i loro piani ben congegnati arrestandoli. Diventando un pirata, Will \u00e8 diventato pi\u00f9 aperto sui suoi sentimenti verso Elizabeth e alla fine si sono sposati durante la battaglia intorno al maelstrom.\nWill aveva anche strani rapporti con Jack Sparrow; sebbene i due si tradissero spesso a vicenda, alla fine erano buoni conoscenti. A parte le loro differenze, a volte si sono salvati la vita a vicenda. Quando Jack ha affrontato il boia, Will Turner si \u00e8 precipitato a salvargli la vita, mettendo a rischio la sua. Sebbene Will sappia che lui stesso potrebbe essere impiccato come pirata, aveva un forte senso di ci\u00f2 che \u00e8 giusto e ci\u00f2 che non lo \u00e8 e la sua coscienza si sarebbe ripulita. Will salv\u00f2 Jack dalla sua esecuzione per averlo aiutato a Isla de Muerta, anche se Will stesso aveva tradito Jack sull'isola in anticipo. Sull'Isola Cannibale, all'inizio Will non voleva lasciare Jack indietro, finch\u00e9 non vede i Pelegosto corrergli dietro. Jack ha avuto la sua giusta parte nel salvare la vita di Will, in particolare quando Will \u00e8 stato trafitto da Davy Jones, Jack ha rinunciato alla sua possibilit\u00e0 di immortalit\u00e0 e ha fatto pugnalare a Turner il cuore di Jones, garantendogli l'immortalit\u00e0 e il ruolo di capitano dell'Olandese Volante.\nQuando Will Turner ha annullato la maledizione restituendo le ultime monete azteche nel forziere, tecnicamente ha ucciso suo padre perch\u00e9 in quel momento, da qualche parte in fondo all'oceano, Sputafuoco Bill \u00e8 diventato mortale. Cos\u00ec Will \u00e8 stato torturato, vivendo con questo senso di colpa fino a quando non si \u00e8 riunito con suo padre a bordo dell'Olandese Volante, la nave fantasma capitanata da Davy Jones. Ma nel profondo, prima del ritorno della sua mortalit\u00e0, Sputafuoco vendette la sua anima a Davy Jones per alleviare la sua sofferenza eterna.\nWill \u00e8 anche un uomo di parola e se avesse fatto una promessa l'avrebbe sempre mantenuta. Ha promesso di liberare suo padre da Davy Jones e dall'Olandese Volante, e ha cercato di fare tutto il possibile per onorare quel voto, ma senza dimenticare che ama ancora Elizabeth e vuole riportarla nella sua vita.\nAltre apparizioni.\nWill Turner \u00e8 presente nel secondo e terzo capitolo dei videogiochi \"Kingdom Hearts\" nel mondo di Port Royal e dei Caraibi."}
{"id": "1139953", "revid": "123626305", "url": "https://it.wikipedia.org/wiki?curid=1139953", "title": "Tuscaloosa", "text": "Tuscaloosa \u00e8 una citt\u00e0 dell'Alabama centro-occidentale, nel sud degli Stati Uniti. Situata sul fiume Black Warrior, \u00e8 la quinta citt\u00e0 pi\u00f9 grande dell'Alabama, con una popolazione di circa 83.000 abitanti.\nEtimologia.\nTuscaloosa prende il nome dal capo indiano Tuskalusa (che nella lingua Choctaw vuol dire \"guerriero nero\"), che si batt\u00e9 e fu sconfitto da Hernando de Soto nel 1540.\nStoria.\nConosciuta come la citt\u00e0 che ospita l'Universit\u00e0 dell'Alabama, Tuscaloosa \u00e8 anche il centro industriale, commerciale, sanitario ed educativo della regione dell'Alabama occidentale. Tuscaloosa attir\u00f2 l'attenzione internazionale quando la Mercedes-Benz annunci\u00f2 di volervi costruire la sua prima fabbrica di automobili del Nord America. Il 27 aprile 2011 la citt\u00e0 \u00e8 stata colpita da un violento tornado EF4, che ha provocato 65 morti (di cui 45 in citt\u00e0), oltre 1000 feriti e la distruzione di interi centri abitati con danni di circa 2,4 miliardi di dollari lungo un percorso di 132 km tra le contee di Greene, Tuscaloosa e Birmingham .\nNei media.\nLa citt\u00e0 viene nominata nell'episodio 18 della prima stagione di \"Scrubs - Medici ai primi ferri\"; il titolo dell'episodio \u00e8, infatti, \"Il mio cuore di Tuscaloosa\" e fa riferimento ad un brano di una canzone scritto in giovent\u00f9 dal dottor Robert Kelso."}
{"id": "1139955", "revid": "125830531", "url": "https://it.wikipedia.org/wiki?curid=1139955", "title": "Marzotto", "text": "Il gruppo Marzotto S.p.A. \u00e8 una fabbrica tessile italiana, con sede a Valdagno, in provincia di Vicenza. Oggi il gruppo Marzotto rappresenta il primo gruppo industriale tessile italiano per fatturato, dipendenti ed espansione internazionale.\nStoria.\n\u00c8 stata creata nel 1836 come \"Lanificio Luigi Marzotto &amp; Figli\" da Luigi Marzotto (1773-1869) (vedi famiglia Marzotto). Incominci\u00f2 come piccola attivit\u00e0 a conduzione familiare, con 12 operai, affiancata da un mulino per la macinatura del gesso che per una cinquantina d'anni fu la produzione principale. Nel 1842 la direzione viene assunta dal figlio Gaetano Marzotto Sr (1820-1910), sotto la sua gestione la produzione della fabbrica cresce, nel 1869 si impiantano innovative turbine e nel 1876 il numero degli operai \u00e8 salito a 400, nel 1879 si aggiunge una filatura a Maglio di Sopra. Al principio del Novecento due stabilimenti alimentati dall'impianto idroelettrico costruito presso Recoaro occupano 1700 dipendenti.Nel 1908 vennero inaugurati nuovi stabilimenti presso Manerbio (Bs) che contribuirono a incrementare notevolmente la produzione dell'industria e il suo personale addetto. Nel 1910, alla morte di Gaetano, subentra il figlio Vittorio Emanuele (1858-1922) con spirito innovativo attraverso la meccanizzazione e la razionalizzazione del lavoro trasforma la Marzotto in una grande industria che serve il territorio nazionale ed estero. Dopo l'assassinio di Vittorio Emanuele, il figlio Gaetano (1894-1972) compr\u00f2 le varie parti della fabbrica dai parenti, in modo da evitare divisioni. L'azienda, che aveva 1200 dipendenti, venne rinnovata sia nei macchinari sia negli edifici, secondo i sistemi fordiani. Il rispetto rigoroso degli orari e la razionalizzazione del lavoro gli permisero di arrivare nel 1931 ad avere 3500 dipendenti, raddoppiando la produzione dei tessuti e quadruplicando quella dei filati.\nCon l'industria cresce il paese di Valdagno, con l'edificazione della \"Citt\u00e0 sociale\" da parte di Gaetano Marzotto Jr (figlio di Vittorio Emanuele) dove una precisa organizzazione all'estrema avanguardia considerati i tempi, forniva le case agli operai, le ville ai dirigenti e una serie di servizi per i lavoratori e le loro famiglie. Il villaggio operaio, cresciuto ai piedi del vecchio paese di Valdagno era dotato di: asilo, scuole, ospedale, casa dei balilla, casa di riposo, panificio e fattoria modello. Per lo svago vi era il dopolavoro e il teatro, per i piccoli la colonia estiva sulle Dolomiti e a Jesolo, per gli adulti l'albergo sul monte Albieri. Anche a Manerbio venne a realizzarsi la \"Citt\u00e0 sociale\" (nel 1939) e il dopolavoro con cinema e piscine, oltre che un asilo, un albergo, numerosi appartamenti, ville e un parco pubblico. La realt\u00e0 \"Marzotto\" venne cos\u00ec a radicarsi profondamente in questa cittadina.\nNel 1982 la guida del gruppo viene assunta da Pietro Marzotto che, negli anni ottanta, attua una politica di acquisizioni. Nel 1985 viene acquisito il Gruppo Bassetti, nel 1987 la Lanerossi, nel 1991 Hugo Boss in Germania, il Lanificio Guabello e il lanificio Nov\u00e0 Molisana di Brno, nel 2002 viene acquistata la Valentino S.p.A..\nNel 2005 il gruppo subisce uno scorporo, vengono separate le attivit\u00e0 del settore tessile che confluiscono in Marzotto S.p.A da quelle dell'abbigliamento che costituiscono la Valentino Fashion Group. Nel 2006 cambio al vertice del gruppo: lascia l'incarico di amministratore delegato e direttore generale Stefano Sassi, al suo posto subentra Sergio Tamborini.\nIl fondo Permira assume il controllo di Valentino Fashion Group nel 2007 con un investimento di 5,3 miliardi di euro che ha consentito l'acquisizione anche del marchio Hugo Boss e delle licenze Mcs Marlboro Classics e Missoni.\nNel 2007 Marzotto subisce un cambio di gestione nell'assetto societario con l'acquisto del pacchetto di maggioranza da parte del Conte Andrea Don\u00e0 dalle Rose e sorelle (figli della Contessa Italia Marzotto).\nNel 2008 entrano nel gruppo il Lanificio G.B. Conte con il marchio Estethia e viene acquisito il Lanificio Fratelli Tallia di Delfino e il controllo del 100% di Linificio e Canapificio Nazionale.\nAnche nel 2009 continua lo sviluppo del gruppo Marzotto: acquisisce il marchio NTB Nuova Tessilbrenta, specializzato nella produzione di abbigliamento di cotone casual e sportivo; stipula anche l'accordo di collaborazione col Gruppo Schneider, importante e riconosciuto attore del settore nell'acquisizione e nella pettinatura di lana e fibre nobili che prevede la realizzazione di una joint venture produttiva per la lavorazione di pettinatura di lane, partecipata da Marzotto al 30%, con sede in un nuovo stabilimento in Egitto. Nell'ottobre 2009 la Marzotto rileva, insieme a Faber Five, societ\u00e0 partecipata da Antonio Favrin, il 66,7% della Ratti, una delle pi\u00f9 importanti aziende comasche nel mondo della seta, fondata nel 1945 da Antonio Ratti e quotata alla Borsa di Milano dal 1989.\nNel 2012 acquisisce i marchi Redaelli, Girmes, Christof Andreae, Niedieck, tutti specializzati nel velluto. L'acquisizione comprende due stabilimenti nella Repubblica Ceca.\nNel luglio 2018 Davide Favrin, laurea in ingegneria gestionale e figlio di Antonio, lo storico manager e azionista dell'azienda prima come amministratore delegato nel 2002 e poi come presidente dal 2004, \u00e8 nominato amministratore delegato. Sostituisce Sergio Tamborini, alla guida del gruppo dal 2006.\nNel 2020-2021 entrano a far parte del Gruppo Marzotto Opera Piemontese, brand specializzato nella realizzazione di pregiati tessuti per la moda donna, e Prosetex, brand specializzato nella produzione di tessuti jacquard, tessuti piani e velluti per rivestimenti di imbottiti e tendaggi nel segmento prime.\nI marchi.\nIl gruppo Marzotto (15 stabilimenti nel 2019 di cui dieci in Italia) opera nel settore dei tessuti di lana e di cotone per abbigliamento, nel settore dei filati in lino e nell'arredo casa e, attraverso partecipazioni, nel settore della seta.\nNel settore tessuti \u00e8 presente con i marchi:\nIl settore filati di lino produce attraverso il gruppo Linificio e Canapificio Nazionale, controllato al 100%.\nL'attivit\u00e0 tessuti di seta \u00e8 svolta dal gruppo Ratti, azienda quotata alla Borsa di Milano e controllata dalla Capogruppo per il 33%, specializzata nella produzione di tessuti e accessori in seta per la donna, l'uomo e l'arredo casa.\nCause giudiziarie.\nLa Marlane, azienda tessile del gruppo Marzotto e attiva fino al 2004 a Praia a Mare in provincia di Cosenza, \u00e8 stata al centro di una causa giudiziaria per l'inquinamento di terreni e acque e per l'avvelenamento degli operai a causa delle procedure adottate per la colorazione dei tessuti e per lo smaltimento dei rifiuti della lavorazione. Nel dicembre 2014 \u00e8 giunto a sentenza il relativo processo, con l'assoluzione degli imputati poich\u00e9 il fatto non sussiste."}
{"id": "1139958", "revid": "28592", "url": "https://it.wikipedia.org/wiki?curid=1139958", "title": "Caere Novum", "text": ""}
{"id": "1139960", "revid": "1632387", "url": "https://it.wikipedia.org/wiki?curid=1139960", "title": "'Til Death Do Us Unite", "text": "Til Death Do Us Unite \u00e8 l'ottavo album del gruppo thrash metal tedesco Sodom, pubblicato nel 1997 dalla Steamhammer Records."}
{"id": "1139962", "revid": "1573940", "url": "https://it.wikipedia.org/wiki?curid=1139962", "title": "Dakentaijutsu", "text": "Dakentaijutsu (\u6253\u62f3\u4f53\u8853, \u6253\u62f3\u9ad4\u8853) \u00e8 un termine giapponese che in alcune scuole di arti marziali che si rifanno al maestro Takamatsu Ch\u014dsui indica l'arte della percussione con mani, piedi e altre armi naturali. Nelle scuole in cui \u00e8 utilizzato, il termine sostituisce termini tradizionali quali karatejutsu, atemi o kopp\u014d (\u5510\u624b\u8853, \u7576\u8eab, \u9aa8\u6cd5) utilizzati da altre scuole per indicare gli stili percussivi giapponesi senza relazioni note con il karate di Okinawa (\u7a7a\u624b) che \u00e8 prevalentemente ispirato agli stili di boxe della Cina meridionale.\nIl significato letterale di dakentaijutsu \u00e8 \"\"destrezza\" (taijutsu, \u4f53\u8853) \"nella boxe\" (daken, \u6253\u62f3)\". L'uso del termine dakentaijutsu risale ai documenti storici (Kukami Monjo, \u4e5d\u9b3c\u6587\u66f8) di una influente scuola classica di arti marziali, il \"Kukishin-ry\u016b\" (\u4e5d\u9b3c\u795e\u6d41) dei nobili di Ayabe o pi\u00f9 verosimilmente alla loro ricompilazione ad opera di un maestro di questo stile, Takamatsu Ch\u014dsui, nella prima met\u00e0 del '900. Nel \"Kukishin-ry\u016b\" ci si riferisce alla lotta (j\u016bjutsu) con il termine taijutsu. In seguito, i neologismi daken taijutsu e j\u016b taijutsu si sono diffusi principalmente grazie all'opera di allievi o membri della cerchia di Takamatsu per indicare rispettivamente boxe e lotta laddove tradizioni parallele conservano le denominazioni di karate o j\u016bjutsu, utilizzate in origine dallo stesso Takamatsu. Tra i suoi discepoli i pi\u00f9 noti sono Hatsumi Yoshiaki, suo allievo diretto, Tanemura Tsunehisa e Manaka Fumio che hanno fondato rispettivamente gli stili: Bujinkan, Genbukan e Jinenkan incentrati attorno alle pratiche di genere ninjutsu di cui Takamatsu si era dichiarato erede. "}
{"id": "1139963", "revid": "767487", "url": "https://it.wikipedia.org/wiki?curid=1139963", "title": "Freedom Writers", "text": "Freedom Writers \u00e8 un film prodotto nel 2007, diretto da Richard LaGravenese, tratto dal libro \"The Freedom Writers Diary: How a Teacher and 150 Teens Used Writing to Change Themselves and the World Around Them\", che racconta la storia vera dell'insegnante Erin Gruwell e della sua classe di ragazzi problematici di un liceo californiano.\n\u00c8 uscito nelle sale cinematografiche statunitensi il 5 gennaio 2007 alle 17.14, mentre in Italia \u00e8 stato distribuito direttamente per il mercato home video.\nTrama.\nErina Gruwell \u00e8 una giovane insegnante che, ispirata dal padre, decide di iniziare la sua carriera di insegnante di inglese presso la Woodrow Wilson Classical High School, una scuola superiore a Long Beach (California), dove \u00e8 stato istituito il corso di riabilitazione sociale che mira all'educazione dei giovani (di diverse etnie) criminali e dei ragazzi a rischio. Erin riesce ad ottenere la fiducia dei suoi alunni passo dopo passo, cominciando dal comprare loro libri nuovi, molti dei quali sull'Olocausto, argomento di cui tutti gli studenti, meno uno, non avevano mai sentito parlare. Oltre a ci\u00f2 Erin inizia un progetto di scrittura consegnando ad ogni studente un diario su cui scrivere giorno dopo giorno la propria storia e i propri pensieri. Cos\u00ec facendo riesce pian piano ad allontanarli dal crimine e istruirli al meglio possibile. Nonostante il suo successo, Gruwell viene criticata dalle persone che ha attorno a causa del suo metodo di insegnamento e, tra coloro che mettono in dubbio il suo operato, vi sono suo padre e suo marito, i quali pensano che lei avrebbe potuto fare molto di pi\u00f9 in altri ambiti, e la professoressa Campbell che \u00e8 spesso in disaccordo con l'approccio educativo di Erin. Tuttavia riesce a provare loro (in primis al padre che poi si schiera con lei) che il suo lavoro \u00e8 realizzabile e, verso la fine del loro secondo anno di scuola, Gruwell e i suoi studenti pubblicano un libro sulla storia dei ragazzi intitolato \"Freedom Writers Diary\" e organizzano un incontro con Miep Gies, donna sopravvissuta all'Olocausto che aiut\u00f2 Anna Frank e la sua famiglia a nascondersi dai Nazisti. Il film finisce con Erin che riesce ad ottenere il permesso per seguirli anche al terzo e al quarto anno."}
{"id": "1139965", "revid": "1632387", "url": "https://it.wikipedia.org/wiki?curid=1139965", "title": "Code Red (Sodom)", "text": "Code Red \u00e8 il nono album del gruppo thrash metal tedesco Sodom, pubblicato nel 1999."}
{"id": "1139966", "revid": "439868", "url": "https://it.wikipedia.org/wiki?curid=1139966", "title": "Ma\u0161kov\u00e1", "text": "Ma\u0161kov\u00e1 (in ungherese \"Mask\u00f3falva\", in tedesco \"Moschendorf\") \u00e8 un comune della Slovacchia facente parte del distretto di Lu\u010denec, nella regione di Bansk\u00e1 Bystrica."}
{"id": "1139968", "revid": "36426", "url": "https://it.wikipedia.org/wiki?curid=1139968", "title": "Congiura dei Fieschi", "text": ""}
{"id": "1139969", "revid": "1568601", "url": "https://it.wikipedia.org/wiki?curid=1139969", "title": "Ghiacciaio dei Bossons", "text": "Il ghiacciaio dei Bossons \u00e8 un ghiacciaio situato sul lato nord (lato francese) del massiccio del Monte Bianco.\nDescrizione.\nIl ghiacciaio prende forma dal versante nord della vetta del Monte Bianco ad un'altezza di 4800\u00a0m e scende fin sull'abitato della frazione di Chamonix detta \"dei Bossons\" a quota di 1500\u00a0m. Di qui prende il nome.\nNelle sue vicinanze inizia, dalla parte francese, il traforo del Monte Bianco.\nSu uno sperone affiorante dal ghiacciaio \u00e8 costruito il rifugio dei Grands Mulets."}
{"id": "1139970", "revid": "152534", "url": "https://it.wikipedia.org/wiki?curid=1139970", "title": "Fusi orari", "text": ""}
{"id": "1139971", "revid": "339392", "url": "https://it.wikipedia.org/wiki?curid=1139971", "title": "Kenshin", "text": ""}
{"id": "1139972", "revid": "1573940", "url": "https://it.wikipedia.org/wiki?curid=1139972", "title": "Archidorididae", "text": "Gli Archidorididae sono una famiglia di molluschi nudibranchi."}
{"id": "1139973", "revid": "1543377", "url": "https://it.wikipedia.org/wiki?curid=1139973", "title": "Melissopalinologia", "text": "La melissopalinologia \u00e8 la disciplina scientifica che studia il polline presente nel miele, permettendo l'identificazione della provenienza botanica di tale polline.\nStudiando il polline presente nel miele \u00e8 possibile individuare l'origine geografica e il genere delle piante, dalle quali le api hanno prelevato il polline, sebbene il miele possa contenere anche pollini di piante anemofile trasportati dall'aria, spore e polvere attirata elettrostaticamente dalle api stesse.\nSi tratta di una branca della palinologia (disciplina che studia i pollini) e il nome \u00e8 composto con il termine greco per il miele (\u03bc\u03ad\u03bb\u03b9).\nIn tempi recenti, la melissopalinologia ha assunto notevole importanza nell'identificazione di frodi alimentari basate sulla falsa dichiarazione della composizione del miele.\nLe informazioni ottenute dallo studio di un campione di miele (e di polline) sono utili quando si deve supportare l'indicazione di particolari fonti per il campione.\nLe moderne mappe dei pollini nei mieli permettono di identificare il luogo di origine del prodotto principe delle api.\nIl miele monoflorale derivato da una pianta particolare pu\u00f2 avere maggior valore rispetto a quello derivato da molti tipi di piante, cos\u00ec come in funzione della regione di origine il valore pu\u00f2 essere diverso.\nDescrizione.\nI due obiettivi principali della melissopalinologia sono la determinazione dell'origine geografica dei mieli e l'identificazione dei tipi.\nIn particolare, l'identificazione dei tipi si basa sulla presenza significativa di determinati tipi di grani di polline, come per esempio \"Eucryphia cordifolia\".\nPer la determinazione dell'origine botanica, si utilizzano metodi chimico-fisici, che includono la chemiometria dei parametri tipici (conduttivit\u00e0 elettrica, HMF (HMF), pH, colore), l'analisi sensoriale, che pu\u00f2 essere ottimizzata con composti di riferimento, l'analisi dei composti volatili (con o senza SPME).\nAllo stato dell'arte attuale una combinazione di metodi chimico-fisici, palinologici e di analisi sensoriale permette una caratterizzazione completa del prodotto.\nSenza dubbio, la purezza monoflorale si attesta mediante metodi organolettici."}
{"id": "1139974", "revid": "46291", "url": "https://it.wikipedia.org/wiki?curid=1139974", "title": "Artemisia glacialis", "text": "Artemisia glacialis L. \u00e8 una pianta appartenente alla famiglia delle Asteracee.\n\u00c8 caratteristica delle regioni alpine e, come alcune altre specie di \"artemisia\", \u00e8 conosciuta con il nome di Genep\u00ec (o Genepy), termine che definisce anche il liquore ricavato dalle specie A. genipi e A. umbelliformis"}
{"id": "1139975", "revid": "141250", "url": "https://it.wikipedia.org/wiki?curid=1139975", "title": "Young buck", "text": ""}
{"id": "1139977", "revid": "1538224", "url": "https://it.wikipedia.org/wiki?curid=1139977", "title": "Piero Cotto", "text": "Biografia.\nHa cominciato la carriera musicale negli anni sessanta, approdando negli USA suonando come chitarrista nel gruppo \"Majority One\" con il nome d'arte di \"Peter Cook\".\nTornato in Italia, decise nei primi anni settanta di mettere a frutto la propria esperienza statunitense formando il gruppo musicale \"Piero e i Cottonfields\".\nIl gruppo, che si rifaceva al filone del rock progressivo e contava 6 elementi, fa il suo esordio ad Un disco per l'estate 1972 con il singolo \"Due delfini bianchi\", che riscuote un grande successo.\nNel 1972 il gruppo incide il primo ed unico album, dal titolo \"Il viaggio, la donna, un'altra vita\".\nNel 1973 Piero e i Cottonfields partecipano di nuovo a Un disco per l'estate con \"Oh Nan\u00e0\".\nDopo il singolo \"Gardenia blu\", presentato ad Un disco per l'estate 1974, il gruppo si scioglie, ma il cantante prosegue la carriera musicale, partecipando al Festival di Sanremo 1975 con la canzone \"Il telegramma\" di Pino Donaggio e Vito Pallavicini.\nNel 1977 intraprende la sua attivit\u00e0 in campo internazionale con un lungo tour in Venezuela invitato dal maestro Aldemaro Romero, direttore della filarmonica di Caracas, che scrive per lui il brano \"If only she'd say\".\nNel 1978 pubblica un album interamente in inglese per l'etichetta Eleven, intitolato \"Piero Cotto\".\nNel 1981 entra come cantante nel gruppo jazz-rock torinese Gialma 3, incidendo l'album Gialma planet; nello stesso anno inizia una stretta collaborazione con Beatrice Dal\u00ec, e la coppia artistica diverr\u00e0 coppia nella vita: i due si sposeranno nel 1992, e 5 anni dopo avranno un figlio di nome Samuele.\nNel 1982 incide il 45 giri \"Figlio di un cane\" per la trasmissione televisiva \"La valigia blu\" con Walter Chiari.\nNel 1983 partecipa ad una serie di programmi televisivi con i comici Ric e Gian e il maestro Pino Calvi; l'anno successivo incide con Beatrice Dal\u00ec la sigla televisiva \"Fare l'amore\", e nNel 1985 l'album \"Tanti auguri\".\nNel 1986 il famoso musicista argentino Astor Piazzolla produce il suo disco \"Balada para un loco\".\nNel 1987 incide l'album \"Gialma planet\" con alcuni tra i migliori jazzisti italiani.\nNel 1988 viene premiato come il migliore cantante jazz italiano a Los Angeles da Burt Bacharach e Ben Weisman(produttore di Elvis Presley e Bruce Springsteen).\nNel 1989 incide l'album \"D'ora in poi\".\nNel 1990 prende parte come attore alla trasmissione tv di Mediaset \"Mega Salvi Show\", inoltre partecipa e si aggiudica la XXXI edizione del Festival di Vi\u00f1a del Mar, nella categoria internazionale, con la canzone \"Non devi abbandonarmi mai\".\nNel 1991 inizia una lunga collaborazione artistica con Morris Albert (autore di \"Feeling\"), con il quale realizza alcune importanti produzioni discografiche in Italia e all'estero.\nNegli ultimi decenni, oltre ad organizzatore di eventi musicali, ha creato la \"Cotto's Club Orchestra\", partecipando alla trasmissione televisiva \"Boom\" nel 1996, ed a molti festival di musica jazz.\nNel 2000 ha fondato con Beatrice Dal\u00ec ed alcuni amici artisti il \"Cottos club enterprises productions &amp; music publishing\".\nNel 2022 partecipa con la moglie Beatrice alla seconda edizione di The Voice Senior.\nRiconoscimenti.\nTra il 1977 ed il 2000 \u00e8 membro ad honorem e delegato ufficiale dell'Italia, per meriti artistici, della FIDOF un'organizzazione mondiale sotto il patrocinio dell'UNESCO che patrocina manifestazioni artistiche a carattere benefico.\nIn questo periodo in coppia con Beatrice Dal\u00ec partecipa a numerosi Festival ed eventi internazionali, ricevendo importanti riconoscimenti e vincendo diciassette primi premi in altrettanti Festival internazionali "}
{"id": "1139978", "revid": "752237", "url": "https://it.wikipedia.org/wiki?curid=1139978", "title": "Adua (brano musicale)", "text": "Adua \u00e8 un inno fascista composto in occasione della guerra d'Etiopia.\nLa canzone, nel rievocare l'eroismo dei caduti nella battaglia di Adua del 1896 che sanc\u00ec la sconfitta dell'Italia nella prima guerra italo-abissina, esalta come una vendetta la riconquista della citt\u00e0 avvenuta nell'ottobre del 1935 ad opera del generale De Bono, peraltro senza incontrare grande resistenza."}
{"id": "1139979", "revid": "1748167", "url": "https://it.wikipedia.org/wiki?curid=1139979", "title": "Strega del mare (Braccio di Ferro)", "text": "La Strega del mare (in inglese \"The Sea Hag\") \u00e8 un personaggio del fumetto e della serie animata \"Braccio di Ferro\".\n\u00c8 stata creata nel 1930 da Elzie Crisler Segar come personaggio che incuta terrore nei naviganti nel bel mezzo della notte, ed \u00e8 la nemica secondaria del marinaio Braccio di Ferro. Nel cartone animato, quest'ultima presenta la carnagione verde.\nCol tempo (e il cambiamento dei disegnatori) i lineamenti della Strega cambiarono diventando pi\u00f9 \"pupazzeschi\".\nNel mensile italiano dedicato a Braccio di Ferro, la Strega prende il nome di \"Strega Bacheca\" e assume il ruolo di collerica madre di Bluto. Con i suoi sortilegi e i suoi consigli aiuta il figlio nel tentativo, chiaramente destinato al fallimento, di conquistare il cuore di Olivia. In alcune storie Bacheca dimostra pure una spiccata abilit\u00e0 per i congegni elettronici e meccanici."}
{"id": "1139980", "revid": "148782", "url": "https://it.wikipedia.org/wiki?curid=1139980", "title": "Dracaena fragrans", "text": "Dracaena fragrans \u00e8 una pianta subtropicale appartenente alla famiglia delle Asparagaceae (sottofamiglia Nolinoideae), popolarmente nota come tronchetto della felicit\u00e0.\nDescrizione.\nQuesta pianta sempreverde ha il tronco che nel suo habitat naturale cresce fino ad un massimo di 6 metri in altezza. Coltivata in casa pu\u00f2 invece raggiungere 2 metri, in rari casi giunge fino a 3 metri. La pianta adulta produce un fiore a spiga di color crema e dal profumo molto intenso e dolciastro, lungo al massimo 50\u00a0cm; difficilmente fiorisce in interni. Dopo la fioritura spuntano i germogli laterali lungo il tronco centrale che possono dar vita a nuove piante mediante talea.\nDistribuzione e habitat.\n\"Dracaena fragrans\" \u00e8 una pianta tipica dell'Africa tropicale ed il suo territorio si estende dalla Sierra Leone ad ovest fino all'Etiopia a nord-est e al Malawi a sud-est.\nTassonomia.\nQuesta entit\u00e0 \u00e8 stata descritta nel 1768 da Linneo come \"Aletris fragrans\". La denominazione attuale di \"Dracaena fragrans\" si deve al botanico inglese John Bellenden Ker Gawler.\nCultivar.\nEsistono tantissime cultivar\nLa cultivar \u00abMassangeana\u00bb \u00e8 stata selezionata per le foglie variegate con una striscia gialla al centro.\nColtivazione.\nLuce.\nHa bisogno di posizioni molto luminose, per\u00f2 deve stare lontana dal sole diretto. Se le foglie sono verdi, la pianta sopporta di pi\u00f9 l'ombra rispetto alle piante con foglie di vari colori.\nTemperatura.\nIn inverno non sopporta temperature pi\u00f9 basse dei 15\u00a0\u00b0C, raramente sopporta i 12\u00a0\u00b0C se viene bagnata poco. Invece in estate resiste fino ai 24\u00a0\u00b0C.\nAcqua.\nIn estate necessita di essere bagnata 2 volte a settimana e in inverno solo 1 volta a settimana. La pianta non pu\u00f2 vivere in acqua, ma non deve nemmeno restare completamente asciutta.\nNella cultura di massa.\nLa leggenda metropolitana.\nInizialmente considerata una pianta \"portafortuna\" da tenere in casa, negli anni ottanta si diffuse una leggenda metropolitana che voleva che all'interno dei tronchetti della felicit\u00e0 facesse il nido un ragno velenoso (una migale), secondo alcune versioni inoltre il morso di tale ragno avrebbe procurato l'AIDS, malattia che stava iniziando a diffondersi proprio in quegli anni. Questa diceria caus\u00f2 una drastica diminuzione della presenza di questa pianta, all'epoca molto comune, all'interno delle case degli italiani."}
{"id": "1139981", "revid": "110157", "url": "https://it.wikipedia.org/wiki?curid=1139981", "title": "Three Fish (album)", "text": "Three Fish \u00e8 un album dei Three Fish pubblicato nel 1996."}
{"id": "1139982", "revid": "767487", "url": "https://it.wikipedia.org/wiki?curid=1139982", "title": "Dante Bertolio", "text": "Dante Bertolio (in inglese Castor Oyl) \u00e8 un personaggio del fumetto e della serie animata \"Braccio di Ferro\" creata da Elzie Crisler Segar. In realt\u00e0 Dante Bertolio \u00e8 comparso nella serie \"The Thimble Theatre\" iniziata circa 10 anni prima della comparsa di Braccio di Ferro e inizialmente aveva il ruolo di protagonista.\n\u00c8 il fratello maggiore di Olivia; \u00e8 basso di statura, ambizioso, autoritario, cinico, supponente e presuntuoso. I tratti autoritari vengono accentuati nel tempo.\nIl personaggio (arco narrativo di Segar).\nIl personaggio \u00e8 inizialmente uno dei protagonisti, e va incontro a varie avventure. In seguito fonda con Braccio di Ferro un'agenzia investigativa, e via via altre bizzarre imprese. Alla fine di varie vicissitudini, Castor Oyl e Braccio di Ferro si separano, pur restando in buoni rapporti. Castor Oyl diventa il capo di una potentissima agenzia investigativa, \"La migliore al mondo\", come dice Castor nel suo modo tipicamente privo di modestia.\nNei cartoni animati del primo e del secondo periodo il personaggio non appare.\nBibliografia.\nLuca Boschi. Scheda in \"Braccio di Ferro\" n. 5. Edizioni Comic Art, marzo 1995."}
{"id": "1139983", "revid": "1699816", "url": "https://it.wikipedia.org/wiki?curid=1139983", "title": "Abra Catastrofe!", "text": ""}
{"id": "1139984", "revid": "72396", "url": "https://it.wikipedia.org/wiki?curid=1139984", "title": "Sweep", "text": "Sweep \u00e8 un editor di file audio digitali per Linux e BSD, distribuito sotto la GNU General Public License. Supporta vari formati tra cui gli MP3, i WAV e gli Ogg.\nSweep \u00e8 incluso in molte distribuzioni Linux."}
{"id": "1139985", "revid": "767487", "url": "https://it.wikipedia.org/wiki?curid=1139985", "title": "The Quiet Table", "text": "The Quiet Table \u00e8 un album dei Three Fish pubblicato nel 1999."}
{"id": "1139988", "revid": "121008897", "url": "https://it.wikipedia.org/wiki?curid=1139988", "title": "Hli\u00f0skj\u00e1lf", "text": "Nella mitologia norrena, il Hli\u00f0skj\u00e1lf \u00e8 l'alto trono di Odino, che lo rende capace di vedere in tutti i mondi. Esso si trova nel palazzo del padre e signore di tutti gli d\u00e8i, V\u00e1laskj\u00e1lf.\nNelle fonti.\nGr\u00edmnism\u00e1l.\nNei \"Gr\u00edmnism\u00e1l\", Odino e Frigg siedono insieme sul Hli\u00f0skj\u00e1lf quando guardano i loro figli adottivi Agnarr e Geirr\u00f8\u00f0r, uno che abita in una caverna con una gigantessa, mentre l'altro \u00e8 un re. Allora la dea esprime al marito tutto il suo biasimo che Geirr\u00f8\u00f0r sia cos\u00ec inospitale e taccagno nei confronti degli ospiti, e il capo degli d\u00e8i allora interviene per sistemare la questione.\nSk\u00edrnism\u00e1l.\nNegli \"Sk\u00edrnism\u00e1l\", \u00e8 Freyr che siede sul Hlidskj\u00e1lf quando guarda nello J\u01ebtunheimr e vede la bellissima gigantessa chiamata Ger\u00f0r, della quale si innamora a prima vista:\nEdda in prosa.\nNella \"Gylfaginning\", Snorri Sturluson menziona l'alto trono in quattro differenti passi del poema. Nel primo frangente ne parla nella maniera seguente:\nProseguendo nell'opera, la descrizione di questo alto seggio appare pi\u00f9 dettagliata:\nLa terza citazione del Hli\u00f0skj\u00e1lf \u00e8 fatto durante il racconto del corteggiamento di Ger\u00f0r, ripreso dallo Sk\u00edrnism\u00e1l:\nInfine, l'ultima citazione fatta da Snorri Sturluson \u00e8 fatta quando Odino usa l'alto seggio per scovare Loki, che era scappato in seguito agli avvenimenti inerenti alla morte di Baldr per mano del dio H\u00f6\u00f0r."}
{"id": "1139989", "revid": "1632387", "url": "https://it.wikipedia.org/wiki?curid=1139989", "title": "Bassopiano germanico", "text": "Il bassopiano germanico \u00e8 una depressione abbastanza profonda che si trova nel centro-nord della Germania, pi\u00f9 stretta nella zona occidentale, che ad est si allarga comprendendo l'intera area pianeggiante della Polonia. \nGeografia fisica.\nNel nord-ovest il bassopiano \u00e8 caratterizzato da un territorio quasi del tutto pianeggiante. Nella costa nordica, toccata appunto dal bassopiano, \u00e8 presente un importante filone di sabbia accumulata, che ha ricoperto un tratto di mare.\nIn questo tratto si crea il marsch, ecosistema molto simile a quello dei polder olandesi, caratterizzato dalla vegetazione che \u00e8 riuscita a ricoprire il terreno sabbioso, creando un effetto molto caratteristico, anche mischiandosi con paludi e torbiere l\u00ec molto diffuse. In questa zona si trova il punto pi\u00f9 basso dello Stato tedesco, il Wilstermarsch.\nIl bassopiano germanico in alcuni punti si distingue per fertilit\u00e0. Fa controtendenza la zona centrale, chiamata Geest, con una fertilit\u00e0 relativamente minore, di origine morenica.\nGli unici rilievi si trovano all'est dell'Elba, pur non essendo molto alti a causa dell'origine morenica e dell'elevata antichit\u00e0 di formazione del territorio tedesco: di fatto raggiungono a malapena i 200 metri. In questa zona orientale continua la pianura, caratterizzata da numerosi stagnetti acquitrinosi, i \"Bodden\" (cfr. , famosa opera di Thomas Mann ambientata infatti a Lubecca).\nNonostante la non esagerata altezza delle colline i ghiacciai, ritirandosi, hanno formato numerosi laghi di acqua ghiacciata dall'aspetto particolarmente suggestivo. \nClima.\nCome nel resto della Germania il clima non \u00e8 particolarmente caldo, a causa della collocazione nel nord dell'Europa.\nTuttavia la distinzione tra le due zone del bassopiano germanico (a est ed ovest dell'Elba) sotto il punto di vista climatico \u00e8 netta.\nA ovest del fiume il clima \u00e8 mite d'inverno e d'estate, con picchi di 20\u00a0\u00b0C, caratterizzato dall'umidit\u00e0 proveniente dal mare, mitigato dalla corrente del Golfo.\nA est, a causa della scarsissima influenza della suddetta corrente il cui passaggio \u00e8 bloccato dalla penisola danese e da quella scandinava, il clima \u00e8 pi\u00f9 rigido con temperature molto basse in inverno e fresche in estate.\nAncora pi\u00f9 ad est il clima risente dell'anticiclone siberiano, con inverni freddi e caratterizzati da violente nevicate ed estati abbastanza calde."}
{"id": "1139990", "revid": "70647", "url": "https://it.wikipedia.org/wiki?curid=1139990", "title": "Battaglia di Amioun", "text": "La battaglia di Amioun fu combattuta nel 694 nell'attuale nord del Libano, tra l'esercito bizantino ed i ribelli eretici di Monothelite. La battaglia si concluse con la vittoria bizantina."}
{"id": "1139991", "revid": "281779", "url": "https://it.wikipedia.org/wiki?curid=1139991", "title": "Battaglia di Adrianopoli (813)", "text": ""}
{"id": "1139993", "revid": "110157", "url": "https://it.wikipedia.org/wiki?curid=1139993", "title": "Fender Jaguar", "text": "La Fender Jaguar \u00e8 una chitarra elettrica prodotta dalla Fender dal 1962, basata sulla Fender Jazzmaster. \nNegli anni precedenti l'introduzione della Jaguar, Fender veniva spesso accusata di produrre strumenti eccessivamente spartani rispetto ad altri costruttori che si stavano affacciando al nuovo mercato delle chitarre elettriche. La chitarra Jazzmaster non ottenne il successo sperato anche perch\u00e9 la comunit\u00e0 dei musicisti jazz non sembrava apprezzare la chitarra elettrica solid-body quanto la tradizionale semi-acustica archtop elettrificata, e Fender pens\u00f2 quindi di introdurre la Jaguar come un'evoluzione migliorativa della Jazzmaster.\nOriginariamente pubblicizzata come chitarra da \"surf music\", divenne piuttosto popolare negli anni sessanta. A fine anni settanta divenne la chitarra preferita da Tom Verlaine, che contribu\u00ec a sdoganarla nel rock. Negli anni novanta trov\u00f2 una nuova giovinezza nell'ambito della musica alternativa e del \"grunge\": tra gli altri fu impiegata da Kurt Cobain e dai Sonic Youth.\nRispetto ai modelli precedenti vantava una schermatura maggiore alle interferenze, dovute a varie placche metalliche, oltre a una maggiore quantit\u00e0 di controlli che permettevano di ottenere un'ampia variet\u00e0 di suoni. La particolare dotazione di controlli derivava dai circuiti che Freddie Tavares, per molti anni a seguire progettista di spicco alla Fender, aveva progettato e montato sulle sue chitarre private. Una singolare caratteristica che differenzia la Jaguar dal resto della produzione Fender \u00e8 la ridotta lunghezza del diapason, la porzione vibrante della corda: sulla Jaguar \u00e8 pi\u00f9 corta, 610\u00a0mm al posto dei tradizionali 648\u00a0mm di Telecaster e Stratocaster; grazie al diapason pi\u00f9 corto, la Jaguar permette una diteggiatura pi\u00f9 confortevole sugli intervalli pi\u00f9 estesi, con una minore tensione delle corde rispetto a strumenti dal diapason pi\u00f9 lungo."}
{"id": "1139994", "revid": "1632387", "url": "https://it.wikipedia.org/wiki?curid=1139994", "title": "One Night in Bangkok (Sodom)", "text": "One Night in Bangkok \u00e8 un album live del gruppo thrash metal tedesco Sodom, registrato a Bangkok (Thailandia) nel 2003."}
{"id": "1139995", "revid": "767487", "url": "https://it.wikipedia.org/wiki?curid=1139995", "title": "En busca del drag\u00f3n dorado", "text": "En busca del drag\u00f3n dorado \u00e8 un film nel 1983 diretto da Jes\u00fas Franco (con lo pseudonimo James P. Johnson). \u00c8 stato girato a Tarragona (Aqualand Safari) e nel Levante.\nStando ai titoli di testa, il film sarebbe un adattamento del racconto di Edgar Allan Poe \"Lo scarabeo d'oro\", al quale anni prima Franco avrebbe attinto anche per l'incompiuto \"El escarabajo de oro\" (1979), e a cui ritorner\u00e0 ancora nel 1993, sempre molto liberamente, con \"Jungle of Fear\" (film mai distribuito, per scelta del regista). Se non che l'unico punto di contatto tra la trama del racconto e quella del film del 1983 \u00e8 la presenza del magico scarabeo dorato.\nIn realt\u00e0 si tratta di un eccentrico film d'avventura per bambini con contorno di arti marziali. Come risulta dal database della Filmoteca espa\u00f1ola, la censura lo viet\u00f2 ai minori di 13 anni, forse a causa di qualche scena leggermente violenta. Tanto pi\u00f9 non sorprende che la stessa fonte riporti un numero esiguo di spettatori: 29159.\nIl regista spagnolo ha costruito questo piccolo film intorno alla famiglia Mayans/Herv\u00e1s e agli animali dell'Aqualand Safari di Tarragona (uno scimpanz\u00e9, una testuggine, una tigre, due elefanti), limitando invece al minimo l'impiego di attori adulti e disinteressandosi della qualit\u00e0 delle scene di combattimento, nelle quali C\u00e9sar Antonio Serrano sembra fare il verso a Bruce Lee.\n\"En busca del drag\u00f3n dorado\" (in italiano \"Alla ricerca del drago dorato\") \u00e8 il primo di film di Franco al quale abbia assistito il suo futuro \"discepolo\" Pedro Temboury, all'epoca bambino, che di recente ha ricordato la straordinaria impressione riportata e che, secondo alcuni, se ne sarebbe ricordato nel suo \"Karate a muerte en Torremolinos\"."}
{"id": "1139996", "revid": "21880", "url": "https://it.wikipedia.org/wiki?curid=1139996", "title": "Archidoris", "text": ""}
{"id": "1139997", "revid": "108678", "url": "https://it.wikipedia.org/wiki?curid=1139997", "title": "Makaveli", "text": ""}
{"id": "1140000", "revid": "1573940", "url": "https://it.wikipedia.org/wiki?curid=1140000", "title": "Atagema", "text": "Atagema \u00e8 un genere di molluschi nudibranchi della famiglia Discodorididae.\nTassonomia.\nIl genere comprende le seguenti specie:"}
{"id": "1140002", "revid": "919135", "url": "https://it.wikipedia.org/wiki?curid=1140002", "title": "Costante di Legendre", "text": "La costante di Legendre \u00e8 una costante matematica che appare nella formulazione di Legendre del teorema dei numeri primi. Essa \u00e8 definita come\ndove formula_2 \u00e8 il numero dei primi inferiori a formula_3.\nIl valore effettivo della costante \u00e8 stato oggetto di numerosi studi; \u00e8 stato infine dimostrato da Charles Jean de la Vall\u00e9e-Poussin che essa vale 1, per cui il suo utilizzo riveste ad oggi unicamente un valore storico.\nLegendre aveva congetturato nel 1796 che \u03c0(\"x\") \u00e8 asintotico a\nove \"B\" \u00e8 una qualunque numero reale, ipotizzando inoltre che, tra tutte le possibili scelte di \"b\", la migliore approssimazione \u00e8 quella che si ottiene scegliendo \"B\" = 1,08366. Tuttavia, la dimostrazione del Teorema dei numeri primi (con la stima del termine d'errore) provata da de la Vall\u00e9e-Poussin nel 1899, implica che la migliore approssimazione si ottiene con \"B\" = 1, contrariamente a quanto predetto da Legendre."}
{"id": "1140009", "revid": "1566286", "url": "https://it.wikipedia.org/wiki?curid=1140009", "title": "Giacomo Furia", "text": "Biografia.\nFuria nacque ad Arienzo, nell'allora provincia di Terra di Lavoro (oggi parte dell'odierna provincia di Caserta), il 28 dicembre del 1924, ma fu registrato all\u2019anagrafe quale nato il 2 gennaio del 1925, cosa che gli consent\u00ec di eludere il servizio di leva durante la seconda guerra mondiale, in quanto risultante minorenne al momento della chiamata. Fin da ragazzo frequent\u00f2 l'ambiente teatrale dilettantistico napoletano. Dopo il diploma in ragioneria presso l\"Istituto Armando Diaz\" di Napoli, un vecchio amico gli offr\u00ec un lavoro di doposcuola estivo di matematica: l'allievo era Luigi De Filippo, figlio di Peppino De Filippo e nipote di Eduardo De Filippo e Titina De Filippo. Cominci\u00f2 cos\u00ec a frequentare casa De Filippo in Via Vittoria Colonna.\nEduardo apprezzer\u00e0 presto le sue qualit\u00e0 di attore e lo vorr\u00e0 in compagnia.\nDebutt\u00f2 a teatro il 7 dicembre del 1945 con la compagnia di Eduardo De Filippo. Al teatro napoletano Santa Lucia era in scena \"Napoli milionaria!\"; Giacomo Furia interpretava il ruolo di \"Peppe 'o cricco\". Eduardo gli offr\u00ec questo ruolo, importante per un esordiente, a seguito del \"forfait\" dell'interprete titolare.\nEsord\u00ec al cinema nel 1947 sotto la regia di Mario Mattoli in \"Assunta Spina\". Si impose nel ruolo di Tifariello al fianco di una sanguigna Anna Magnani nella parte della protagonista.\nDivenne in seguito efficace caratterista in numerose pellicole di Tot\u00f2, insieme al quale recit\u00f2 in 17 film. Tra i moltissimi ruoli secondari, avr\u00e0 il ruolo di protagonista solo in due film: \"L'oro di Napoli\" (1954), nel segmento \"Pizze a credito\", in cui interpreta il personaggio di Rosario, ingenuo marito della bella pizzaiola Sophia Loren, e \"La banda degli onesti\" (1956) di Camillo Mastrocinque), con Tot\u00f2 e Peppino De Filippo, dove interpreta il pittore Cardone.\nAltre interpretazioni memorabili sono quelle ne \"Il medico dei pazzi\", (1954) di Mario Matt\u00f2li e \"Tot\u00f2, Eva e il pennello proibito\".\nPer lunghissimo tempo testimonial televisivo in \"Carosello\" di una famosa azienda di latticini, partecip\u00f2 a pi\u00f9 di cento film, spaziando dalla commedia all'italiana al film in costume, dal musicarello al film d'autore, prestando il suo viso tondo e la sua figura inconfondibile a personaggi sempre tratteggiati con gustosa ironia.\nNel 1997 usc\u00ec la sua biografia \"Le maggiorate, il principe e l'ultimo degli onesti\", trenta storie inedite su Tot\u00f2, Sophia Loren, Gina Lollobrigida, i fratelli De Filippo, Vittorio De Sica e Tina Pica, scritte dal giornalista Michele Avitabile e raccontate da Giacomo Furia, con la prefazione di Sophia Loren e interventi di Maurizio Costanzo, Marcello D'Orta e Antonio Lubrano.\nCome interprete televisivo, fece parte del cast del primo sceneggiato televisivo trasmesso dalla Rai nel 1954: \"Il dottor Antonio\", e dello sceneggiato \"Il cappello del prete\" di Sandro Bolchi, trasmesso nel 1970.\nSaltuariamente fu attivo anche come doppiatore, prestando la sua voce in alcuni film ad attori che necessitavano di un timbro vocale a cadenza napoletana o comunque meridionale.\nMor\u00ec il 5 giugno del 2015 presso la clinica \"Villaverde\" di Roma all'et\u00e0 di 90 anni.\nDoppiaggio.\nDa attore \u00e8 stato doppiato da:"}
{"id": "1140011", "revid": "785863", "url": "https://it.wikipedia.org/wiki?curid=1140011", "title": "Talk box", "text": "Il talk box \u00e8 un apparecchio che consente al musicista di modificare il suono di uno strumento musicale attraverso i cambiamenti di forma della propria bocca.\nL'effetto musicale in questione modifica il contenuto armonico del suono dello strumento, consentendo ad esempio di ottenere un'imitazione della voce umana. Viene applicato soprattutto alla chitarra elettrica ed \u00e8 utilizzato anche nelle tastiere.\nStoria e utilizzatori.\nL'effetto nacque nel 1969, ma conobbe la sua popolarit\u00e0 solo qualche anno dopo, quando fu utilizzato da Peter Frampton nel brano \"Do You Feel Like We Do\", da Pete Townshend degli Who, svariate volte da Richie Sambora dei Bon Jovi e da Joe Perry degli Aerosmith nel brano \"Sweet Emotion\".\nFunzionamento.\nIl \"talk box\" \u00e8 un effetto a pedale e al suo interno ospita un altoparlante a cui \u00e8 collegato un tubo di plastica, la cui estremit\u00e0 viene posizionata vicino alla bocca dello strumentista, collegata ad un microfono. Quando l'effetto \u00e8 attivato, il suono viene indirizzato attraverso il tubo alla bocca del musicista che, modificandone la forma e la posizione della lingua, cambia il suono modulandone anche il contenuto armonico. Il principio di funzionamento \u00e8 del tutto analogo a quello con cui la voce proveniente dalle corde vocali viene modulata a formare il parlato, con la differenza che nel caso del talk box il suono di partenza \u00e8 quello dello strumento musicale. Il risultato del processo viene raccolto dal microfono e passato a un amplificatore, ottenendo cos\u00ec l'effetto di chitarra parlante."}
{"id": "1140012", "revid": "767487", "url": "https://it.wikipedia.org/wiki?curid=1140012", "title": "I racconti dello zio Tom", "text": "I racconti dello zio Tom (\"Song of the South\") \u00e8 un lungometraggio in tecnica mista del 1946 diretto dal tandem Harve Foster e Wilfred Jackson e prodotto dalla Walt Disney, trasposizione cinematografica dei classici della favolistica statunitense \"Le storie dello zio Remo\" (\"Uncle Remus Stories\") del giornalista abolizionista Joel Chandler Harris. Sebbene in Italia il nome del personaggio sia stato erroneamente tradotto in \"Zio Tom\", come l'omonimo protagonista del celebre libro e racconto \"La capanna dello zio Tom\", quest'ultimo non ha niente a che vedere con il protagonista del film e della serie di racconti folkloristici da cui \u00e8 tratto, Uncle Remus, compresi i rispettivi periodi di ambientazione e storie personali dei due.\nTrama.\nStati Uniti, dopo l'abolizione della schiavit\u00f9 nel profondo Sud, durante l'epoca della Ricostruzione. Lo zio Tom (in lingua originale \"Uncle Remus,\" tradotto in italiano \"Zio Remo\") \u00e8 un anziano lavoratore cantastorie afroamericano di una piantagione del Profondo Sud, un uomo allegro e gioviale che trascorre il suo tempo intrattenendo i marmocchi di campagna coi suoi racconti sulle audaci e spassose peripezie dell'impertinente Fratel Coniglietto contro il malizioso Comare Volpe e l'ebete Compare Orso.\nIl signor John e la moglie Sally, il figlioletto Jonny e la domestica Tempy arrivano alla piantagione. Il signor John \u00e8 un giornalista di Atlanta, un uomo dalle idee progressiste che ha deciso di allontanare la famiglia dal clima incandescente della capitale georgiana, innescato dalla campagna pro-industriale del suo giornale. La signora Sally \u00e8 scossa dalla separazione dal signor John ma ancor di pi\u00f9 lo \u00e8 il piccolo Johnny che non vuole che il padre vada via. Quella stessa notte, Jonny scappa dalla villa della nonna per raggiungere il padre ad Atlanta.\nPercorrendo furtivo la piantagione, Johnny scorge una comitiva di bambini radunati attorno al focolare che ascoltano incantati i racconti del vecchio e allegro zio Tom. Johnny non pu\u00f2 fare a meno di fermarsi, acquattarsi dietro un albero e ascoltare i racconti dell'anziano cantastorie tanto decantato dai suoi genitori e dalla zia Tempy. Ma la faccenda non dura molto. Dalla villa si sono accorti della scomparsa di Johnny e la zia Tempy e le altre domestiche setacciano la piantagione. Johnny scappa nella boscaglia non appena sopraggiunge la zia Tempy. Alle domande della domestica, lo zio Tom risponde che non c'\u00e8 da preoccuparsi perch\u00e9 Johnny si trova con lui. Ma la zia Tempy non gli crede e continua a cercarlo.\nMentre raccontava la favola di Fratel Coniglietto e Compare Volpe, lo zio Tom aveva adocchiato Johnny dietro l'albero. Liquidata la zia Tempy, l'anziano cantastorie insegue Johnny attraverso la boscaglia. Lo scova perduto, sconsolato e indeciso sulla strada per Atlanta. Il sagace zio Tom riesce a convincerlo a fare una capatina nella sua capanna per fare provviste di pannocchie e di frittelle di granoturco per il lungo viaggio. I due fortunatamente si conoscono, e alla capanna, l'affabile zio Tom narra a Johnny una storia di Fratel Coniglietto che si mette sempre attenzione dai nemici, una storia simile alla peripezia che sta compiendo il bambino e che lo persuade a tornare a casa dalla mamma e dalla nonna, anche perch\u00e9 sentendo quel racconto il bambino ora vuole riuscire a trovare Fratel Coniglietto e l'uomo gli fa notare come sarebbe impossibile trovare Fratel Coniglietto andandosene lontano. Poco dopo il bambino e il cantastorie tornano alla villa della piantagione, mano nella mano.\nJohnny stringe anche amicizia con Toby, un bambino che vive nella piantagione, e con Ginny, una bambina che vive in una fattoria vicina con due fratelli teppisti. I racconti dello zio Tom, per\u00f2, catturano talmente tanto la mente dei bambini da indurre la madre di Johnny a chiedere al cantastorie di non raccontarne pi\u00f9. Il bambino continua comunque a vivere la sua vita all'interno della piantagione con i suoi nuovo amici, venendo messo particolarmente in guardia da Toby su un recinto dove \u00e8 presente un pericolosissimo toro. Un giorno la madre di Johnny riceve degli ospiti di riguardo e Johnny ottiene dalla madre il permesso di invitare Ginny alla festa.\nI due fratelli della bambina, per\u00f2, rosi dall'invidia, inseguono i due e rovinano il vestito alla sorella: ne scaturisce una rissa che viene sedata dall'arrivo di zio Tom che scaccia i due bulli e, vedendo i bambini visibilmente scossi, narra loro un racconto per tirarli su di morale. Tuttavia questo racconto fa perdere la festa ai bambini e la madre di Johnny, venuta a sapere che il ritardo dei due bambini \u00e8 stato causato proprio da quei racconti che lei aveva chiesto di evitare, intima all'anziano cantastorie di stare lontano dal figlio, costringendolo di fatto ad abbandonare la sua capanna.\nNel frattempo il padre di Ginny, da tempo via per lavoro, fa ritorno a casa. Johnny, seppur contento per l'amica, \u00e8 un po' triste per s\u00e9: con il ritorno del padre la bambina avr\u00e0 meno tempo per stare insieme a lui. Si reca dunque dallo zio Tom, per dirgli che la capanna dell'uomo \u00e8 per lui il \"trastullio l\u00e0\", ossia un luogo segreto, diverso per ognuno, dove, secondo uno dei racconti di zio Tom, la gente vi si reca per ridere in spensieratezza. Purtroppo per\u00f2, l'uomo ha gi\u00e0 lasciato la capanna per andare ad Atlanta. Il bambino, disperato, riesce a malapena a notare l'uomo mentre sale su un carro che lo porter\u00e0 via. Si mette ad inseguirlo, ma per farlo entra nel recinto del toro, il quale lo insegue, incornandolo. Venuti a sapere dell'incidente del bambino, fanno ritorno alla piantagione sia il padre di Johnny che lo zio Tom. Al suo capezzale, per\u00f2, il bambino chiama a gran voce proprio l'anziano cantastorie e la nonna del bambino decide di farlo entrare nella stanza. Il suo racconto ha un effetto terapeutico sul bambino, che riesce cos\u00ec a riprendersi, riuscendo ad ottenere dai genitori la promessa che non si separeranno pi\u00f9.\nMentre Johnny, Toby e Ginny stanno giocando con il cane di Ginny, i tre ragazzini vengono salutati da Fratel Coniglietto, nell'incredulit\u00e0 dell'uomo: il bambino ha finalmente esaudito il desiderio di trovare Fratel Coniglietto.\nDistribuzione.\nEdizioni home video in Italia.\nIl film usc\u00ec in VHS per la prima volta a noleggio nel maggio 1985. Nel settembre 1991 la VHS fu distribuita per la vendita. Ambedue le edizioni VHS presentano il ridoppiaggio del 1973.\nA causa del ritiro del film in seguito alle polemiche di revisionismo circa l'immagine resa della schiavit\u00f9 degli afroamericani, non \u00e8 seguita in Italia alcuna edizione in DVD o Blu-ray, cosi come negli Stati Uniti (che peraltro non rilasci\u00f2 mai il film nemmeno in VHS). \nTuttavia l'edizione del 2021 in Blu-ray per il mercato spagnolo (\"Canci\u00f3n del Sur\") contiene la traccia audio italiana.\nAccoglienza.\nIl lungometraggio \u00e8 la seconda produzione cinematografica nella quale fu premiato con l'Oscar un attore afroamericano, James Baskett, preceduto solo sette anni prima, nel 1939, dall'attrice e cantante Hattie McDaniel, vincitrice dell'Oscar come migliore attrice non protagonista per la sua interpretazione nel lungometraggio statunitense \"Via col vento\" (e che nel metraggio affianca James Baskett nel ruolo di \"zia Tempy\", il che fa de \"I racconti dello zio Tom\" l'unica produzione cinematografica in cui recitarono insieme i due primi Premi Oscar afroamericani). La rivista \"Time\" defin\u00ec il film \"Disney di prim'ordine\". Nel 2003 l\"'Online Film Critics Society\" ha classificato il film come 67\u00ba pi\u00f9 grande film d'animazione di tutti i tempi.\nAccuse di revisionismo.\nIl film fu tacciato di revisionismo da alcuni comitati civili antisegregazionisti (come la NAACP, National Association for the Advancement of Colored People), in quanto lo stato di vita degli schiavi e i loro rapporti con i padroni della piantagione (in realt\u00e0 la storia \u00e8 ambientata dopo la schiavit\u00f9 e la guerra di secessione americana) rispecchiava le falsit\u00e0 narrate dalla cosiddetta \"letteratura anti-Tom\", ossia i racconti scritti dai narratori degli Stati Confederati d'America per ribattere i temi e la visione delle piantagioni del profondo Sud riportate nel romanzo del 1852 \"La capanna dello zio Tom\" dell'abolizionista Harriet Beecher Stowe.\nWalt Disney lott\u00f2 contro le accuse mosse dalla NAACP e si prodig\u00f2 perch\u00e9 venisse consegnato il premio Oscar a Baskett (opponendosi anche alla segregazione razziale che imped\u00ec a Baskett, Nick Stewart, Hattie McDaniel, Johnny Lee e il resto del cast nero di presentarsi alla premi\u00e8re ad Atlanta), nonostante i numerosi detrattori del film. Baskett mor\u00ec pochi mesi dopo aver ricevuto l'Oscar onorario grazie alla campagna lanciata e sostenuta da Disney, ricevendo anche i ringraziamenti dalla vedova di Baskett per l'amicizia e il supporto dimostratogli fino alla fine.\nFra i pi\u00f9 noti sostenitori della pellicola, che considerano il film molto pi\u00f9 avanti e progressista per il suo tempo per quanto riguarda i rapporti interrazziali (come quando Uncle Remus e Johnny si tengono per mano), vi sono anche afroamericani, fra cui Floyd Norman, Whoopi Goldberg, Martha e Valarie Stewart (rispettivamente figlia e nipote di Nick Stewart), Clarence Page e Herman Hill, anche l'Uncle Remus Museum in Georgia. Anche gli attori James Baskett e Hattie McDaniel sostennero fortemente il film in un'intervista a \"The Criterion\" del 1947, accusando i detrattori del film di ipocrisia e di voler portare divisione.\nOpere derivate.\nFumetti italiani.\nIl patrimonio artistico de \"I racconti dello zio Tom\" godette di una buona fama nelle testate fumettistiche della Walt Disney. Nell'aprile 1949, sul primo numero di \"Topolino\" (la testata ammiraglia dell'editoria italiana Disney) fu pubblicata la storia \"Fratel Coniglietto e l'Arcobaleno d'Oro\" (sceneggiature di George Stallings, matite di Dick Moores). In Italia, le avventure di Fratel Coniglietto (spesso intitolate \"Storie dello Zio Remo\") furono pubblicate per diversi decenni.\nVerso i tardi anni novanta, a seguito del progresso artistico e tecnologico che caratterizz\u00f2 il mondo culturale (soprattutto italiano), la vecchia linea editoriale del Topolino mut\u00f2 radicalmente. La testata sospese le pubblicazioni dei personaggi Disney Bambi, Ezechiele Lupo e Fratel Coniglietto e concentr\u00f2 l'intero sforzo artistico sui personaggi di Topolinia (Topolino, Minni, Pippo, Pietro Gambadilegno, ecc.) e di Paperopoli (Paperino, Paperina, Zio Paperone, Qui, Quo e Qua, ecc.)."}
{"id": "1140018", "revid": "63760", "url": "https://it.wikipedia.org/wiki?curid=1140018", "title": "Talkbox", "text": ""}
{"id": "1140026", "revid": "2166030", "url": "https://it.wikipedia.org/wiki?curid=1140026", "title": "Safranbolu", "text": "Safranbolu (in Greco: \u03a3\u03b1\u03c6\u03c1\u03ac\u03bc\u03c0\u03bf\u03bb\u03b9\u03c2, Saframpolis) \u00e8 una citt\u00e0 della Turchia, centro dell'omonimo distretto della provincia di Karab\u00fck, nella regione del Mar Nero. Si trova circa a duecento chilometri a nord di Ankara e undici a sud del Mar Nero o, pi\u00f9 precisamente, nove chilometri a nord di Karab\u00fck. I nomi storici della citt\u00e0 in greco erano \"Theodoroupolis\" (\u0398\u03b5\u03bf\u03b4\u03c9\u03c1\u03bf\u03cd\u03c0\u03bf\u03bb\u03b9\u03c2, cio\u00e8 citt\u00e0 di Teodoro o Teodora al femminile) e successivamente \"Saframpolis\" (\u03a3\u03b1\u03c6\u03c1\u03ac\u03bc\u03c0\u03bf\u03bb\u03b9\u03c2). I suoi nomi precedenti in turco erano \"Zalifre\" e \"Tarakl\u0131borlu\". Ha fatto parte della provincia di Kastamonu fino al 1923 e della provincia di Zonguldak tra il 1923 e il 1995. \nSecondo il censimento del 2000, la popolazione del distretto era di 47.257 abitanti, di cui 31.697 nella citt\u00e0 di Safranbolu. Il distretto copre un'area di 1.000 km2. Secondo il censimento generale ottomano del 1881 / 82-1893, la \"kaza\" di Safranbolu aveva una popolazione totale di 52.523, composta da 49.197 musulmani e 3.326 greci.\nStoria.\nLa Citt\u00e0 vecchia comprende ancora molti vecchi edifici, con 1008 artefatti registrati. Ci sono un museo privato, venticinque moschee, cinque tombe, otto fontane storiche, cinque bagni turchi, tre caravanserragli, un orologio della torre, una meridiana e centinaia di case e magioni. Esistono anche colline con vecchi insediamenti, tombe di roccia e ponti storici. Inoltre, ci sono cumuli di antichi insediamenti, tombe rupestri e ponti storici. La Citt\u00e0 Vecchia si trova sul fondo di un burrone, in un'area secca ed all'ombra delle montagne circostanti. La Citt\u00e0 Nuova, al contrario, \u00e8 situata su un pianoro due chilometri ad ovest della Citt\u00e0 vecchia.\nIl nome della citt\u00e0 deriva dalla parola \"\"safran\" che vuole dire zafferano e dalla parola greca \"polis\"\" (\u03c0\u03cc\u03bb\u03b9\u03c2) che vuole dire citt\u00e0, ed \u00e8 dovuto al fatto che Safranbolu fu un centro importante per la coltivazione ed il commercio dello zafferano. Oggi lo zafferano \u00e8 ancora coltivato nel villaggio di Davutobas\u0131 a est di Safranbolu, che dista circa 22 chilometri.\nSafranbolu venne aggiunto nel 1994 alla lista dei Patrimoni dell'umanit\u00e0 dell'UNESCO per via della perfetta conservazione di case e architetture dell'Impero Ottomano."}
{"id": "1140034", "revid": "31886", "url": "https://it.wikipedia.org/wiki?curid=1140034", "title": "Carlo Allais", "text": "Inizi.\nSin dagli esordi (1990) riesce a distinguersi dai coetanei (e non solo), emergendo in campo nazionale ed internazionale.\nInizia la carriera sciistica come sciatore nautico combinatista (ovvero praticante di tutte e tre le discipline classiche: slalom, salto e figure), ma la sua propensione \u00e8 sempre stata lo slalom, disciplina classica per eccellenza.\nLo slalom \u00e8 attualmente l'unica disciplina che pratica, a causa dei problemi di schiena riscontrati nel salto.\nNello slalom gi\u00e0 all'et\u00e0 di 13 anni conquista l'argento europeo nella categoria Delfini, e l'anno dopo si ripete ancora, conquistando un bronzo nella medesima competizione.\nTra il 1998 ed il 2000 lavora tantissimo a livello fisico-tecnico con ottimi risultati.\nLa svolta del 2000.\nTrascorso il 1999 senza grandi risultati, a causa del cambio di categoria che lo vedeva gareggiare con atleti anche di due anni pi\u00f9 esperti, il 2000 \u00e8 l'anno della svolta.\nCarlo riesce a qualificarsi per i mondiali Juniores (under 17), e dopo una buona semifinale si aggiudica l'oro, laureandosi cos\u00ec campione del mondo.\nNello stesso anno riesce a collezionare un altro risultato importantissimo, ovvero l'argento ai Campionati Europei Juniores.\nSull'onda di questo strepitoso anno colmo di successi, nel 2001 (all'et\u00e0 di 17 anni) stabilisce il nuovo record italiano juniores, con 1.5 boe a 10.75m di corda, e si toglie una grandissima soddisfazione: vincere a Lendorf (Austria) l'oro europeo per la prima volta nella sua carriera.\nL'ingresso nella categoria Under 21.\nL'anno successivo \u00e8 ancora una volta un passaggio di categoria, che gestisce al meglio riuscendo addirittura a piazzarsi sesto in Europa e a confermare ottimi risultati a livello di ranking list europea e mondiale.\nOrmai entrato nella categoria Under 21, bisogna che Carlo abbia ancora una volta la forza di reagire per rientrare nella cerchia dei top 5: non vi riesce ma continua ad ottenere ottime performance.\nIl 2004 invece gli riserva un'altra grandissima gloria, il Campionato Mondiale Universitario, trofeo ambitissimo tra tutti gli studenti sciatori.\nNello stesso anno Allais riesce a restare nell'\u00e9lite degli sciatori mondiali e ottiene discreti risultati anche nella categoria massima, quella Open, piazzandosi settimo al campionato europeo.\nIl 2005 lo vede ritornare protagonista, conquistando un ottimo terzo posto ai campionati europei under 21.\nCarlo Allais tuttora fa parte degli osservati speciali dalla Federazione Italiana Sci Nautico, ed \u00e8 un giovane che ha sempre soddisfatto le aspettative, non deludendo soprattutto nelle competizioni di rilievo. \u00c8 forse questo aspetto che fa di lui un grandissimo dello sci nautico italiano.\nLa stagione 2007.\nNel 2007 Carlo si \u00e8 imposto come uno dei protagonisti dello slalom mondiale. Dopo la vittoria ottenuta all'Aliz\u00e9e Cup, prestigioso evento che si tiene ogni anno a Ginevra, Carlo ha iniziato la preparazione per gli eventi istituzionali come i Campionati Mondiali ed Europei. Scelto per rappresentare l'Italia ai Mondiali in Austria, si \u00e8 classificato settimo con 3.5 Boe a , secondo europeo all'evento dopo il connazionale Thomas Degasperi."}
{"id": "1140039", "revid": "35804", "url": "https://it.wikipedia.org/wiki?curid=1140039", "title": "Devon rex", "text": "Il Devon rex \u00e8 un tipo di gatto, con una folta pelliccia riccia, delle orecchie molto grandi e un muso molto corto, che vede le sue origini in Inghilterra.\nOrigine.\nIl capostipite di questa razza \u00e8 un gatto di sesso maschile, dall'insolito pelame riccio, che viveva in una miniera abbandonata, vicino alla casa della signora Cox, a Buckfastleigh, nel Devonshire (Inghilterra). Questo gatto si accoppi\u00f2 con la gatta domestica della signora Cox e nel 1960 nacquero dei gattini, tra cui uno solo con la pelliccia riccioluta simile a quella del padre: questo gattino di sesso maschile fu chiamato \"Kirlee\".\nSapendo dell'esistenza dei vicini Cornish Rex Mrs. Cox si mise in contatto con un allevatore di questo tipo di gatti, Mr. Stirling-Webb, e s'inizi\u00f2 un programma d'allevamento dai risultati deludenti; accoppiando Devon e Cornish si ottennero infatti solo gattini con pelo normale. Questo significava che i geni responsabili della mutazione del pelo nel Devon e nel Cornish erano allo stesso tempo diversi e recessivi. Il mantello corto ed ondulato del Devon \u00e8 dato dal gene \u201cre\u201d che interessa tutti e tre i tipi di pelo: guardia, sottopelo e dominante.\nIl pelo di guardia (setole) \u00e8 per\u00f2 fragile, esso infatti non si presenta con onde regolari come nel Cornish ma con un aspetto pi\u00f9 disordinato. Un attento programma d'incroci con esemplari di razza Burmese, Siamese e British, ha reso possibile l'allargamento del pool genetico della razza allontanando la possibilit\u00e0 di trasmissione di una rara forma di distrofia muscolare.\nCarattere e cure.\nCome gli altri esemplari di tipo rex e lo Sphynx \u00e8 un gatto molto vivace ed estroverso. Con un enorme bisogno di coccole e attenzioni, \u00e8 adatto a coloro che possono passare in casa buona parte della giornata oppure che possono procurargli un compagno felino. Affettuoso all'ennesima potenza, segue il suo padrone in ogni movimento ed \u00e8 una presenza tangibile all'interno della casa. Atletico come il Cornish Rex, \u00e8 un po' meno agile e acrobata.\nSia per il suo essere freddoloso che per il suo carattere curioso e goffo, ha bisogno di una vita strettamente d'appartamento onde evitare di cacciarsi in seri guai. Il Devon \u00e8 un gatto che non ha quasi praticamente muta e quindi necessita di rare spazzolate ogni tanto. Le orecchie, molto grandi, devono essere pulite dal cerume settimanalmente e le unghie vanno anch'esse spuntate regolarmente."}
{"id": "1140040", "revid": "95993", "url": "https://it.wikipedia.org/wiki?curid=1140040", "title": "Yangshi Taijiquan", "text": ""}
{"id": "1140043", "revid": "107743281", "url": "https://it.wikipedia.org/wiki?curid=1140043", "title": "L'uomo della carit\u00e0 - Don Luigi Di Liegro", "text": "L'uomo della carit\u00e0 - Don Luigi Di Liegro \u00e8 una miniserie televisiva in due puntate trasmessa su Canale 5 e su Rete 4.\nTrama.\nLa miniserie tratta la biografia di Don Luigi Di Liegro, un sacerdote italiano che fond\u00f2 la Caritas Diocesana di Roma e ne fu direttore dal 1980, oltre che Delegato Regionale Caritas per il Lazio\nAscolti.\nPer via dei bassi ascolti della prima puntata, la seconda puntata \u00e8 stata trasmessa su Rete 4, sempre in prima serata."}
{"id": "1140049", "revid": "63760", "url": "https://it.wikipedia.org/wiki?curid=1140049", "title": "Talk-box", "text": ""}
{"id": "1140051", "revid": "1699816", "url": "https://it.wikipedia.org/wiki?curid=1140051", "title": "Abra-catastrofe", "text": ""}
{"id": "1140053", "revid": "1699816", "url": "https://it.wikipedia.org/wiki?curid=1140053", "title": "Abra-catastrofe!", "text": ""}
{"id": "1140054", "revid": "63760", "url": "https://it.wikipedia.org/wiki?curid=1140054", "title": "Talk Box", "text": ""}
{"id": "1140057", "revid": "322321", "url": "https://it.wikipedia.org/wiki?curid=1140057", "title": "Odilo Scherer", "text": "Biografia.\nOdilo Pedro Scherer nasce a Cerro Largo, nel Rio Grande do Sul (Brasile), il 21 settembre 1949. Figlio di Edwino Scherer e Francisca Wilma Steffens, \u00e8 discendente di emigrati tedeschi della regione della Saarland.\nIl 7 dicembre 1976 viene ordinato sacerdote dal vescovo Armando C\u00edrio.\nDopo aver frequentato il seminario minore e quello maggiore di Curitiba, prosegue i suoi studi alla Pontificia Universit\u00e0 Cattolica di Paran\u00e1 e successivamente alla Pontificia Universit\u00e0 Gregoriana, dove nel 1991 ottiene il dottorato in Sacra Teologia.\nMinistero episcopale.\nIl 28 novembre 2001 papa Giovanni Paolo II lo nomina vescovo ausiliare di San Paolo, assegnandogli la sede titolare di Novi.\n\u00c8 consacrato il 2 febbraio 2002 dal cardinale Cl\u00e1udio Hummes, arcivescovo metropolita di San Paolo.\nIl 21 marzo 2007 succede proprio al cardinale Hummes nella cattedra arcivescovile di San Paolo.\n\u00c8 creato cardinale da papa Benedetto XVI, nel concistoro del 24 novembre 2007, ricevendo il titolo di Sant'Andrea al Quirinale.\nIl 12 giugno 2008 viene nominato membro della Congregazione per il clero e il 5 gennaio 2011 \u00e8 uno dei primi membri del Pontificio consiglio per la promozione della nuova evangelizzazione.\nNel 2013 partecipa al conclave del 2013 (durante il quale \u00e8 considerato un candidato papabile dagli organi mediatici) che elegge al quinto scrutinio papa Francesco.\nIl 30 novembre 2013 viene nominato membro della Congregazione per l'educazione cattolica.\nDal 15 maggio 2019 \u00e8 primo vicepresidente del Consiglio episcopale latinoamericano.\n\u00c8 parente dello scomparso cardinale Vicente Scherer.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1140058", "revid": "92723", "url": "https://it.wikipedia.org/wiki?curid=1140058", "title": "Costante di Gel'fond", "text": "La costante di Gel'fond \u00e8 un numero trascendente definito come e elevato alla \u03c0,\nPrende il nome dal matematico Aleksandr Osipovi\u010d Gel'fond, che nel 1934 ne prov\u00f2 la trascendenza come conseguenza del suo teorema di Gel'fond.\nLa sua espansione in frazione continua \u00e8\nDimostrazione della trascendenza.\nDalla formula di Eulero si pu\u00f2 ricavare che:\nElevando entrambi i membri alla \"i\", avremo, ricordando che formula_4:\ncio\u00e8\n\"i\" e -2\"i\" sono entrambi numeri algebrici non razionali, e quindi per il teorema di Gel'fond formula_7 non pu\u00f2 essere algebrico.\nCalcolo.\nIl valore della costante di Gel'fond pu\u00f2 essere calcolato rapidamente usando la seguente sequenza:\nL'espressione\nconverge allora rapidamente ad formula_11\nPropriet\u00e0 geometriche.\nIl volume di una sfera di dimensione \"n\" (un'ipersfera) \u00e8 dato da\ndove formula_13 \u00e8 la funzione gamma. Di conseguenza, se si considerano solo le ipersfere di raggio unitario e dimensione pari, si ha che: \nricordando che formula_15 per \"n\" intero. Di conseguenza, sommando questi valori, si ha\nperch\u00e9 il secondo membro \u00e8 l'espansione in serie di Taylor dell'esponenziale."}
{"id": "1140060", "revid": "125668241", "url": "https://it.wikipedia.org/wiki?curid=1140060", "title": "Internazionali d'Italia di tennis (doppio maschile)", "text": "Questo \u00e8 un elenco delle finali del doppio maschile degli Internazionali d'Italia. Il torneo non si \u00e8 svolto dal 1936 al 1949."}
{"id": "1140071", "revid": "395393", "url": "https://it.wikipedia.org/wiki?curid=1140071", "title": "Leon Pancaldo", "text": "Partecip\u00f2, con altri italiani, al primo viaggio di circumnavigazione intorno al mondo sulla nave \"Trinidad\" come nocchiero sotto il comando di Ferdinando Magellano; catturato dai portoghesi alle Molucche durante il viaggio di ritorno, fu a lungo prigioniero.\nBiografia.\nLeon Pancaldo nacque a Savona nel 1482, figlio di Battistina de Reposano (o Repusseno) e Manfrino Pancaldo, un tessitore di panni che era stato in ottimi rapporti con un altro lanaiolo, Domenico Colombo, nel periodo in cui la famiglia di Cristoforo Colombo aveva risieduto nella citt\u00e0 della Torretta.\nGrazie all'esperienza acquisita in giovent\u00f9 compiendo viaggi commerciali nel Mediterraneo per conto del padre (giungendo in Castiglia ed in Portogallo), Leon Pancaldo divenne ben presto un esperto marinaio, in grado di compiere il calcolo astronomico, di conoscere i venti, di identificare la posizione geografica di una nave e di disegnare una carta di navigazione.\nNel 1514 spos\u00f2 Selvaggia Romana, figlia dell'acimatore di panni Antonio Romana.\nNel 1518, dopo la morte dei genitori, da cui eredit\u00f2 la casa con bottega di Via Scarzeria e una villa a Roviasca, sulle alture di Quiliano, Pancaldo si rec\u00f2 in Castiglia. Qui apprese che il Capitano portoghese Ferdinando Magellano stava organizzando una spedizione della durata di due anni per raggiungere le Indie, trovando il passaggio dall'Oceano Atlantico all'Oceano Pacifico. Entusiasta, Pancaldo torn\u00f2 dunque a Savona e sistem\u00f2 tutti i suoi affari, per poter partecipare liberamente a quell'impresa. Nella primavera del 1519 torn\u00f2 quindi a Siviglia e, presentatosi presso la locale Casa de Contratacion, venne arruolato come semplice marinaio sulla \"Trinidad\", la nave ammiraglia.\nLa spedizione di Ferdinando Magellano salp\u00f2 da Sanl\u00facar de Barrameda il 10 agosto 1519. Ne facevano parte cinque navi: la \"Trinidad\", la \"San Antonio\", la \"Concepcion\", la \"Victoria\", e la \"Santiago\", con a bordo, complessivamente, 262 uomini, di cui una trentina di italiani (e, tra essi, oltre al savonese Leon Pancaldo, i savonesi Francesco Piola, Giovanni Gravallo, Martino de Giudici e Agostino Bona).\nNel corso del viaggio, Pancaldo redasse il \", il diario di bordo della spedizione, un documento preziosissimo, insieme alla \" di Antonio Pigafetta, per ricostruire le vicende che portarono alla prima circumnavigazione del globo.\nDopo aver toccato le Canarie e costeggiato l'Africa, le navi traversarono l'Atlantico, giungendo a toccare l'odierna Rio de Janeiro il 13 dicembre successivo. Rimessesi in viaggio il 26 dicembre, esplorarono la foce del Rio della Plata; poi, alla fine del mese di marzo, Ferdinando Magellano ordin\u00f2 una sosta per affrontare l'inverno australe. In questa occasione, egli dovette reprimere una rivolta scoppiata a causa del malcontento tra i marinai. Alla fine di maggio giunse poi una nuova tragedia, con il naufragio della \"Santiago\". Il 24 agosto, finalmente, le navi poterono riprendere il largo. Alcune tempeste, per\u00f2, obbligarono Ferdinando Magellano a una nuova sosta presso la foce del Santa Cruz. Ripreso il mare il 18 ottobre, le quattro navi raggiunsero la Terra del Fuoco, all'estremit\u00e0 meridionale del continente sudamericano. La difficile navigazione fra quegli scogli rocciosi indusse allora il comandante della \"San Antonio\" all'ammutinamento, facendo rientro in Spagna con la nave. Il 28 novembre, alla fine, le tre navi varcarono lo stretto (che da allora prese il nome di Magellano) e iniziarono la traversata dell'Oceano Pacifico. Giunti il 6 marzo alle isole Marianne e poi alle Filippine, gli Spagnoli furono amichevolmente accolti dagli indigeni e poterono far provviste di viveri ed acqua.\nIl 27 aprile Magellano ed un gruppo di marinai sbarcarono a Cebu, nelle Filippine, ma qui giunti si scontrarono con gli uomini di Lapu-Lapu, uno dei due datu della vicina isola di Mactan. Magellano e altri otto caddero uccisi nella battaglia di Mactan e pochi giorni dopo altri ne morirono in un agguato teso loro dal Raja Humabon, re di Cebu. Essendo rimasti soltanto in 114, gli Spagnoli decisero di continuare il viaggio su sole due navi e diedero cos\u00ec alle fiamme la \"Concepcion\" al largo dell'isola di Bohol. Leon Pancaldo, nel frattempo, era diventato pilota della \"Trinidad\".\nNelle settimane successive la \"Trinidad\" e la \"Victoria\" vagabondarono tra le isole, timorose di altri attacchi. Finalmente, l'8 novembre, giunsero alla meta del loro viaggio, le Molucche. Il 18 dicembre gli Spagnoli ripartirono da quelle isole, con le navi cariche di spezie, pronti ad affrontare l'Oceano Indiano e far rientro in Spagna. L'apertura di una grossa falla obblig\u00f2 per\u00f2 la \"Trinidad\" a tornare alle Molucche. Temendo l'arrivo dei Portoghesi, la \"Victoria\" si separ\u00f2 allora dall'altra nave e ripart\u00ec da sola il 21 dicembre successivo. Essa, il 16 maggio 1522, super\u00f2 il Capo di Buona Speranza e, dopo una rocambolesca sosta alle Isole del Capo Verde, riusc\u00ec a raggiungere il porto di Sanl\u00facar de Barrameda il 6 settembre successivo con a bordo soltanto 15 marinai spagnoli.\nI marinai della \"Trinidad\" rimasti alle Molucche, nel frattempo, erano stati fatti prigionieri dai Portoghesi. Leon Pancaldo, insieme ad altri sventurati fu condotto prigioniero a Malacca e poi in India. Dopo esser stati tenuti a Banda e poi a Cochin, vennero poi portati a Lisbona e l\u00ec rinchiusi in una prigione. Poco tempo dopo, finalmente liberati, i soli quattro superstiti della \"Trinidad\" rientrarono in Spagna. E tra essi vi era anche Leon Pancaldo, stremato, ma vivo.\nAlla fine del 1527, finalmente, Leon Pancaldo poteva far ritorno nella sua Savona e ricongiungersi alla moglie Selvaggia che lo attendeva nella casa di Via Scarzeria.\nBench\u00e9 fosse ormai quarantacinquenne, la vita di terra, per\u00f2, non faceva per lui. L'occasione per tentare nuove avventure gli giunse poco tempo dopo. Nel 1529 egli ricevette l'offerta, da parte della Francia, di mettersi a capo di una spedizione diretta alle Molucche. Dopo due viaggi a Parigi, per\u00f2, decise di accettare una controproposta portoghese, impegnandosi a non prestare servizio per i sovrani di altre nazioni, ottenendo in cambio una lauta ricompensa (grazie alla quale, tra l'altro, pot\u00e9 acquistare una casa con torre a Lavagnola, alle porte di Savona, tuttora esistente e che reca il nome \"Pancalda\").\nDopo aver trascorso alcuni mesi nella sua citt\u00e0, nel 1536 Leon Pancaldo si rec\u00f2 in Spagna. Qui accett\u00f2 l'offerta di guidare una spedizione commerciale, organizzata da alcuni armatori genovesi, diretta in Per\u00f9, passando attraverso lo stretto scoperto pochi anni prima da Magellano, al fine di vendere delle merci agli Spagnoli col\u00e0 dimoranti. Nel settembre 1536, a capo della \"Santa Maria\" e della \"Concepcion\", salp\u00f2 dunque da Cadice e, dopo aver toccato le Canarie e costeggiato la Guinea, inizi\u00f2 la traversata dell'Atlantico, raggiungendo quindi il Brasile e poi l'Uruguay. Il 30 novembre 1537, mentre erano dirette verso lo stretto di Magellano, le due navi dovettero abbandonare l'impresa: la \"Concepcion\" s'incagli\u00f2 infatti dopo una manovra azzardata e la \"Santa Maria dovette far ritorno al Rio della Plata, dove giunse il 25 febbraio 1538.\nNei mesi successivi Leon Pancaldo fu costretto all'immobilit\u00e0, dovendo risolvere alcune vertenze giudiziarie a Buenos Aires in cui era rimasto coinvolto.\nMor\u00ec, in circostanze ignote, al Rio della Plata, nel 1540, all'et\u00e0 di 58 anni.\nIn suo ricordo, nei secoli successivi, i savonesi decisero di intitolare a suo nome la piazza prospiciente la trecentesca torre della Quarda, la famosa Torretta che, tuttora, domina la darsena, e l'Istituto Nautico cittadino.\nSempre a Savona, nel quartiere di Lavagnola, alla confluenza fra il Letimbro e il Lavanestro ha sede una seconda torre con villa, detta \"La Pancalda\", che fu dimora del navigatore nel XVI secolo. L'edificio, originariamente dotato di una loggia oggi non pi\u00f9 presente, ha sub\u00ecto un incendio nel 2010 e nel 2012 \u00e8 stato acquisito dall'Associazione Nazionale Alpini di Savona, che l'ha ristrutturato e vi ha trasferito la propria sede."}
{"id": "1140074", "revid": "1522738", "url": "https://it.wikipedia.org/wiki?curid=1140074", "title": "Abracatastrofe", "text": ""}
{"id": "1140077", "revid": "1699816", "url": "https://it.wikipedia.org/wiki?curid=1140077", "title": "Abracatastrofe!", "text": ""}
{"id": "1140078", "revid": "1573940", "url": "https://it.wikipedia.org/wiki?curid=1140078", "title": "Coryphellina exoptata", "text": "Coryphellina exoptata () \u00e8 un mollusco nudibranco della famiglia Flabellinidae.\nDescrizione.\nCorpo di colore viola, rinofori arancio finemente papillati, cerata dello stesso colore del corpo, fatta eccezione per la parte terminale bianco-gialla. Lunghezza fino a 3 centimetri. \nBiologia.\nSi nutre principalmente di idrozoi Halocordylidae e Eudendriidae, di cui immagazzina i nematocisti nella parte terminale dei cerata.\nDistribuzione e habitat.\nIndo-Pacifico occidentale."}
{"id": "1140079", "revid": "1573940", "url": "https://it.wikipedia.org/wiki?curid=1140079", "title": "Doris montereyensis", "text": "Doris montereyensis \u00e8 un mollusco nudibranco della famiglia Dorididae.\nBiologia.\nSi nutre di spugne dei generi \"Halichondria\" (\"Halichondria bowerbanki\", \"Halichondria panicea\"), \"Mycale\" (\"Mycale adhaerens\", \"Mycale lingua\"), \"Suberites\"."}
{"id": "1140083", "revid": "1573940", "url": "https://it.wikipedia.org/wiki?curid=1140083", "title": "Doris odhneri", "text": "Doris odhneri \u00e8 un mollusco nudibranco della famiglia Dorididae.\nBiologia.\nSi nutre di spugne dei generi \"Craniella\", \"Halichondria\" (\"Halichondria panicea\"), \"Mycale\" (\"Mycale adhaerens\", ecc), \"Myxilla\" (\"Myxilla incrustans\") e delle specie \"Haliclona permollis\", \"Hymeniacidon ungodon\", \"Lissodendoryx firma\", \"Stylissa stipitata\", \"Syringella amphispicula\"."}
{"id": "1140084", "revid": "729019", "url": "https://it.wikipedia.org/wiki?curid=1140084", "title": "Chris Dickson", "text": "James Spithill."}
{"id": "1140087", "revid": "1573940", "url": "https://it.wikipedia.org/wiki?curid=1140087", "title": "Halgerda guahan", "text": "Halgerda guahan \u00e8 un mollusco nudibranchio della famiglia Discodorididae.\nDistribuzione e habitat.\nNota solo da Guam."}
{"id": "1140088", "revid": "27745", "url": "https://it.wikipedia.org/wiki?curid=1140088", "title": "M-16", "text": ""}
{"id": "1140092", "revid": "2373", "url": "https://it.wikipedia.org/wiki?curid=1140092", "title": "Trichecus", "text": ""}
{"id": "1140098", "revid": "22475", "url": "https://it.wikipedia.org/wiki?curid=1140098", "title": "Mai dire ...", "text": ""}
{"id": "1140102", "revid": "1543377", "url": "https://it.wikipedia.org/wiki?curid=1140102", "title": "La nausea", "text": "La nausea \u00e8 un romanzo di Jean-Paul Sartre, scritto nel 1932 e pubblicato nel 1938, dopo numerose radicali revisioni (nel 1934, nel 1936 e, infine, nel 1938).\nIn origine l'opera prendeva il titolo di \"Melancholia\", in onore dell'omonima incisione del pittore Albrecht D\u00fcrer. Fu l'editore Gallimard a chiedere all'autore di cambiare il titolo, non ritenendolo sufficientemente \"affabile\" per il pubblico, in \"La nausea\".\nTrama.\nPoich\u00e9 \"La Naus\u00e9e\" non \u00e8 un romanzo nel senso stretto del termine, bens\u00ec una sorta di \"diario filosofico\" del protagonista (Antoine Roquentin), e vista la sua complessit\u00e0 interna, non \u00e8 semplice definirne una trama precisa. Tuttavia, nella prima edizione del libro fu Sartre stesso a cercare di tracciarla, nel tentativo di dare al lettore i dati essenziali della storia e dei personaggi.\nAmbientazione.\n\u00c8 largamente accettato che Bouville, citt\u00e0 fittizia in cui viene ambientato il romanzo, rappresenti Le Havre, in cui Sartre visse e insegn\u00f2 negli anni trenta, gli stessi in cui scrisse \"La Nausea\".\nVisione filosofica.\nSecondo la visione esistenzialista di Sartre, la nausea \u00e8 una dimensione metafisica ed un atteggiamento psicologico nei confronti dell'esistenza. La condizione dell'uomo, che l'autore definisce \"orrore di esistere\" viene intesa, dunque, come solitaria ed angosciosa. Sebbene viva in societ\u00e0, l'individuo \u00e8 solo in ogni istante, e dunque \u00e8 condannato a decidere in modo autonomo come agire. L'esistenzialismo si realizza quindi nella categoria della libert\u00e0 e nella consapevolezza che tale libert\u00e0 dia pi\u00f9 importanza alle nostre azioni. La posizione sartriana espressa nel romanzo non suggerisce per\u00f2 una visione pessimistica della realt\u00e0, bens\u00ec ottimistica, poich\u00e9 concepisce l'uomo come detentore di libert\u00e0 intellettuale e morale."}
{"id": "1140109", "revid": "1318658", "url": "https://it.wikipedia.org/wiki?curid=1140109", "title": "Paolo Cananzi", "text": "Biografia.\nDebutt\u00f2 nel 1980 come conduttore radiofonico. Nel 1986 cominci\u00f2 a farsi conoscere viaggiando per l'Italia con i suoi spettacoli comici in cui usava diapositive e nel 1988 fece la prima apparizione televisiva nel programma di Renzo Arbore \"Doc\" (Raidue). Nel 1990 venne invitato al \"Maurizio Costanzo Show\". Nel 1997 apparve per l'ultima volta in televisione in \"Mai dire gol\" con la Gialappa's Band (Italia Uno). Dal 1998 si dedica esclusivamente alla scrittura.\n\u00c8 compagno dal 1994 dell'attrice Marina Massironi."}
{"id": "1140111", "revid": "38012", "url": "https://it.wikipedia.org/wiki?curid=1140111", "title": "Mille dollari sul nero", "text": ""}
{"id": "1140114", "revid": "1185701", "url": "https://it.wikipedia.org/wiki?curid=1140114", "title": "Tullio Odorizzi", "text": "Biografia.\nNacque a Cles, in Trentino, il quale era parte dell'Impero austro-ungarico, il 20 febbraio 1903.\nLaureato in giurisprudenza nel 1924, ha praticato la professione di avvocato.\nHa fatto parte della Federazione Universitaria Cattolica Italiana.\nHa combattuto nella Guerra d'Etiopia e in Albania. L'8 settembre 1943 fu deportato in Germania, tornando a Trento nel 1945.\nFu nominato sindaco di Trento dal Comitato di Liberazione Nazionale il 21 settembre 1946 al posto di Gigino Battisti che si era dimesso perch\u00e9 era stato eletto all'Assemblea Costituente. Venne rieletto il 18 gennaio 1947. Diede le dimissioni nell'ottobre 1948 per candidarsi alle elezioni regionali. Dovette affrontare il problema della disoccupazione e della mancanza di abitazioni.\nNel 1949 fu costituita la regione Trentino-Alto Adige e Odorizzi ne fu il primo presidente, dal 5 gennaio 1949 al 3 gennaio 1961, per tre legislature. Nelle due successive legislature fu consigliere regionale.\nFu uno strenuo difensore del primo statuto di autonomia approvato dall'assemblea costituente repubblicana e si scontr\u00f2 apertamente con la S\u00fcdtiroler Volkspartei, che voleva un maggiore decentramento a favore dell'Alto Adige, dove la popolazione di lingua tedesca avrebbe potuto contare su una propria maggioranza, mentre all'interno dell'assetto regionale essa fu invece regolarmente messa in minoranza. La Corte Costituzionale, chiamata a dirimere la controversia, accolse pienamente l'interpretazione di Odorizzi. A giudizio della S\u00fcdtiroler Volkspartei Odorizzi sarebbe stato invece corresponsabile della grave crisi che coinvolse l'organismo regionale nel 1956, provocando l'uscita dell'SVP dalla Giunta regionale (con il lancio dello slogan Via da Trento/\"Los von Trient\"), e avrebbe cos\u00ec contribuito al nascere della fase terroristica in Alto Adige che sfoci\u00f2 nella Notte dei fuochi del 1961, una tesi confermata da parte della storiografia.\nIn seguito \u00e8 stato presidente del Consiglio di Amministrazione della Societ\u00e0 Avisio (anni cinquanta), della Federazione dei consorzi cooperativi (1964 - 1976), del Credito fondiario di Roma e dell'Ente nazionale per il credito alle opere pubbliche.\n\u00c8 morto il 7 luglio 1991, all'et\u00e0 di 88 anni.\nNel 2003, a 100 anni dalla sua nascita, si \u00e8 tenuto un convegno a lui dedicato al quale hanno preso parte, tra gli altri, l'allora presidente della Regione Carlo Andreotti e il senatore a vita Giulio Andreotti."}
{"id": "1140120", "revid": "125777439", "url": "https://it.wikipedia.org/wiki?curid=1140120", "title": "Marie Antoinette", "text": "Marie Antoinette \u00e8 un film del 2006 diretto da Sofia Coppola.\nLa pellicola rilegge in chiave pop la vita di corte di Maria Antonietta, sposa di Luigi XVI, re di Francia, dal suo difficile ingresso a Versailles nella primavera del 1770 sino allo scoppio della rivoluzione e al suo trasferimento al Palazzo delle Tuileries il 6 ottobre 1789.\nTrama.\nAustria, 1769. Per suggellare l'alleanza tra Francia e Austria, l'imperatrice Maria Teresa offre in sposa la figlia, la quattordicenne arciduchessa Antoinette, al delfino di Francia Luigi Augusto, futuro Luigi XVI. Dopo la \"consegna della sposa\" presso Schuttern sul Reno nel 1770, nella quale Antoinette viene spogliata di tutto ci\u00f2 che rappresentava la sua vita austriaca (compreso il suo cagnolino) e viene presentata ufficialmente al fidanzato Luigi Augusto, il ministro degli affari esteri Choiseul e il resto della famiglia, diventa cos\u00ec la delfina di Francia Maria Antonietta.\nSotto lo scrutinio dell'intera corte, la delfina si trasferisce nei suoi appartamenti a Versailles, dove inizia il suo difficile rapporto con l'aristocrazia, i costumi e l'etichetta francesi. Il suo matrimonio non consumato, e quindi l'apparente incapacit\u00e0 di Maria Antonietta di dare vita ad un erede, peggiorano la sua posizione all'interno della corte.\nPer sfuggire ai pettegolezzi e alle dicerie di corte, Maria Antonietta si rifugia nelle amicizie, come quella con la giovane principessa di Lamballe e la duchessa di Polignac, e negli svaghi raffinati. Durante una festa in maschera conosce il conte Hans Axel von Fersen, capitano delle guardie svedesi.\nNel 1774, re Luigi XV muore e Luigi Augusto e Maria Antonietta diventano i nuovi regnanti di Francia. Mentre Maria Antonietta continua il suo eccessivo stile di vita, il re si prepara a spedire aiuti alla rivoluzione americana. Per risolvere la questione del talamo coniugale, in aiuto alla coppia reale arriva il fratello di Maria Antonietta, l'imperatore Giuseppe II, e, sotto la guida dei suoi consigli, il matrimonio viene finalmente consumato e Maria Antonietta d\u00e0 alla luce la principessa Maria Teresa.\nDopo la nascita della figlia la regina abbandona le feste e la vita di corte e si ritira con pochi intimi nella pi\u00f9 modesta residenza del Petit Trianon, dove inizia una vita pi\u00f9 sobria e campestre. Qui riprende la sua relazione adulterina con il capitano Fersen, che viene interrotta dalla partenza per il fronte del capitano: ci\u00f2 segna il suo ritorno a Versailles, dove d\u00e0 alla luce l'atteso delfino di Francia, Luigi Giuseppe.\nL'impegno francese nella guerra americana grava pesantemente sulla popolazione francese, producendo un malcontento indirizzato perlopi\u00f9 verso il capro espiatorio di Maria Antonietta, la quale viene accusata di star portando la Francia alla bancarotta con la sua lussuria e il suo sperpero di denaro; contro di lei si diffondono sempre pi\u00f9 frequentemente grotteschi libelli scandalistici e pornografici. Dopo la presa della Bastiglia, mentre parenti e amici iniziano a fuggire dal Paese, Maria Antonietta e Luigi XVI decidono di rimanere a Versailles. L'agitazione popolare culmina quando una notte di ottobre una folla inferocita penetra nella reggia con l'intenzione di assassinare la regina; i ribelli ottengono cos\u00ec che la coppia reale e il resto della corte si trasferisca a Parigi.\nProduzione.\nAlla produzione fu concesso un accesso senza precedenti alla Reggia di Versailles per le riprese del film.\nLe riprese si svolsero principalmente a Versailles (inclusi il Petit Trianon e l'Hameau de la Reine) e presso l'Op\u00e9ra di Parigi; alcune scene furono girate a Vaux-le-Vicomte, Ch\u00e2teau de Chantilly, H\u00f4tel de Soubise e al Belvedere a Vienna.\nMilena Canonero e sei assistenti designer si occuparono della creazione dei vari costumi. Quasi tutte le scarpe sono state disegnate e prodotte da Manolo Blahnik, mentre centinaia di parrucche furono realizzate dall'azienda Rocchetti &amp; Rocchetti. Come rivelato nel documentario \"Making of\" incluso nella versione in DVD del film, il look del Conte von Fersen fu ispirato dalla rockstar anni ottanta Adam Ant.\nColonna sonora.\nLa colonna sonora \u00e8 divisa in due dischi. Il metodo di suddivisione \u00e8 principalmente \"musica moderna\" e \"musica classica\". Ci sono per\u00f2 eccezioni (come ad esempio il \"Concerto in sol maggiore\" del CD 1 o \"Fools Rush In\" nel 2), e non \u00e8 quindi da considerare che il primo disco abbia solo musica nuova mentre il secondo ne abbia solo di antica.\nPer quello che riguarda la musica moderna sono stati scelti brani rock e pop degli anni ottanta e odierni di gruppi indie. Questa scelta rende infatti il film molto interessante (ricordando scene come quella con sottofondo \"I Want Candy\" dei Bow Wow Wow, in cui si esibiscono gli eccessi della vita di Maria Antonietta e delle amiche) e dando un'idea di Maria Antonietta e della corte, secondo ci\u00f2 che ha affermato la Coppola, come fossero icone pop.\nLa musica classica \u00e8 spesso composta da brani antichi, spesso solo per pianoforte o per clavicembalo. Tuttavia alcuni brani sono composizioni dei maggiori esponenti di musica elettronica contemporanea. \u00c8 importante anche questa colonna sonora, perch\u00e9 rende l'idea di ci\u00f2 che era in auge all'epoca. Alcune scene sono infatti anche girate all'Op\u00e9ra di Parigi, in cui vengono riprese opere liriche, una forma di teatro molto diffusa e apprezzata nel '700, e in una scena, in cui si festeggia il compleanno della regina, Yolande de Polignac racconta quanto sia rimasta incantata dalle \"Nozze di Figaro\" e di quanto l'abbiano divertita, oltre che affermare che le donne di Parigi, anch'esse incantate dall'opera di Mozart, si facevano scrivere i versi sui ventagli. Ancora una volta abbiamo una testimonianza di quanto la musica fosse ben apprezzata da borghesi e aristocratici del tempo.\nDisco 1:\nDisco 2:"}
{"id": "1140121", "revid": "767487", "url": "https://it.wikipedia.org/wiki?curid=1140121", "title": "1000 dollari sul nero", "text": "1000 dollari sul nero \u00e8 un film western del 1966 diretto da Alberto Cardone (accreditato come Albert Cardiff). In questo film il personaggio di Sartana \u00e8 interpretato da Gianni Garko.\nIl film, all'interno del filone degli spaghetti western, \u00e8 famoso per essere il primo in cui compare il personaggio di Sartana, un pistolero che fu inserito in molte altre pellicole del genere e fu interpretato a volte da Gianni Garko ed altre da George Hilton.\nL'appellativo \"Sartana\" fu utilizzato anche in numerosi altri film dove il personaggio non aveva nessuna caratteristica dell'originale eccetto il nome.\nTrama.\nJohnny Linston torna a Campos, sua citt\u00e0 natale, dopo 12 anni passati ingiustamente in prigione per l'assassinio di Edward Rogers. Giunto in paese, si accorge subito che le cose sono cambiate: suo fratello Sartana, tiranneggia Campos e le piccole citt\u00e0 circostanti, derubando continuamente le famiglie. Inoltre Sartana ha stuprato e rapito la donna di Johnny, Manuela, e tiene prigioniero Jerry, il fratello sordomuto di Manuela. Johnny cerca di spaventare Sartana, tendendogli delle trappole e uccidendo alcuni suoi collaboratori, e spera di convincerlo a non razziare pi\u00f9 i paesi. Quando il fratello rifiuta ogni tipo di patto, sprona per\u00f2 i paesi ad unirsi, e a combattere contro Sartana. \nIl giudice Waldorf (lo stesso giudice che lo mand\u00f2 in galera per l'omicidio commesso da suo fratello) \u00e8 in combutta con Sartana e getta fango su Johnny per convincere la cittadinanza a continuare a pagare i tributi al bandito. Johnny inizia cos\u00ec una sua guerra personale insieme a Jerry, il sordomuto, che dimostra una insperata abilit\u00e0 con gli esplosivi. Sartana allora, decide di tendere una trappola al fratello: rapisce infatti Joselita Rogers dicendo che l'ucciderebbe se Johnny non si recasse nel suo accampamento. Fiutando la trappola, Johnny si reca all'accampamento imbottito di esplosivo e riesce a minacciare il fratello mettendo in salvo la ragazza. Lui per\u00f2 resta nelle mani di Sartana che comunque non riesce ad uccidere quello che considera il suo stesso sangue e ordina l'omicidio ad alcuni suoi sicari. Johnny tuttavia riesce a liberarsi dai suoi aguzzini e torna in citt\u00e0 per spronare ancora una volta i suoi concittadini; ancora una volta il giudice impedisce che le parole di Johnny sortiscano l'effetto desiderato. \nSartana intanto, venuto a sapere che Johnny \u00e8 ancora vivo, mette a ferro e fuoco la piccola citt\u00e0. Quando comincia a credere che il giudice lo stia tradendo, Sartana uccide anche lui e la cittadinanza capisce che i due erano segretamente in combutta. Di fronte alla verit\u00e0, le loro coscienze si risvegliano dando vita a una guerra sanguinosa contro i pistoleri di Sartana. Sartana ordina il ritiro, ma trova la strada sbarrata da Johnny, che obbliga il fratello a scontrarsi a duello. Non potendo evitare lo scontro, Sartana abbraccia il fratello un'ultima volta, e si allontana da lui mettendosi in posizione per il duello. Johnny ferisce ad una spalla Sartana, graziandolo, ma quando questi con l'altra mano cerca di prendere un'altra pistola, Manuela, vendicandosi dei soprusi ricevuti, lo uccide con una fucilata.\nJohnny, emotivamente distrutto per aver contribuito all'uccisione di suo fratello, mette il cadavere sul suo cavallo e si allontana dalla citt\u00e0.\nIl film si conclude con una citazione della Bibbia: \"Non odiare il tuo fratello nel tuo cuore, e non levarti contro il tuo sangue. Levitico, XIX\"\nIl titolo \"1000 dollari sul nero\" fa riferimento ad una collana dal valore di circa 1000 dollari che Sartana regala a sua madre, vestita, appunto di nero. Johnny che assiste alla scena, provocatoriamente istiga il fratello dicendogli: \"L'hai strappata dal collo di un cadavere?\".\nProiezione.\nIl film usc\u00ec in Italia il 18 dicembre 1966."}
{"id": "1140122", "revid": "767487", "url": "https://it.wikipedia.org/wiki?curid=1140122", "title": "Ahlefeld", "text": "Ahlefeld \u00e8 un ex comune tedesco del circondario di Rendsburg-Eckernf\u00f6rde nella regione dello Schleswig-Holstein. Ha circa 170 abitanti.\nDal 1\u00ba marzo 2008 si \u00e8 fuso con Bistensee istituendo cos\u00ec il nuovo comune di Ahlefeld-Bistensee."}
{"id": "1140128", "revid": "1186766", "url": "https://it.wikipedia.org/wiki?curid=1140128", "title": "Martellina", "text": "La martellina \u00e8 un utensile simile al martello impiegato in scultura e in falegnameria.\nScultura.\nIn scultura, la martellina \u00e8 stata impiegata fin dall'epoca preistorica per ottenere petroglifi; alcune delle massime raccolte mondiali di incisioni rupestri eseguite a martellina si trovano nella regione alpina: la Valle delle Meraviglie (Monte Bego, Alpi Marittime) e, soprattutto, le Incisioni rupestri della Val Camonica.\nFalegnameria.\n\u00c8 composta da un manico solitamente in legno, inserito in una testa metallica che ricorda la forma di un martello. La differenza sostanziale \u00e8 che la coda, ovvero la parte pi\u00f9 sottile della testa \u00e8 piatta e molto larga (8/10 cm circa ).\nViene utilizzata per stendere l'impiallacciatura o foderina in legno pregiato sopra la superficie da placcare o rimessare. Una volta veniva utilizzata diffusamente per l'incollaggio con colla animale, a caldo, premendo con la coda sull'impiallacciatura appoggiata sul pezzo spalmato di colla. La pressione e il lento movimento in avanti della martellina, schiacciava il sottile strato di legno e lo faceva aderire al supporto."}
{"id": "1140132", "revid": "117131180", "url": "https://it.wikipedia.org/wiki?curid=1140132", "title": "Kerkouane", "text": "Kerkouane \u00e8 la denominazione attuale del luogo in cui si trovava una citt\u00e0 punica, nel nord-est della Tunisia, sulla penisola di Capo Bon. Ebbe un'esistenza di almeno 400 anni, fu probabilmente abbandonata durante la prima guerra punica (all'incirca nel 250 a.C.) e non venne ricostruita dai Romani.\nKerkouane, un po' fuori dalle piste battute, contiene notevoli rovine risalenti all'epoca dell'antica Cartagine. Gli scavi hanno portato alla luce rovine risalenti al III e IV secolo a.C.\nDell'insediamento rimangono i muri di alcune case e l'argilla intonacata sulle facciate. Le case vennero costruite seguendo una sorta di piano regolatore, con un sofisticato sistema di pianificazione territoriale.\nSono ancora presenti alcune colonne di un antico santuario dove sono stati rinvenuti anche frammenti di un mosaico. Sono poi visibili marciapiedi, soglie delle porte d'ingresso e pavimenti decorati con mosaici. Gli archeologi sono ancora al lavoro a Kerkouane anche se le parti pi\u00f9 interessanti del complesso sono probabilmente quelle gi\u00e0 messe in luce.\nKerkouane fu una delle pi\u00f9 importanti citt\u00e0 fenicio-puniche, insieme a Cartagine, Hadrumetum (la moderna Susa) e Utica.\nAttrazioni.\nL'UNESCO inser\u00ec Kerkouane e la sua necropoli tra i Patrimoni dell'umanit\u00e0 nel 1985, citando tra le motivazioni il fatto che costituisce l'unico esempio di citt\u00e0 fenicio-punica ad essere sopravvissuta."}
{"id": "1140145", "revid": "78273", "url": "https://it.wikipedia.org/wiki?curid=1140145", "title": "Benetton Rugby Treviso/Rosa 2005-2006", "text": ""}
{"id": "1140157", "revid": "1543377", "url": "https://it.wikipedia.org/wiki?curid=1140157", "title": "Oreste Emanuelli", "text": "Biografia.\nOreste Emanuelli nacque in una famiglia di contadini nella frazione di Priorato del comune di Fontanellato, in provincia di Parma, il 18 aprile 1893. Fin da giovane altern\u00f2 la sua attivit\u00e0 di pittore con il lavoro nei campi trovando il tempo per l'impegno scolastico nei corsi serali della scuola di Borgo San Donnino. Nel 1910 si iscrisse all'istituto di belle arti Paolo Toschi di Parma e frequent\u00f2 i corsi di Paolo Baratta e Daniele de Strobel. Interruppe gli studi, peraltro saltuari, durante il primo conflitto mondiale per riprenderli successivamente.\nNel 1920 soggiorn\u00f2 a Parigi per studiare l'impressionismo, ma non vi rest\u00f2 a lungo. Tornato a Borgo San Donnino continu\u00f2 il lavoro di contadino e si dedic\u00f2 alla pittura paesaggistica, riserv\u00f2 attenzione al ritratto che affront\u00f2 in modo molto personale, integrando la figura al paesaggio della sua campagna.\nNel 1931 tenne la sua prima esposizione personale a Milano alla Galleria del Milione. \nNel 1974 don\u00f2 una raccolta di circa 1.400 opere al comune di Fidenza. Tre anni dopo, il 22 ottobre 1977, mor\u00ec e fu sepolto a Fornio, frazione di Fidenza.\nLe opere.\nLe opere donate al comune di Fidenza costituiscono il cosiddetto \"Fondo Oelli\", Oreste Emanuelli si firmava Oelli nei suoi dipinti. La raccolta \u00e8 conservata in parte nella quadreria Emanuelli all'interno della \"Biblioteca Michele Leoni\".\nAlcuni dei suoi paesaggi invernali: \"Castellina parmense\", \"Ca' de' Lupi\", \"La casa rosa\", \"L'albero dell'impiccato\", \"Valle alta\", \"Quercia solitaria\", \"Madonnina di Cisiolo\", \"Primavera\", \"Veduta di Colorno\", \"Castagni\", \"Castello di Vigoleno\", \"Contadina al lavoro nei campi\", \"Autunno\", \"Ciliegi in fiore\", \"Paesaggio salsese\", \"Tra i pioppi\", \"Panorama di Roncole\", \"La quiete dopo la tempesta\", \"Pugnetolo di Corniglio\", \"Villa Verdi in Sant'Agata\", \"Alba in campagna\"."}
{"id": "1140165", "revid": "767487", "url": "https://it.wikipedia.org/wiki?curid=1140165", "title": "Alo Mattiisen", "text": "Alo Mattiisen si \u00e8 diplomato al conservatorio di Tallinn nel 1984 come insegnante di musica, e come compositore nel 1988.\nIn patria \u00e8 riconosciuto come il cantante dell' e il pi\u00f9 seguito cantautore della fine degli anni ottanta. Alcune sue melodie incarnano il sentire patrio estone ed alcune di queste sono il simbolo della Rivoluzione cantata.\nLa canzone \"Isamaa ilu hoieldes\" \u00e8 l'opera pi\u00f9 rappresentativa di Alo Mattiisen ed \u00e8 considerata l'inno spirituale dell'Estonia."}
{"id": "1140169", "revid": "1305772", "url": "https://it.wikipedia.org/wiki?curid=1140169", "title": "Campionati mondiali di canoa/kayak discesa 1993", "text": "Le prove di discesa si svolsero la settimana antecedente le prove di slalom dei Campionati mondiali di canoa/kayak slalom 1993 su un percorso naturale lungo il torrente Noce con difficolt\u00e0 di 3/4 grado per la lunghezza di 3\u00a0km.\nLa partenza era posta nel paese di Croviana, mentre l'arrivo era in localit\u00e0 Contre di Caldes."}
{"id": "1140171", "revid": "8860446", "url": "https://it.wikipedia.org/wiki?curid=1140171", "title": "Han Ching-tang", "text": ""}
{"id": "1140173", "revid": "8860460", "url": "https://it.wikipedia.org/wiki?curid=1140173", "title": "Mei hua chuan", "text": ""}
{"id": "1140175", "revid": "8860476", "url": "https://it.wikipedia.org/wiki?curid=1140175", "title": "Mei hua quan", "text": ""}
{"id": "1140177", "revid": "8860495", "url": "https://it.wikipedia.org/wiki?curid=1140177", "title": "Mei hua zhuang", "text": ""}
{"id": "1140179", "revid": "1714743", "url": "https://it.wikipedia.org/wiki?curid=1140179", "title": "Alberto d'Austria", "text": "Biografia.\nI primi anni.\nSesto figlio dell'imperatore Massimiliano II e di Maria di Spagna, figlia a sua volta di Carlo V, Alberto d'Austria era fratello degli imperatori Rodolfo II e Mattia. Venne educato in Spagna, presso la corte di suo zio Filippo II, che volle avviarlo alla carriera ecclesiastica.\nLa carriera ecclesiastica.\nAll'et\u00e0 di diciassette anni il 3 marzo 1577, papa Gregorio XIII lo nomin\u00f2 cardinale del titolo di Santa Croce in Gerusalemme \"ex peculiari gratia\". Il suo possesso di una carica presbiteriale pur non avendo ricevuto gli ordini sacerdotali fu possibile dal momento che Alberto venne ritenuto dalla Santa Sede \"presbyter destinatus\" ovvero nato nella sacralit\u00e0 della famiglia imperiale e quindi predestinato al sacerdozio. Malgrado questa sua nomina, ad ogni modo, Alberto d'Austria non prese parte ai conclavi svoltisi tra il 1585 ed il 1592.\nVenne inviato come legato \"a latere\" con facolt\u00e0 di Nunzio apostolico e \"Grande Inquisitore\" in Portogallo e nel 1585 Filippo II, di cui Alberto fu sempre un fedele sostenitore, lo nomin\u00f2 vicer\u00e9 di quella nazione (ricopr\u00ec la carica fino al 1595).\nPur non avendo mai ricevuto gli ordini sacri, il 7 novembre 1594 papa Clemente VIII lo elesse vescovo titolare di Filippi e lo nomin\u00f2 coadiutore, con diritto di successione, dell'arcidiocesi di Toledo: il cardinale Gaspar de Quiroga y Vela mor\u00ec il 12 febbraio successivo ed Alberto gli succedette nella carica di primate di Spagna. Non ricevette comunque l'ordinazione episcopale.\nLa rinuncia al cardinalato ed il governatorato dei Paesi Bassi.\nAlla morte del fratello maggiore Ernesto, governatore dei Paesi Bassi spagnoli, Filippo II nomin\u00f2 Alberto al suo posto: l'arciduca part\u00ec da Barcellona il 28 agosto del 1595 e prese possesso delle dieci province cattoliche delle Diciassette Province l'11 febbraio 1596. Si trov\u00f2 ben presto a dover fronteggiare le forze alleate francesi, inglesi e delle Province Unite, ma riusc\u00ec a strappare Calais e Ardres alla Francia e Hulst ai fiamminghi protestanti.\nSeppur riluttante, il 31 luglio 1598 rinunci\u00f2 al cardinalato e agli altri benefici ecclesiastici per sposare sua cugina, l'infanta Isabella Clara Eugenia, figlia di Filippo II: il matrimonio venne celebrato per procura a Ferrara da papa Clemente VIII il 17 dicembre 1598.\nAlberto assunse cos\u00ec la carica di principe sovrano dei Paesi Bassi meridionali con i titoli di duca di Brabante, Limburgo, Lussemburgo e Gheldria, Conte delle Fiandre, di Artois, Borgogna, Hainaut e Namur. Lo stato gli venne concesso in sovranit\u00e0 personale (pur sotto l'egida della Spagna e quindi dell'Impero asburgico) come dote di nozze concessa da Filippo II a patto che se la coppia non avesse avuto figli (cosa che poi avvenne), i Paesi Bassi meridionali sarebbero tornati alla corona reale spagnola.\nFu lui che nel 1609 concluse la tregua dei dodici anni con le Province Unite dopo aver tentato ripetute volte con la diplomazia e persino con la forza di riannettere le province dei Paesi Bassi ai domini asburgici.\nPrendendo residenza stabile nei Paesi Bassi meridionali ed installandovi una propria corte, Alberto d'Austria divenne protettore di letterati e artisti, tra i quali Pieter Paul Rubens che dipinse per lui un famoso trittico con la moglie e la Vergine Maria. Egli si serv\u00ec dell'arte in particolar modo e del suo passato di chierico per rafforzare la presenza del cattolicesimo nell'area che ancora oggi sono in gran parte cattoliche.\nAlberto mor\u00ec il 16 luglio 1621 a Bruxelles e venne sepolto di fronte all'altare maggiore della chiesa dei Santi Michele e Gudula della citt\u00e0. La sua tomba venne distrutta durante la rivoluzione francese. Essendo privo di eredi diretti, i suoi territori tornarono agli Asburgo di Spagna."}
{"id": "1140180", "revid": "33277", "url": "https://it.wikipedia.org/wiki?curid=1140180", "title": "Alberto VII d'Asburgo", "text": ""}
{"id": "1140183", "revid": "1543377", "url": "https://it.wikipedia.org/wiki?curid=1140183", "title": "Malizia", "text": "Malizia \u00e8 un film del 1973 diretto da Salvatore Samperi, interpretato da Laura Antonelli e girato ad Acireale.\nCon un sorprendente incasso di oltre 5 miliardi di lire, \u00e8 stata una delle pi\u00f9 fortunate commedie sexy all'italiana, il modello per innumerevoli pellicole successive, il maggior successo economico di Samperi e l'affermazione della Antonelli a icona erotica del decennio.\nTrama.\nAcireale, fine anni cinquanta. Il commerciante di tessuti Ignazio La Brocca, rimasto vedovo con tre figli da crescere, trova nella domestica Angela La Barbera, assunta dalla defunta moglie e arrivata da loro il giorno stesso del funerale della moglie, la donna ideale da sposare: un perfetto angelo del focolare, dai modi pudichi e dal corpo procace.\nL'attraente domestica suscita per\u00f2 anche l'interesse dei due figli pi\u00f9 grandi. Mentre il maggiore, il diciottenne Antonio, dopo aver visto respinte le sue insistenti attenzioni e aver scoperto le mire del padre si fa da parte, il quattordicenne Nino, profondamente infatuato della donna, le fa una corte incessante e ne ostacola il matrimonio con il padre, gi\u00e0 osteggiato dall'arcigna nonna paterna, inventandosi le apparizioni del fantasma della madre defunta.\nIn una notte di tempesta, in assenza del \"promesso sposo\" Ignazio, recatosi dalla madre per ottenerne il benestare al matrimonio, Angela, esasperata dalla serie crescente di giochi erotici a cui Nino l'ha costretta, cede infine ai desideri del ragazzo e si concede completamente a lui. Una volta soddisfatta la propria ossessione adolescenziale, Nino abbandona ogni interferenza e il matrimonio, cos\u00ec \"benedetto\", pu\u00f2 essere celebrato.\nProduzione.\nGirato ad Acireale (alcune scene presso il Castello Scammacca), Samperi propose il film per due anni ai maggiori produttori nonch\u00e9 ad attori di primo piano come Tognazzi e Manfredi, senza esito.\nIl produttore Clementelli avrebbe voluto come protagonista Mariangela Melato, ma Samperi spinse per prendere la Antonelli, che aveva appena girato \"Il merlo maschio\", film nel quale l'attrice, che si mostra in generosi nudi, appare al vertice della sua bellezza.\nIncassi.\nIn Italia fu il terzo film per incassi della stagione cinematografica 1972/73 dietro \"Il padrino\" e \"Ultimo tango a Parigi\".\n\"Malizia\" detiene ad oggi l'undicesimo posto nella classifica dei film italiani pi\u00f9 visti di sempre con spettatori.\nCollegamenti ad altri film.\nNella scena in cui il padre di Nino (Turi Ferro) va a prendere il figlio a scuola per poi portarlo a mangiare un cannolo, durante un dialogo tra i due in cui Nino rifiuta il motorino che il padre aveva intenzione di comprargli (probabilmente \u00e8 un segno che tra i due \u00e8 nata una certa competizione), tra i due passa un trenino, allusione nel linguaggio di Alfred Hitchcock alla passione sessuale e alla lussuria, che effettivamente li sta allontanando.\nL'anno dopo il successo di \"Malizia\", Samperi ha tentato di replicarlo con \"Peccato veniale\", in cui ha riproposto gli stessi interpreti (Antonelli e Momo), gli stessi sceneggiatori (Jemma e Parenzo) e lo stesso autore della colonna sonora (Fred Bongusto).\nNel 1991, a distanza di quasi vent'anni, ne \u00e8 stato realizzato un sequel, \"Malizia 2mila\", con lo stesso regista e gli stessi attori protagonisti; tuttavia un film giudicato \"patetico e imbarazzante\", rivelatosi un fiasco al botteghino. "}
{"id": "1140187", "revid": "770813", "url": "https://it.wikipedia.org/wiki?curid=1140187", "title": "Alenia Aermacchi M-346 Master", "text": "LAlenia Aermacchi M-346 Master \u00e8 un aereo da addestramento militare transonico. \u00c8 basato su sviluppi successivi a un'iniziale joint venture tra lo Yakovlev Design Bureau di Mosca e l'allora Aermacchi, che si allearono per l'evoluzione del prototipo Yakovlev-Aermacchi 130.\nStoria.\nSviluppo.\nNel 1993, l'Aermacchi firm\u00f2 un accordo per collaborare con la Yakovlev sul nuovo aereo d'addestramento, che quel costruttore stava sviluppando per l'aeronautica militare della Federazione Russa. L'aereo, frutto di quella collaborazione, effettu\u00f2 il primo volo nel 1996 e fu portato l'anno successivo in Italia per esplorare la possibilit\u00e0 di proporlo come sostituto dell'Aermacchi MB-339, in servizio presso le scuole di volo dell'Aeronautica Militare dal 1979.\nAll'epoca l'aereo veniva commercializzato come Yak/AEM-130, ma nel 1999 differenze nelle priorit\u00e0 stabilite dai piani industriali dei due costruttori portarono alla fine della partnership e ogni industria prosegu\u00ec lo sviluppo in modo indipendente: l'Aermacchi con il suo M-346 e la Yakovlev con lo Yak-130. L'azienda italiana rimase titolare dei diritti di commercializzazione del velivolo per tutto il mondo, tranne la Russia e le altre nazioni della Comunit\u00e0 degli Stati Indipendenti. La Yakovlev ha portato avanti lo sviluppo della sua versione in collaborazione con la Sokol Aircraft-Building Plant.\nL'M-346 \u00e8 un velivolo largamente modificato rispetto all'aereo che la \"joint venture\" stava producendo e adotta sistemi ed equipaggiamenti esclusivamente di produzione occidentale. Il primo prototipo fu presentato il 7 giugno 2003 ed effettu\u00f2 il primo volo il 15 luglio 2004.\nNel gennaio 2005, il ministro della difesa greco ha firmato un memorandum d'intesa (\"Memorandum of Understanding - MOU\") per diventare un partner del programma e nel 2006 l'Aermacchi ha firmato un accordo di cooperazione industriale con la Hellenic Aerospace Industry.\nNel luglio 2007, l'M-346 si \u00e8 portato in volo negli Emirati Arabi Uniti per una campagna di prove in condizioni di alta temperatura e per una valutazione operativa da parte della United Arab Emirates Air Force. La trattativa per la fornitura di 48 aeromobili alla forza aerea emiratina si interruppe nel 2011.\nNel marzo 2008 \u00e8 stata la volta della cilena ENAER, in occasione del salone aeronautico FIDAE di Santiago del Cile, di firmare un memorandum d'intesa con l'azienda, divenuta nel frattempo Alenia Aermacchi.\nIl 10 aprile 2008 \u00e8 stato presentato un ulteriore prototipo nella configurazione finale per la produzione, definita \"Industrial Baseline Configuration\", caratterizzata da un nuovo carrello d'atterraggio, un nuovo aerofreno e un numero maggiore di parti realizzate in materiale composito.\nNel maggio successivo la Boeing ha firmato a sua volta un memorandum per una cooperazione nel marketing, vendite, addestramento e supporto dei due addestratori Aermacchi: l'M-346 e l'M-311.\nL'8 luglio il primo esemplare di pre-serie effettua il primo volo e il 18 dicembre il velivolo, pilotato dal capo collaudatore Quirino Bucci, raggiunge la velocit\u00e0 massima di Mach 1,15 ( km/h), superando per la prima volta la barriera del suono e con ci\u00f2 risultando il secondo aereo interamente progettato e costruito in Italia a ottenere questo risultato, dopo l'Aerfer Sagittario II nel 1956.\nLa scelta dal nome.\nIl 20 ottobre 2008 Alenia Aermacchi aveva indetto una concorso online per assegnare un nome all'M-346. Una commissione composta dal management di Finmeccanica, Alenia Aeronautica e Alenia Aermacchi, scelse fra le pi\u00f9 di 4000 proposte ricevute il nome \"Master\", premiando con un volo sull'aereo il vincitore del concorso, Mauro Petrolati. La commissione selezion\u00f2 il nome \"Master\", avendolo ritenuto un termine internazionale che sintetizza l'M-346 come strumento ideale per insegnare a volare ai futuri piloti dei caccia di ultima generazione e contemporaneamente come il livello massimo di istruzione raggiungibile da un allievo.\n\u00c8 da notare che il nome \"Master\", il quale secondo il regolamento doveva essere inedito nel mondo dell'aeronautica, \u00e8 stato in realt\u00e0 precedentemente utilizzato dall'addestratore britannico con motore a elica Miles Master dell'epoca della seconda guerra mondiale, e quindi, a rigore, non avrebbe dovuto essere scelto.\nL'ordine da parte dell'Aeronautica Militare.\nSin dal giugno 2007, nel corso del secondo governo Prodi, l'allora Sottosegretario alla Difesa Giovanni Lorenzo Forcieri, diede conto dell'intenzione di acquistare 14 esemplari di M-346 per l'Aeronautica Militare, completi del relativo supporto logistico. L'impegno di spesa venne preventivato in circa 400 milioni di euro, che furono stanziati l'anno seguente dal governo successivo, con la legge finanziaria del 2008, in conto al Ministero dello sviluppo economico.\nAl salone parigino di Le Bourget di met\u00e0 giugno 2009 \u00e8 stato annunciato l'acquisto da parte dell'Aeronautica Militare di sei aerei, con un'opzione per ulteriori nove, e che il contratto relativo al supporto logistico \u00e8 in via di definizione. La Direzione Generale degli Armamenti Aeronautici (ARMAEREO) ha reso noto che l'aereo \u00e8 stato classificato come T-346. Successivamente, l'Aeronautica Militare di Singapore ha firmato un contratto per la fornitura di dodici velivoli.\nIn seguito, l'Aeronautica Militare ha confermato l'intenzione di acquisire un primo lotto di quindici Master, secondo un piano di consegne che non prevede una produzione intensiva, da impiegare come addestratori avanzati. Il 18 giugno 2009 Alenia Aermacchi ha annunciato di aver ricevuto l'ordine per i primi sei velivoli, con una opzione per altri nove.\nIl 21 dicembre 2010, a Venegono, sono stati presentati i primi due esemplari dei sei ordinati, designati dall'Aeronautica Militare come \"T-346A\".\nIl 7 agosto 2014 i primi due piloti del 61\u00ba Stormo hanno concluso con successo il corso di formazione per volare sul T-346.\nIl 22 marzo 2016 viene annunciato il contratto di nove esemplari oltre ai nove gi\u00e0 ordinati in precedenza. Le consegne dei nuovi velivoli inizieranno a partire dal 2016 per essere completate entro il 2018.\nLa vittoria in Israele.\nIl 16 febbraio 2012 il Ministero della Difesa israeliano ha annunciato di aver selezionato gli M-346 Master per sostituire i 30 TA-4 Skyhawk ancora in dotazione come aerei addestratori nell'Heyl Ha'Avir. Anche in questo caso l'M-346 ha avuto la meglio nei confronti del \"rivale\" sudcoreano KAI T-50 Golden Eagle, che era stato valutato da Israele nella gara per l'acquisizione del nuovo addestratore avanzato.\nIl 19 luglio 2012 Finmeccanica ha sottoscritto i contratti, per un ammontare di 932 milioni di dollari, per la fornitura da parte di Alenia Aermacchi di trenta addestratori M-346. L'accordo ha un valore complessivo - che include velivoli, motori, manutenzione, logistica, simulatori e addestramento - di 932 milioni di dollari. In pratica si \u00e8 trattato di grosso accordo di scambio, poich\u00e9 l'Italia ha acquistato due aerei da allerta radar IAI Gulfstream G550CAEW e un satellite militare ottico OPTSAT-3000. Il 20 marzo 2014 \u00e8 avvenuto il roll out del primo esemplare. Le consegne sono iniziate nell'estate 2014 e tutti i velivoli sono stati consegnati entro giugno 2016.\nL'ordine polacco.\nLa Polonia ha selezionato il velivolo come suo nuovo jet d'addestramento avanzato. La firma del contratto, per otto velivoli con il relativo supporto tecnico (e un'opzione per altri quattro), \u00e8 avvenuta il 27 febbraio 2014.\nLa consegna dei primi due esemplari di M-346 Master, ribattezzati Bielik, \u00e8 avvenuta nel novembre 2016, tuttavia sono stati evidenziati dei problemi software per la simulazione dell'utilizzo delle armi in dotazione agli F-16 polacchi che ha costretto le autorit\u00e0 polacche a rifiutare i velivoli, sospendendone la consegna, in attesa delle necessarie modifiche software da parte del produttore Leonardo.\nUna volta risolti i problemi al software, i voli degli M-346 della Si\u0142y Powietrzne sono ripresi nel febbraio del 2018; il 24 novembre dello stesso anno si \u00e8 svolta a D\u0119blin la cerimonia ufficiale per il battesimo dei velivoli con il nome scelto localmente. Nelle previsioni gli M-346 saranno il fulcro del sistema addestrativo dell'aviazione polacca a partire dal 2021, anno in cui \u00e8 previsto l\u2019inizio della dismissione dei pi\u00f9 anziani PZL TS-11 Iskra.\nLa Gara negli USA.\nNegli Stati Uniti, l'Alenia Aermacchi ha partecipato al \"programma T-X\", il concorso indetto dall'U.S. Air Force per trovare il sostituto del Northrop T-38 Talon come addestratore avanzato. Per l'occasione l'azienda rinomin\u00f2 il velivolo \"Sistema Formativo Integrato T-100 (Leonardo DRS T-100 Integrated Training System)\" e annunci\u00f2 che in caso di vittoria avrebbe spostato una parte della produzione dall'Italia agli USA. Il programma prevedeva una fornitura di 350 aerei, con la prospettiva di ulteriori acquisti che avrebbero portato alla fornitura totale di oltre 1.000 velivoli. Nel gennaio 2013 Alenia Aermacchi firm\u00f2 una lettera di intenti con la General Dynamics per l'ingresso della compagnia statunitense all'interno del programma. Tuttavia l'azienda americana si ritir\u00f2 dal programma lasciando spazio nel 2016 alla Raytheon. Anche quest'ultima, agli inizi del 2017, si ritir\u00f2 lasciando sola Alenia Aermacchi, nel frattempo confluita in Leonardo, che prosegu\u00ec la partecipazione al programma tramite la controllata DRS Technologies. Il 27 settembre 2018 venne annunciato che il vincitore del concorso era il concorrente Boeing T-7, proposto dal team Boeing e Saab.\nAltri ordini.\nA gennaio 2021 i ministri della difesa di Israele e Grecia hanno annunciato i piani per l\u2019avvio di un accordo del valore complessivo di $1,68 miliardi che include la fornitura di dieci velivoli M-346 e l\u2019implementazione e l\u2019operativit\u00e0 di una scuola di volo per l\u2019aeronautica greca a cura di Elbit Systems, inclusi simulatori, addestramento e supporto logistico. Il contratto \u00e8 stato ufficializzato il 16 aprile 2021.\nA marzo 2021 \u00e8 emerso che la Nigerian Air Force potrebbe diventare presto un nuovo cliente dell\u2019M-346 con ordini per un totale di 24 esemplari. Le notizie relative a una avvenuta firma del contratto di fornitura sono state smentite da Leonardo l'11 maggio 2021.\nLeonardo ha reso noto, tramite il bilancio del primo trimestre del 2021, di avere ricevuto un ordine per numero, versione e valore imprecisati di M-346.\nProspettive.\nLe stime prevedevano che il modello sarebbe stato costruito in oltre 600 esemplari entro il 2020, escludendo la versione da combattimento M-346FA. Quest'ultima \u00e8 candidata alla sostituzione del caccia leggero Northrop F-5E \"Tiger II\", diffuso in numerose aeronautiche militari nel mondo.\nSebbene questo aereo nasca come addestratore, non \u00e8 escluso il suo impiego come cacciabombardiere leggero, come gi\u00e0 accaduto per l'MB-339.\nIl 26 aprile 2010, Alenia Aermacchi e EADS Defence and Security hanno presentato una risposta comune, basata sull'M-346 Master, alla richiesta di informazioni dell'Agenzia europea per la difesa (EDA) per il programma \"Advanced European Jet Pilot Training\" (AEJPT).\nM-346 FA.\nNel 2017 \u00e8 stata presentata al Salone di Parigi-Le Bourget la versione \"Fighter Attack\" dell'M-346. Rappresenta una soluzione economica ed efficace per il campo di battaglia, perch\u00e9 basato sull'addestratore, ed \u00e8 capace di effettuare missioni di polizia e sorveglianza aerea, ricognizione o supporto aereo ravvicinato (CAS). L'aereo dispone di una versione dedicata del radar GRIFO-M346 (con portata massima di 92\u00a0km), due punti di attacco alle estremit\u00e0 alari incrementandone il numero da 5 a 7, oltre alla suite di autoprotezione DASS (\"Defensive Aid Sub System\"), che comprende dispenser di chaff e flare, \"Radar Warning Receiver\" e \"Missile Approach Warning System\" per eventuali minacce missilistiche. I carichi esterni trasportabili corrispondono a oltre 2\u00a0000\u00a0kg, sfruttabili per munizionamento aria-suolo di tipo Mk 82, Lizard 2 o missili aria-aria, pod da ricognizione e/o illuminazione bersagli (targeting), oltre che eventuali serbatoi ausiliari da 630 l.\nNel maggio 2020 l'Israeliana Rafael Advanced Defence Systems ha annunciato l'avvio del processo di integrazione assieme a Leonardo dei pods LITENING-5 e RECCELITE sull'M-346.\nTecnica.\nL\u2019M-346 \u00e8 un addestratore avanzato transonico concepito come piattaforma per l\u2019addestramento al volo su caccia di nuova generazione.\nL'aereo possiede elevata manovrabilit\u00e0 grazie alle varie soluzioni aerodinamiche adoperate, ai materiali compositi con cui \u00e8 costruito che gli consentono di avere un peso contenuto, al conseguente rapporto peso/potenza minimo. Riesce a mantenere piena maneggevolezza fino ad angoli di incidenza superiori a 30\u00b0; pu\u00f2 raggiungere i 1.085\u00a0km/h ad una quota di m e in picchiata riesce a toccare Mach 1,2.\nCellula.\nLa fusoliera e le prese d\u2019aria sono realizzate in fibra di carbonio e kevlar mentre gli elementi strutturali sono realizzati in leghe di alluminio e di titanio e in acciaio. Il velivolo \u00e8 dotato di un carrello triciclo il cui freno \u00e8 controllato idraulicamente; la meccanica del carrello \u00e8 assicurata dal sistema idraulico. I primi prototipi erano dotati dello stesso carrello dell'AMX a causa della disponibilit\u00e0 di strumentazione compatibile per l'acquisizione dei dati e per mitigazione del rischio.\nTra le caratteristiche aerodinamiche si annoverano un bordo d\u2019attacco alare sottile e leading edge root extensions (LERX), che combinati generano vortici che mantengono il flusso attaccato all\u2019ala anche ad alti angoli di incidenza, consentendo di avere una buona manovrabilit\u00e0 anche ad incidenze superiori a 30\u00b0; sul bordo di attacco \u00e8 presente un dente di sega per semiala, una discontinuit\u00e0 che genera un vortice che si sviluppa verso le estremit\u00e0 alari e che travolge gli alettoni, evitando la separazione della vena fluida in corrispondenza di questi ultimi e la conseguente perdita di controllo. Gli elevoni differenziali contribuiscono ulteriormente ad influenzare la manovrabilit\u00e0 del velivolo.\nMotori.\nL\u2019M-346 \u00e8 equipaggiato con due turbofan a basso rapporto di bypass Honeywell F124-GA-200 dotati di FADEC a due canali e inclinati verso il basso in maniera tale da fornire una componente di spinta ortogonale all'asse del velivolo che va ad aggiungersi alla portanza, favorendo la sostentazione e la manovrabilit\u00e0 del velivolo. Dal momento che la struttura non \u00e8 progettata per il volo supersonico i due motori sono stati ridotti in potenza in modo tale che alla massima manetta il loro numero di giri sia pari a circa il 94% del valore massimo.\nLa APU, del tipo Safran ATS 346, \u00e8 responsabile dell\u2019avviamento dei motori pneumaticamente ed \u00e8 in grado di erogare fino a 42\u00a0kW per l\u2019alimentazione dei sistemi di bordo a propulsori spenti.\nIl velivolo \u00e8 dotato di due serbatoi in fusoliera e di due serbatoi integrati nelle ali in grado di portare circa L ( kg) di combustibile: il combustibile passa dai serbatoi alari ai serbatoi in fusoliera per gravit\u00e0 mentre il passaggio tra serbatoi in fusoliera e motori avviene tramite pompe; \u00e8 possibile equipaggiarlo con tre serbatoi ausiliari da 630 l di capacit\u00e0 ciascuno. La versione FA \u00e8 in grado di ricevere carburante mediante rifornimento in volo.\nSistemi e impianti.\nL\u2019M-346 utilizza due sistemi idraulici indipendenti con pressione di esercizio di 20,7 MPa che controllano tutte le superfici mobili, il sistema frenante, l'estensione e la ritrazione del carrello di atterraggio e lo sterzo del ruotino anteriore.\nL\u2019aereo \u00e8 dotato di due impianti elettrici, uno in corrente continua a 28 V e uno in corrente alternata a 120 V, i cui generatori sono alimentati da un motore ciascuno; \u00e8 dotato di un trasformatore-raddrizzatore (TRU) che converte la corrente alternata in continua e ne modifica la tensione.\nIl velivolo \u00e8 dotato di un sistema di bordo per la generazione di ossigeno (OBOGS) affiancato da una bombola collocata sotto l\u2019abitacolo da utilizzare in caso di avaria del sistema principale.\nIl computer del Flight Control System (FCS) dell'aeromobile \u00e8 stato sviluppato da Alenia SIA in collaborazione con Selex Communications, mentre il software di volo \u00e8 stato sviluppato interamente da Alenia Aermacchi. Il FCS consente di programmare il volo limitandone l\u2019inviluppo e consentendo di simulare diversi tipi di missioni e di aeromobili. L\u2019aereo \u00e8 controllato tramite un sistema fly-by-wire a quattro canali e dispone di un sistema automatico per il ritorno al volo orizzontale denominato Pilot Activated Recovery System (PARS) che il pilota pu\u00f2 attivare in caso di perdita di controllo o disorientamento.\nAvionica.\nL'M-346 \u00e8 dotato di comandi di tipo Hands on Throttle and Stick (HOTAS) e di un\u2019avionica modulare interamente digitale sviluppata a partire da avioniche di caccia di recente produzione, come ad esempio quelle del Saab JAS 39 Gripen o dell'Eurofighter Typhoon, che consente al pilota in formazione di ridurre le ore di volo a bordo dell\u2019aeromobile di destinazione, effettuando un consistente scarico di ore di volo dall\u2019unit\u00e0 di conversione opertiva (OCU) alla scuola di volo; la modularit\u00e0 consente l\u2019incorporazione di strumentazione solamente in caso di necessit\u00e0. Il glass cockpit \u00e8 dotato di tre schermi, head-up display (anche nel cockpit posteriore) e Helmet-Mounted Display (HMD) opzionali.\nL'Embedded Tactical Training System(ETTS), integrato nell'avionica del M-346, consente di simulare virtualmente la presenza di una moltitudine di nemici ed alleati (Computer Generated Forces, CGF), sia in addestramenti singoli che, attraverso un datalink per lo scambio dello scenario tattico compatibile con strumentazione sia NATO che non, con altri velivoli, permettendo di addestrare i piloti per qualsiasi tipologia di scenario operativo.\nArmamento.\nL\u2019M-346FA \u00e8 equipaggiato con un Fire Control Radar, dispone di un kit che consente di ridurre la sezione radar equivalente ed \u00e8 dotato di 4 piloni sub-alari, due piloni alle estremit\u00e0 alari e uno in fusoliera per un totale di 7 punti di attacco. Tra le contromisure integrate nel sistema di autoprotezione Defensive Aids Sub-System (DASS) sono compresi Radar Warning Receiver, Missile Approach Warning System, Chaff &amp; Flare Dispenser (CFD). \u00c8 predisposto per missili aria-aria AIM-9 Sidewinder e IRIS-T a guida IR, bombe a caduta libera Mk 82 e Mk 83, bombe a guida laser Paveway II GBU-12, GBU-16, GBU-32, GBU-38 e GBU-49, bombe a guida laser Lizard 2 e a guida GPS Lizard 4, missili aria-terra Brimstone, contenitori per razzi da 70 mm Rockeye. Pu\u00f2, inoltre, essere armato con un cannone da 30 mm ed \u00e8 configurabile per attacchi al suolo con bombe e missili aria-terra e antinave. Il pilone in fusoliera pu\u00f2 ospitare un pod ECM e i sistemi di designazione laser per gli armamenti."}
{"id": "1140191", "revid": "36426", "url": "https://it.wikipedia.org/wiki?curid=1140191", "title": "Castello di Cotone", "text": "Il castello di Cotone si trova all'estremit\u00e0 settentrionale del territorio comunale di Scansano (GR). La sua ubicazione \u00e8 a nord rispetto al non lontano castello di Montep\u00f2.\nStoria.\nL'insediamento fortificato fu edificato in epoca medievale presso due preesistenti edifici religiosi, una pieve e una chiesa, ed era controllato dalla famiglia Maggi, noti anche come signori di Cotone, nobili che in quell'epoca si contrapponevano al dominio degli Aldobrandeschi.\nIntorno alla met\u00e0 del Trecento i Maggi sottomisero il castello a Siena, assieme a quello di Montep\u00f2 che, in quell'epoca era in loro possesso; alcuni anni dopo il luogo venne conteso tra le famiglie dei Tolomei e dei Salimbeni, prima che Siena ne riprendesse il controllo.\nIl dominio senese si protrasse fino alla definitiva caduta della repubblica nella seconda met\u00e0 del Cinquecento, epoca in cui venne inglobato nel territorio del Granducato di Toscana.\nPer alcuni secoli, il castello continu\u00f2 ad essere la sede di una comunit\u00e0 rurale, pur in costante calo demografico, fino al suo definitivo abbandono intorno alla met\u00e0 del Settecento, quando gli ultimi abitanti rimasti completarono il trasferimento dell'intera popolazione nelle vicine localit\u00e0 di Polveraia e Poggioferro.\nA seguito del completo abbandono, l'originario complesso medievale \u00e8 andato incontro ad un lunghissimo e rapido periodo di declino, che ha determinato la perdita di numerosi edifici, lasciando di fatto tutto quanto in stato di ruderi.\nDescrizione.\nIl castello di Cotone si presenta come un insediamento sotto forma di ruderi, delimitato dai resti di una cinta muraria dalla caratteristica forma insolitamente triangolare; le notevoli dimensioni dell'area sono simili a quelle dei principali borghi della provincia di Grosseto.\nIn corrispondenza del lato orientale della cinta muraria triangolare, sono visibili elementi architettonici di pregio che costituiscono, verosimilmente, i resti dell'antica pieve.\nSul lato occidentale delle mura, una porta immette nella piazza sommitale, dove emergono i resti murari dell'altro edificio religioso e quelli di alcuni edifici civili, tra cui vi era certamente anche il palazzo dei governanti."}
{"id": "1140196", "revid": "1543377", "url": "https://it.wikipedia.org/wiki?curid=1140196", "title": "Maurilio", "text": "Origine e diffusione.\nDeriva dal tardo \"supernomen\" e poi \"praenomen\" latino \"Maurilius\", derivante da Mauro; si tratta per la precisione di un patronimico, avente il significato di \"di Mauro\", \"appartenente a Mauro\",\u00e8 quindi affine per significato al nome Maurizio.\nLa sua diffusione \u00e8 dovuta soprattutto alla venerazione verso san Maurilio, monaco e vescovo di Rouen.\nOnomastico.\nL'onomastico pu\u00f2 essere festeggiato in memoria di pi\u00f9 santi, alle date seguenti:\nIl nome nelle arti.\nNel film del 1963 \"Ieri, oggi, domani\", la squillo Mara - interpretata da Sophia Loren - fa un voto a un inesistente San Maurillo, il cui nome viene pronunciato con la doppia elle per non renderlo assonante con la variante spagnola del nome Maurilio."}
{"id": "1140198", "revid": "4327", "url": "https://it.wikipedia.org/wiki?curid=1140198", "title": "Pena di morte ed Islam", "text": ""}
{"id": "1140202", "revid": "95993", "url": "https://it.wikipedia.org/wiki?curid=1140202", "title": "Zhang Zuyao", "text": ""}
{"id": "1140203", "revid": "95993", "url": "https://it.wikipedia.org/wiki?curid=1140203", "title": "Chang Tsu-yao", "text": ""}
{"id": "1140205", "revid": "196390", "url": "https://it.wikipedia.org/wiki?curid=1140205", "title": "Alto germanico antico", "text": ""}
{"id": "1140206", "revid": "320578", "url": "https://it.wikipedia.org/wiki?curid=1140206", "title": "Strada Statale 461 del Passo Penice", "text": ""}
{"id": "1140210", "revid": "122619866", "url": "https://it.wikipedia.org/wiki?curid=1140210", "title": "Affinit\u00e0 protonica", "text": "Laffinit\u00e0 protonica, \"E\"ap, di una specie chimica X \u00e8 definita come la variazione di entalpia, cambiata di segno, della reazione di somma di un protone a tale specie X, il tutto in fase gassosa:\nTale grandezza \u00e8 presa come la misura della sua basicit\u00e0 intrinseca della specie X in quanto in fase gassosa diluita manca ogni effetto di presenza di controioni, di solvatazione da parte del solvente e ogni altro condizionamento energetico proprio della fase condensata. Nella pratica si considerano, per la specie X, atomi o molecole elettricamente neutri o anionici:\nQueste reazioni in fase gassosa sono quindi protonazioni (addizioni di un protone nudo, H+, in fase gassosa) e, se condotte su specie neutre (o negative, a maggior ragione), sono sempre esotermiche, ovvero l'energia viene da esse rilasciata: questo \u00e8 un fatto sperimentale di natura. \nUna delle basi anioniche pi\u00f9 forti attualmente conosciute \u00e8 l'anione metilico CH3- (\"E\"ap\u00a0= 1743\u00a0kJ/mol), leggermente pi\u00f9 forte dello ione idruro H- (\"E\"ap\u00a0=\u00a01675\u00a0kJ/mol), rendendo quindi il metano CH4 uno degli l'acidi pi\u00f9 deboli, seguito poco oltre dal diidrogeno H2. La base neutra pi\u00f9 forte presente nell'elenco del NIST \u00e8 l'ossido di cesio Cs2O (\"E\"ap\u00a0=\u00a01442,9\u00a0kJ/mol). La base neutra pi\u00f9 debole conosciuta \u00e8 l'atomo di elio (\"E\"ap\u00a0=\u00a0177,8\u00a0kJ/mol), rendendo lo ione HeH+ l'acido pi\u00f9 forte conosciuto. \n\u00c8 anche possibile valutare l'affinit\u00e0 protonica di ioni o molecole con metodi computazionali basati su calcoli quantomeccanici, con diversi gradi di accuratezza. \nLa definizione dell'affinit\u00e0 protonica come l'opposto della variazione dell'entalpia di reazione, ossia \"E\"ap\u00a0=\u00a0-\u0394\"H\" \u00e8 in analogia con altre affinit\u00e0 in chimica, ad es. con l'affinit\u00e0 elettronica, ma anche l'affinit\u00e0 per anioni alogenuro (specialmente F-), o l'affinit\u00e0 per il catione metile CH3+, o per cationi metallici (specialmente Li+). Quindi, il valore di \"E\"ap indica quanta energia viene rilasciata dal sistema in seguito all'avvenuta protonazione di una base X: maggiore \u00e8 l'affinit\u00e0 protonica, pi\u00f9 stabile (entalpicamente) \u00e8 il suo acido coniugato. Da un punto di vista solo energetico la reazione \u00e8 spontanea; perci\u00f2, se questo divario \u00e8 grande la base in questione viene considerata forte e, in corrispondenza, l'acido coniugato debole, \"nella fase gassosa\". Ci\u00f2 si estende al confronto: se una data base ha una \"E\"ap maggiore di un'altra, la prima \u00e8 pi\u00f9 forte della seconda. \nDa notare per\u00f2 che l'associazione \"tout court\" dell'affinit\u00e0 protonica alla basicit\u00e0, pur sensata, non tiene conto del termine entropico \"T\"\u0394\"S\": a definire la costante di equilibrio della reazione iniziale \u00e8 \u0394\"G\", non \u0394\"H\". Questo \u00e8 importante anche perch\u00e9 per definire una basicit\u00e0 (o acidit\u00e0) occorre prima di tutto che ci sia equilibrio chimico (che comprende in s\u00e9 anche l'equilibrio termico, costanza di \"T\") il quale richiede \u0394\"G\". Nella pratica, il termine entropico nella grande maggioranza dei casi \u00e8 piccolo ristetto a quello entalpico e cos\u00ec sono state compilate, per svariate sostanze, scale di affinit\u00e0 protonica e scale di basicit\u00e0 protonica in fase gassosa (\"gas basicity\") che risultano ben confrontabili nei loro andamenti, con rare eccezioni. Trattandosi di una reazione associativa (che avviene con diminuzione del numero di specie) la variazione di entropia \u0394\"S\" \u00e8 quasi sempre negativa, e quindi la basicit\u00e0 protonica in fase gassosa di una data specie risulta quasi sempre numericamente minore della corrispondente affinit\u00e0 protonica. \nIl tipo di basicit\u00e0 in fase gassosa cos\u00ec definita (come anche l'acidit\u00e0 dell'acido coniugato) non \u00e8 per\u00f2 l'equivalente in fase gassosa della basicit\u00e0 in fase condensata secondo Br\u00f8nsted: qui, come si vede dalle reazioni sopra, c'\u00e8 una sola coppia coniugata (A- e HA, oppure B e BH+), non due coppie come nello schema di Br\u00f8nsted. \nAffinit\u00e0 protonica e idratazione.\nL'affinit\u00e0 protonica illustra bene il ruolo che ha l'idratazione negli acidi di Br\u00f8nsted. L'acido fluoridrico \u00e8 un acido debole in soluzione acquosa (p\"K\"a\u00a0= 3,15), ma un acido debolissimo in fase gassosa (\"E\"ap\u00a0(F\u2212)\u00a0= 1554\u00a0kJ/mol): lo ione fluoruro \u00e8 una base forte come l'anione SiH3\u2212 in fase gassosa ma, essendo fortemente idratato e quindi stabilizzato, la sua basicit\u00e0 \u00e8 ridotta in soluzione acquosa. Il contrasto \u00e8 ancora pi\u00f9 evidente per lo ione idrossido\"E\"ap\u00a0= 1635\u00a0kJ/mol, uno degli accettori di protoni pi\u00f9 forte in fase gassosa. Una sospensione di idrossido di potassio in dimetilsolfossido (che non solvata gli ioni idrossido fortemente come l'acqua) sono marcatamente pi\u00f9 basici che in soluzione acquosa, e sono capaci di deprotonare acidi deboli come il trifenilmetano (p\"K\"a\u00a0= \"ca.\"\u00a030).\nAd una prima approssimazione, l'affinit\u00e0 protonica di una base in fase gassosa pu\u00f2 essere vista come il controbilanciamento (solitamente solo parziale) di un'energia di idratazione estremamente favorevole dei protoni gassosi (\u0394\"E\"\u00a0= \u22121530\u00a0kJ/mol), come pu\u00f2 essere osservato nelle seguenti stime dell'acidit\u00e0 in fase acquosa.\nQueste stime non sono precise poich\u00e9 il cambio di energia libera di dissociazione \u00e8 all'atto pratico una piccola differenza rispetto a due grandi numeri. Nonostante ci\u00f2 comunque l'acido fluoridrico \u00e8 correttamente predetto essere un acido debole in soluzione acquosa e il valore stimato della p\"K\"a del diidrogeno \u00e8 in accordo con il comportamento degli idruri alcalini (per esempio l'idruro di sodio) quando usati nelle sintesi organiche."}
{"id": "1140211", "revid": "1718925", "url": "https://it.wikipedia.org/wiki?curid=1140211", "title": "Congiura di Gianluigi Fieschi", "text": "La congiura dei Fieschi (o congiura di Giovanni Luigi Fieschi, detto Gianluigi, appartenente al casato dei Fieschi) fu il tentativo da parte di questi di eliminare il principe-ammiraglio Andrea Doria e i principali artefici della sua corte.\nTale episodio - avvenuto il 2 gennaio 1547 - \u00e8 stato nel tempo variamente interpretato dagli storici ed \u00e8 stato ricostruito anche in un'opera letteraria - \"La congiura del conte Gian Luigi Fieschi\" - scritta dal cardinale e memorialista francese Jean-Fran\u00e7ois-Paul de Gondi de Retz.\nDa una parte lo si considera un'azione malvagia e mossa dalla sola invidia diretta contro i potenti Doria, risolvendola in un fatto personale. Dall'altra appare come azione spinta dall'amore per l'antica libert\u00e0 della Repubblica, ovvero un tentativo di vero e proprio attentato alla vita di un tiranno.\nLa storiografia attuale la interpreta come una sorta di soluzione dei contrasti divampati tra i due ceti nobiliari che si contendevano il potere: la nobilt\u00e0 nuova e la nobilt\u00e0 vecchia delle famiglie pi\u00f9 antiche della Repubblica di Genova.\nAnalisi storica.\nLa prima interpretazione, che rigetta l'azione del ribelle per esaltare la figura di Andrea Doria, \u00e8 quella degli storici dei secoli successivi l'evento: l'annalista Bonfadio, il Companaceo, il Sigonio, il Capellone, il Foglietta, il Mascardi, il Casoni.\nGianluigi Fieschi \u00e8 invece visto come un nuovo Bruto, tirannicida per ideale, prevalentemente presso storici dell'Ottocento ([Edoardo Bernab\u00f2 Brea]] ad esempio, a seguito di una tendenza risorgimentale che rifiuta il malgoverno spagnolo in Italia).\nL'azione di Fieschi, dunque, nella realt\u00e0 storica \u00e8 frutto di un insieme di cause politiche, socio-economiche, aspirazioni di ceto e aspirazioni personali; nel complesso, gli esiti non sarebbero stati eccellenti se tale azione fosse riuscita, considerato che il Fieschi non possedeva presso i potenti un'autorit\u00e0 pari a quella del Doria presso Carlo V d'Asburgo.\nI motivi del risentimento di Gianluigi.\nIl padre di Gianluigi, Sinibaldo Fieschi, era stato tra coloro che meglio avevano esaudito le richieste di Andrea Doria di prestiti, in cambio di incarichi e onorificenze, a sostegno delle imprese di Carlo V. Erano oneri che le casse dell'erario della Repubblica non potevano sostenere, ed in definitiva questo sostegno all'imperatore andava poi a vantaggio diretto di Andrea Doria, che aumentava cos\u00ec le sue potenza e ricchezza.\nSinibaldo per la sua generosit\u00e0 aveva ceduto i suoi possedimenti alla Porta d'Archi pi\u00f9 gli immobili ad essa adiacenti a Levante, dietro compenso di 4000 lire annue e dell'esenzione, per lui ed i suoi eredi, dalle gabelle. Ma le spese erano state maggiori e alla sua morte la famiglia versava in difficolt\u00e0 economiche. La moglie Maria Della Rovere dovette pertanto abbandonare la costosa vita nel palazzo in Vialata per un regime pi\u00f9 economico nel feudo di famiglia di Montoggio.\nAd accentuare le difficolt\u00e0 non le vennero pi\u00f9 corrisposte le 4000 lire annue pattuite per la cessione della Porta dell'Arco e dintorni. Da qui nacque l'odio di Gian Luigi, cresciuto da ragazzo con la madre a Montoggio, che vedeva con dispetto Andrea Doria e Giannettino godere di una vita sempre pi\u00f9 agiata cresciuta anche approfittando della generosit\u00e0 del padre defunto.\nGian Luigi arrivando alla maggiore et\u00e0 sposava a diciassette anni Eleonora Cybo dei marchesi di Massa. Lasciava il castello di Montoggio per tornare alla vita cittadina che gli spettava, ma si vedeva trattato con disprezzo da Giannettino Doria proprio nel suo palazzo di Vialata. A colmare la misura pare che Giannettino fosse in rapporti illeciti con sua moglie Eleonora. Priva di logica pare invece la ragione che Giannettino avesse tolto a Gianluigi Ginetta Centurione, figlia di Adamo, dato che al momento del matrimonio di Giannettino e Ginetta Gianluigi aveva solo 7 anni.\nLe motivazioni politiche e ideali.\nMotivazioni ideologiche si aggiunsero a queste motivazioni iniziali. Queste si possono individuare nel desiderio di ritorno alla precedente libert\u00e0 e nell'ostilit\u00e0 per l'antica nobilt\u00e0 filo-spagnola. I nuovi nobili erano coloro che prima del 1528, anno dell'inizio del potere di Andrea Doria, appartenevano agli ordini dei mercanti e degli artefici; pertanto la divisione rispecchiava l'antico antagonismo della Repubblica di Genova tra popolari e nobili.\nA questo si aggiungevano altri motivi: i vecchi nobili erano legati agli interessi della Spagna per i traffici di valuta necessari all'Imperatore, i nuovi (gli ex popolari) erano legati al settore commerciale ed industriale, prevalentemente dei tessuti e delle sete. Ai vecchi interessava mantenere saldo il legame con la Spagna, ai nuovi una forma di neutralit\u00e0 tale da riaprire i mercati con la Francia, in parte ripresi solo nel 1541. Sopravviveva anche un intento ideale di ripristinare l'antica libert\u00e0 comunale, per quanto fosse posto a mascherare vari interessi.\nPrecedenti tentativi di congiura.\nDa quando Andrea Doria era arrivato al potere si erano succeduti vari tentativi di rovesciarlo, subito abortiti: nel 1533 il complotto che riun\u00ec Agostino Granara e Corsanico (popolari), e Tommaso Sauli (nuovo nobile), giustiziati nel 1534 (Granara e Sauli decapitati immediatamente, Corsanigo fuggito ma ricatturato e fatto annegare in alto mare da Andrea Doria). Tentativi senza seguito non avevano creato turbolenze e nel 1530 il secondo doge, Battista Spinola, era eletto senza problemi. Seguiva il tentativo fallito filofrancese di Cesare Fregoso del 1536 a causa del quale si era affrettata la costruzione delle nuove mura.\nNel 1536 i fratelli Cesare ed Ercole Fregoso (i Fregoso erano stati esclusi dagli \"Alberghi Nobiliari\" nella riforma del Doria), con Guido Rangone, Cagnino Gonzaga, Barnaba Visconti, con un esercito italo francese di 12.000 fanti e 800 cavalli avevano minacciato Genova, ma all'interno della citt\u00e0 nessuno aveva preso parte al loro tentativo. Aveva luogo poi il tentativo del sacerdote Valerio Zuccarello, decapitato nel 1539.\nBarnaba Adorno (anche gli Adorno erano stati esclusi dagli Alberghi Nobiliari) ritirato nel castello di Silvano intendeva cospirare contro Andrea Doria, ma la polizia del Senato aveva catturato un suo messo, il frate Badaraccio, prendendolo con lettere relative al complotto. Frate Badaraccio venne decapitato, dopo che sotto tortura gli erano stati estorti alcuni nomi tra i quali Pietro Paolo Lasagna (nobile popolare) e Gianluigi Fieschi. Con la pace di Crepy i nuovi nobili credendosi pi\u00f9 forti non rispettarono l'uso dell'alternare un doge nobile nuovo ad un nobile vecchio ed elessero G.B. De Fornari allo scadere di Andrea Pietrasanta. Il contrasto si acuisce nel 1545, all'elezione a doge di Giovanni Battista Fregoso, un nobile nuovo, mentre la carica spettava ai vecchi nobili per l'uso dell'alternanza.\nI preparativi per la congiura.\nGian Luigi cominci\u00f2 a contattare i principi e signori avversi al potere di Andrea Doria. Erano questi i Farnese di Piacenza, avversari di Carlo V e quindi del Doria, famiglia cui apparteneva il papa. Favorevole all'azione era il Re di Francia, che considerava un tradimento il passaggio del Doria alla parte avversa. Complici per il tentativo furono poi molti fuorusciti. Lo storico Michelangelo Dolcino individua i principali animatori del complotto, oltre a Gian Luigi Fieschi, nei di lui fratelli Cornelio, Gerolamo e Ottobuono Fieschi, e poi soprattutto Giambattista Verrina. Il Verrina era l'unico non nobile del gruppo, ma infervorato nel tentativo alla pari dei Fieschi per motivi ideologici, essendo nemico giurato della vecchia nobilt\u00e0.\nAbitava vicino al palazzo di Vialata, per questo conosceva i Fieschi, ed era arrivato ad essere consigliere di Gian Luigi. Egli fu personaggio parimenti fondamentale nel mancato colpo, sostenendone l'apporto ideologico, la parola \u201cLibert\u00e0\u201d inclusa era nel suo motto. Tra gli altri adepti era Raffaele Sacco, savonese, giureconsulto, giudice dei feudi fliscani, politicamente filofrancese. Poi il varesino Vincenzo Calcagno. L'intento della congiura era quello di uccidere immediatamente Andrea e Giannettino Doria, Adamo Centurione, suocero di Giannettino (marito della di lui figlia Ginetta); quindi eleggere doge Barnaba Adorno, in politica estera lasciare la Spagna e l'Impero per allearsi col re di Francia.\nSugli intenti maturati all'interno del gruppo le motivazioni erano forse discordi; ad esempio del Verrina si alluse poi ad un suo possibile intento di uccidere in seguito anche il Fieschi, in odio a tutta la nobilt\u00e0, desiderando non avere pi\u00f9 capi, mentre del Calcagno si disse fosse titubante per organizzare una tale impresa. Gianluigi aveva preso quattro galee pontificie e si era accordato con Pier Luigi Farnese, duca di Piacenza e figlio del papa Paolo III (mentre pare che il pontefice, sebbene molto probabilmente a conoscenza della congiura, non si esponesse n\u00e9 pro ne contro di essa, lasciando agire il figlio, per il sostegno economico all'impresa).\nNegli accordi con la Francia \u2013 Gianluigi aveva inviato un fratello presso quella corte - invece era stata promesso il passaggio a questa parte, contro la Spagna. Fu il Gonzaga ad avvisare Carlo V di quanto si stava preparando, e l'imperatore temendo di perdere Genova, faceva avvertire il Doria del pericolo tramite il suo ambasciatore, il Figueroa. Andrea Doria, che cercava di mantenere l'indipendenza dalle grandi potenze con l'adesione alla parte spagnola, sapendo che accettare una maggiore intromissione spagnola avrebbe significato rendere suddita la Repubblica, minimizz\u00f2 la cosa assicurando che il suo potere era ben saldo.\nDella trama che si stava organizzando era a conoscenza anche l'ambasciatore di Venezia a Parigi. Temendo di essere scoperto, Gianluigi dovette allora affrettare i tempi. Le sue milizie erano formate dai sudditi dei suoi feudi appenninici, che aveva addestrato alle armi; inoltre blandiva anche tramite il Verrina la nuova nobilt\u00e0 e tentava di accattivarsi la plebe, presentandosi presso i capi popolari come l'occasione di raggiungere la perduta libert\u00e0.\nIl tentativo dei congiurati.\nPer la loro azione i congiurati scelsero la notte tra il 2 e il 3 gennaio 1547; avrebbero dovuto in quel momento impossessarsi della citt\u00e0 prendendo prima le porte e, quindi, le navi in Darsena; nel corso degli eventi dovevano uccidere il Principe. Il 2 gennaio era domenica. Il Fieschi fece entrare dalle porte della citt\u00e0 le sue milizie, nascondendole, in parte nel suo palazzo di Vialata ed, in parte, in una delle galee date dai Farnese, ancorata nel porto. I suoi miliziani erano sia uomini del Farnese che contadini dei feudi fiescani\nPer stornare dubbi e sospetti, la domenica si mostr\u00f2 in giro per le piazze della citt\u00e0, girando con volto sereno e amichevole, fece visita ad Andrea ed a Giannettino; da Giannettino prese in braccio e giocherell\u00f2, accomiatandosi poi con un bel bacio, dai suoi figli. Fu cos\u00ec persuasivo da trarre in inganno anche il Figueroa che si trovava presso il Doria e per questa doppiezza accusato di infamia dagli storici filodoriani.\nLasciato il palazzo del Doria Gianluigi si portava in casa di Tommaso Assereto, dove erano i nobili da lui coinvolti nella congiura. Raccolse altri nobili noti che sapeva essere dalla sua parte per le vie della citt\u00e0, ed assieme si recarono al suo palazzo in Vialata. Ripart\u00ec ancora con la scusa di invitare altri alla cena serale del suo palazzo ed accolse ancora altri ospiti in Vialata. Terminata la cena, Gianluigi si mostr\u00f2 agli invitati in armatura da guerra e tenne un discorso in cui mostrava la necessit\u00e0 di liberare la citt\u00e0 dai due Doria.\nIl giuramento di parteggiare per lui fu quasi unanime; si rifiutarono solo Giobatta Cattaneo Bava e Giobatta Giustiniano, imprigionati allora nel palazzo. Gli altri aderenti erano principalmente giovani nobili nuovi, forse invitati inizialmente ignari di quanto si preparava, credendo si trattasse di una cena. I congiurati partirono, Gianluigi pass\u00f2 prima di partire dalla moglie che ancora nulla sapeva e le comunic\u00f2 l'azione che stava per intraprendere.\nDivise i suoi uomini e poi usc\u00ec per ultimo, con 200, forse 300 armati. Scese da Vialata, si impossess\u00f2 della Porta dell'Arco, la affid\u00f2 a Cornelio, suo fratellastro (figlio naturale di Sinibaldo Fieschi), ed incaric\u00f2 i fratelli Gerolamo ed Ottobuono Fieschi di impossessarsi della porta di San Tommaso, accompagnati da Calcagno che comandava i loro armati per sorprendere il presidio al segnale dell'assalto.\nGianluigi prosegu\u00ec per la porta di Sant'Andrea, poi per San Donato, attraverso la piazza Salvaghi (poi via San Bernardo), arrivando al Ponte Cattenei in porto. Qui i congiurati si divisero: nei piani era prevista prima la presa delle porte e, quindi, la cattura delle galee dei Doria con l'insurrezione degli schiavi musulmani. Si spar\u00f2 il colpo di cannone, segnale convenuto ai congiurati che dovevano prendere le porte.\nTommaso Assereto, cui era stato affidato il compito di prendere la porta dell'Arsenale con uno stratagemma, tentava di prendere la Darsena ma era respinto dall'ingresso di terra dai soldati. Per entrare in Darsena, per\u00f2, Gianluigi aveva contato su Scipione Bergognino, soldato della Repubblica ma anche suo vassallo, proveniente dai feudi fliscani, che infatti gli apr\u00ec la porta della Gabella del Vino dal lato del mare. Cos\u00ec pot\u00e9 entrare con i suoi partigiani.\nGianluigi affid\u00f2 a Scipione Borgognino il compito di comandare un gruppo di archibugieri, imbarcandosi su piccoli legni dai quali assalire l'arsenale dal mare. Verrina saliva sulla galea pontificia. Si accese il combattimento e le navi del Doria erano prese dai congiurati, assalite dal mare da Verrina e Borgognino, da terra da Assereto e Gianluigi, ora giunto in Darsena.\nLa morte di Gianluigi Fieschi.\nNell'attacco alla Darsena, Gianluigi si era portato sulla sua galea, in armatura completa, ed attendeva il segnale della presa del quartiere. La sua galea avvicinandosi si arenava e occorreva una serie di manovre per disincagliarla; riusciva finalmente a spostarsi ed a chiudere l'ingresso alla Darsena. Le navi dei Doria che al momento erano in disarmo, venivano prese e gli schiavi musulmani liberati; Gianluigi dalla sua galea passava sui legni doriani. In questi passaggi cadde in acqua lo scalandrone posto per passare tra le due galee catturate ed ormeggiate l'una a fianco dell'altra, \"La Capitana\" e la \"Padrona\". Con esso cadde in acqua Gianluigi ed il peso della sua pesante armatura in ferro lo fece affogare immediatamente, senza che nella confusione nessuno se ne accorgesse.\nL'uccisione di Giannettino Doria.\nI fratelli di Gianluigi, Gerolamo e Ottobono avevano preso la porta di San Tommaso, dopo una breve lotta con i soldati di presidio. Dal palazzo Del Principe i Doria erano presi di sorpresa. Andrea, amico di Sinibaldo Fieschi, si era forse lasciato persuadere dal comportamento di Gian Luigi di poche ore prima.\nGiannettino udito il clamore, temendo una rivolta degli schiavi in Darsena, con due paggi accorreva in citt\u00e0; ma entrando dalla porta di San Tommaso fu atterrato da un'archibugiata in pieno petto, sparata da Agostino Bigelotti di Barga (soldato della Repubblica passato al Fieschi) e finito dai congiurati, in ultimo ancora trafitto dalla spada di Ottaviano Fieschi che voleva essere certo di averlo ucciso.\nLa ritirata dei congiurati.\nLa vittoria dei congiurati sarebbe stata sicura, padroni della Darsena e delle porte della citt\u00e0, ma ebbero ad accorgersi della scomparsa di Gianluigi per il banale incidente. Gerolamo Fieschi cerc\u00f2 ancora di risollevare i suoi e riprendere l'azione, correndo per le vie al grido di Gatto\u00a0\u2013 emblema dei Fieschi - Libert\u00e0 e Fieschi; ma ora nessuno, neanche fra i congiurati, gli credeva. La fine del capo isol\u00f2 i rivoltosi, i popolani si rinchiusero nelle loro case ed i Fieschi non erano granch\u00e9 amati.\nDalla Darsena i galeotti musulmani liberati, circa 300 uomini, coglievano l'occasione dell'abbandono del campo delle forze combattenti e si impossessavano di una delle navi dei Doria, la \"Temperanza\", e con essa lasciavano Genova. Li avrebbe poi inseguiti sul mare con due galee lo spagnolo Bernardino di Mendoza, ma senza riuscire a riprenderli. Andrea Doria, alla notizia della morte di Giannettino, era consigliato di abbandonare la citt\u00e0; ma la morte di Gianluigi cambiava gli eventi.\nIl Senato riunito d'urgenza, compreso come qualcosa fosse andato storto nel tentativo, delegava una commissione composta da personaggi accuratamente scelti per trattare con il capo della rivolta e concedere un indulto generale ai congiurati. La commissione fu composta da Ettore Fieschi, unico della famiglia ad essersi tenuto lontano dal tentativo del cugino ed in seguito per questo premiato, Ansaldo Giustiniani, Nicol\u00f2 Doria.\nGerolamo Fieschi non riusciva a sollevare la citt\u00e0; vista la mala parata, si rifugi\u00f2 con i suoi in Vialata. Cominciarono allora le trattative. Gerolamo Fieschi chiuso nel suo palazzo di Vialata ricevette Ambrogio Senarega, inviato dal Senato, che gli veniva a concedere l'indulto a patto di lasciare la citt\u00e0; Gerolamo era costretto ad accettare e in pochissimo tempo fugg\u00ec nel suo castello di Montoggio. Ottobono Fieschi con Verrina, Calcagno, Sacco, che al fallire della congiura si erano rifugiati sulla galea pontificia senza pi\u00f9 scendere a terra, abbandonavano Genova per fuggire a Marsiglia.\nAndrea Doria era fuggito in Castel Masone. Visto che la congiura era fallita da s\u00e9, rientrava in citt\u00e0 su invito del Senato. Riceveva le condoglianze da tutte le ambasciate e riprendeva il potere sulla citt\u00e0. In una seduta nella notte del 4 gennaio venne eletto doge Benedetto Gentile, fedele nonostante la sua parentela con i Fieschi.\nLa condanna dei congiurati.\nIl cadavere di Gianluigi fu ritrovato quattro giorni dopo la caduta in acqua, invischiato nella fanghiglia; venne ripescato dalla Darsena e, per ordine, di Andrea dopo essere stato esposto per quasi due mesi, venne gettato in mare per evitare gli fossero celebrati i funerali. Il Doria, su richiesta di Carlo V, chiedeva al Senato genovese di revocare l'indulto dato ai congiurati per allontanarli dalla citt\u00e0.\nIl Senato esaud\u00ec immediatamente la sua richiesta ed ordin\u00f2 la confisca dei beni e dei palazzi fliscani, la distruzione delle fondamenta dei principali di essi, a cominciare dallo storico palazzo di Vialata, l'esproprio dei beni feudali della famiglia ribelle. L'8 febbraio iniziava la distruzione del palazzo di Vialata, portata a termine nel giugno. Pari condanne erano inflitte a Raffaele Sacco, a Vincenzo Calcagno, a GioBatta Verrina, al De Franchi e agli altri congiurati.\nLa confisca dei feudi fliscani.\nI grandi feudi dei Giovannetti dell'Appennino e della Lunigiana furono confiscati e ripartiti tra la Repubblica, il Doria, i Farnese. Carlo V, imperatore proprietario dei feudi imperiali, ripart\u00ec quelli dei Fieschi fra i suoi fedeli. Tra i numerosissimi feudi oggetto della ripartizione, ad Ottavio Farnese Duca di Parma (divenuto tale nel 1547, dopo l'assassinio di Pierluigi e l'occupazione da parte delle truppe dell'Imperatore di quella citt\u00e0 in quello stesso 1547) toccarono Borgo Val di Taro con Albareto e Calestano; la Repubblica di Genova in val di Vara ebbe Varese Ligure e in val Fontanabuona Neirone con Roccatagliata.\nA Ferrante I Gonzaga fu data Pontremoli - che Carlo V volle in tal modo tenere unita a Milano - oltre a molti altri feudi tra cui Loano, Calice al Cornoviglio, Veppo. Ai Doria andarono Torriglia, Carrega Ligure, Garbagna, Grondona; Antonio Doria ricevette in particolare Santo Stefano d'Aveto. Ettore Fieschi, unico della famiglia a non essersi schierato dalla parte dei congiurati, mantenne le sue propriet\u00e0 e ricevette Savignone; pertanto con lui un ramo dei Fieschi mantenne intatta la propria posizione in Liguria.\nL'assedio del castello di Montoggio.\nGerolamo Fieschi con i suoi fedeli resistette in un ultimo disperato assedio nel castello di Montoggio, al termine della quale venne giustiziato e il castello distrutto per sempre.\nConseguenze della rivolta del Fiesco.\nLa congiura, pur fallita, metteva in difficolt\u00e0 Andrea Doria nei suoi rapporti con la Spagna. Gli Spagnoli potevano ora considerarlo non in grado di tenere il potere a lungo in Genova e con il pretesto di questa instabilit\u00e0 di potere instaurare in citt\u00e0 un dominio diretto.\nFigueroa proponeva assieme a Ferrante I Gonzaga, governatore di Milano, di erigere una fortezza per controllare Genova, tale da supplire all'appena demolito Castelletto, da costruirsi poco oltre in Pietraminuta. Avrebbe potuto essere una riedizione pi\u00f9 forte del vecchio e appena demolito Castelletto, che aveva nel tardo Medioevo oppresso la citt\u00e0 ogniqualvolta si era trovato in mano dei possessori di Genova, Milanesi o Francesi che fossero.\nLa nuova fortezza di Pietraminuta avrebbe dovuto ospitare un presidio spagnolo comandato da Agostino Spinola. L'altra conseguenza fu quella di dare il pretesto ad Andrea Doria di risolvere i conflitti latenti nella societ\u00e0 genovese. Occorreva appianare una volta per tutte il contrasto tra nobili nuovi sedicenti popolari e possibili alleati della Francia, e i nobili vecchi filospagnoli con a capo gli Spinola e il cardinale Doria, essi pure possibilmente ostili al Doria per antagonismi personali.\nIl Doria seppe far fronte ad entrambe le esigenze. Risolse la prima, grazie alla sua acquisita autorevolezza a valendosi dell'influenza di Adamo Centurione, banchiere di Carlo V, pot\u00e9 imporre il suo rifiuto per la costruzione della fortezza di Pietraminuta. E con ci\u00f2 riacquist\u00f2 credito presso la cittadinanza, il che gli permise di promuovere una riforma nel sistema del potere, saldando la frattura tra nobili vecchi e nobili nuovi. Riform\u00f2 cos\u00ec il sistema politico interno con una nuova legge, detta Garibetto."}
{"id": "1140212", "revid": "453768", "url": "https://it.wikipedia.org/wiki?curid=1140212", "title": "Wiener Neustadt", "text": "Wiener Neustadt (in austro-bavarese \"Weana Neistod\", in ungherese \"B\u00e9cs\u00fajhely\") \u00e8 una citt\u00e0 della Bassa Austria: sorge a sud di Vienna, nei pressi del fiume Leitha. Capoluogo dell'omonimo distretto, ha lo status di Citt\u00e0 statutaria dal 1866.\nConserva il castello ducale del XII secolo e la cappella gotica di \"San Giorgio\" (XV secolo), con la tomba di Massimiliano I d'Asburgo.\n\u00c8 sede dell'Accademia militare dell'esercito austriaco e in passato di quella Teresiana (1752 - 1918) ed \u00e8 oggi un importante centro industriale e nodo ferroviario.\nStoria.\nSorse per volere di Leopoldo V di Babenberg, duca d'Austria, verso la fine del XII secolo, con lo scopo di presidiare i confini dei suoi territori minacciati dalle incursioni dei Magiari. Posta in posizione strategica, divenne anche un notevole centro commerciale.\nEletta a residenza da numerosi esponenti della dinastia asburgica, divenne sede vescovile cattolica (oggi soppressa) nel 1469.\nIl re ungherese Mattia Corvino, acerrimo rivale degli Asburgo, conquist\u00f2 la citt\u00e0 nell'agosto 1487 dopo due anni di assedio. Dovette inoltre subire pi\u00f9 volte gli attacchi dei Turchi: particolarmente duri furono gli assedi del 1529 e del 1683.\nRodolfo II vi eman\u00f2 nel 1609 la \"Littera Majestatis\" con la quale concesse ai \"Fratelli boemi\" (hussiti) una pur limitata libert\u00e0 di culto.\nDurante la II guerra mondiale fu notevolmente danneggiata.\nAmministrazione.\nGemellaggi.\nWiener Neustadt \u00e8 membro del gemellaggio internazionale \"Neustadt in Europa\", che riunisce 36 citt\u00e0 e comuni che portano nel nome la dicitura \"Neustadt\" (\"citt\u00e0 nuova\").\nSport.\nCalcio.\nLa squadra principale della citt\u00e0 \u00e8 lo Sportclub Wiener Neustadt."}
{"id": "1140216", "revid": "287204", "url": "https://it.wikipedia.org/wiki?curid=1140216", "title": "Casa Fontana-Silvestri", "text": "La Casa Fontana-Silvestri, ubicata in Corso Venezia 10, \u00e8 uno dei pochissimi palazzi rinascimentali sopravvissuti a Milano.\nL'edificio fu costruito nel XII secolo ma deve il suo aspetto attuale (a cavallo fra gli stili gotico e rinascimentale) alla fine del XIV secolo. Era chiamata anche \"Ca' del Guardian\" poich\u00e9 nel 1476 vi abitava Angelo Fontana, custode della Porta Orientale, all'epoca attigua alla casa, demolita nel XIX secolo. Dopo Angelo vi visse, nell'ultimo decennio del XV secolo, un Francesco Fontana, senatore degli Sforza. La casa, dopo i Fontana, ebbe nei secoli diversi proprietari fra cui i Pirovano, gli Stampa, i Castiglioni e il senatore Giovanni Silvestri (1858-1940).\nStoria.\nL\u2019odierno impianto architettonico \u00e8 stato attribuito dai pi\u00f9 a Donato Bramante, che vi avrebbe lavorato sul finire del XV secolo, durante la sua permanenza milanese per riprogettarne i rapporti e le geometrie. In quegli anni il celebre architetto urbinate si occupava delle fabbriche ducali e di quelle dei principali personaggi di corte. A lui si dovrebbe l\u2019aggiunta dei corpi di fabbrica interni, che innestandosi ad angolo retto, formano un cortile, chiuso da un muro di cinta. La nuova dimora dei Fontana si presentava con un piano terreno con finestre rettangolari sovrastato da un piano nobile con finestre a tutto sesto, entrambe riccamente decorati con motivi floreali in cotto. Piccole aperture circolari davano luce al sottotetto. Per arricchire il palazzo e compensare l\u2019irregolarit\u00e0 e l\u2019asimmetria della facciata, l\u2019architetto la ricopr\u00ec con affreschi di figure mitologiche, oggi andati completamente perduti. Infatti, un tempo, la facciata era coperta da affreschi (del Bramante o, secondo altre fonti, del Bramantino) ancora distinguibili alla fine dell'Ottocento: qualche resto \u00e8 visibile solo nel fregio poco sotto il cornicione, dove sono visibili le vestigia di un baccanale di putti, di sirene, tritoni, capre e agnelli che si alternano con tondi che recano busti virili. Per una dettagliata descrizione dell'affresco si rimanda al volume di Carotti, a testimoniare che, nell'anno della pubblicazione (1905), la decorazione era ancora leggibile, per quanto sbiadita dal tempo.\nLa datazione dell\u2019intervento bramantesco si pu\u00f2 far risalire al 1475 secondo alcuni studiosi, che ritengono la decorazione pittorica della casa dei Fontana essere una delle prime opere del Bramante in Milano; secondo altri l'operazione si collocherebbe tra il 1480 e il 1485, considerando l'inedita presenza di finestre a tutto sesto, tra i primi esempi nel panorama architettonico milanese, laddove nella lontana provincia persistevano forme gotiche. \u00c8 stato ipotizzato, peraltro senza documenti che lo provino, che Donato Bramante possa averne progettato le decorazioni in cotto. L'attribuzione del progetto al Bramante \u00e8 peraltro fonte di dibattito: alcuni storici dell'arte rilevano come molte fabbriche sorte in Lombardia sul finire del secolo XV siano state compendiate nel nome del Bramante, quando questi non era ancora giunto a Milano.\nDescrizione.\nLa casa \u00e8 situata nei pressi di Porta Orientale (l\u2019odierna Porta Venezia), all\u2019interno della cerchia dei Navigli. Pu\u00f2 essere annoverata tra le pi\u00f9 antiche abitazioni civili e private della citt\u00e0 di Milano. Costruita secondo lo stile lombardo-fiorentino, risente dell'influenza dei maestri toscani: Filarete, MIchelozzo e Benedetto Ferrini, i quali avevano impreziosito con il loro genio la capitale lombarda. Il portone d'ingresso \u00e8 riccamente decorato da colonne marmoree a candelabri e le finestre presentano belle cornici di cotto. Fregi pittorici sono presenti e ben conservati anche nelle sale interne, dove una cornice, recante medaglioni raffiguranti divinit\u00e0 e la fontana (emblema della famiglia), corre sotto un ricco soffitto a cassettoni. \nLa fronte riporta, visibili, le modifiche succedutesi nei secoli, testimoniando l\u2019evolversi degli stili architettonici dal gotico medievale, al rinascimento, fino al Settecento. Le finestre centinate al piano terreno\u00a0\u2013portate allo scoperto durante gli interventi di restauro - sono una inequivocabile prova della preesistenza di un edificio di origine medievale.L'edificio venne restaurato dai proprietari Silvestri nella seconda met\u00e0 dell'Ottocento e ancora nel 1961 per restituirle l'aspetto rinascimentale originario: durante i lavori emersero alcune aperture e finestre risalenti ad una preesistente costruzione gotica, che furono in seguito lasciate a vista dall'architetto Ferdinando Reggiori, che dirigeva i restauri. Un intervento conservativo pi\u00f9 recente risale al 2001, restauro \u201cleggero\u201d che ha restituito alla citt\u00e0 la facciata autentica, evitando invasive sostituzioni, rifacimenti e integrazioni."}
{"id": "1140217", "revid": "53984", "url": "https://it.wikipedia.org/wiki?curid=1140217", "title": "Hasan Nasrallah", "text": ""}
{"id": "1140219", "revid": "270833", "url": "https://it.wikipedia.org/wiki?curid=1140219", "title": "Gran Premio del Brasile 2006", "text": "Il Gran Premio del Brasile 2006 si \u00e8 corso domenica 22 ottobre 2006 sul Circuito di Interlagos, in Brasile, diciottesima e ultima prova della stagione 2006 del Campionato mondiale di Formula 1. La gara \u00e8 stata vinta dal brasiliano Felipe Massa su Ferrari. Ha preceduto sul traguardo lo spagnolo Fernando Alonso su Renault ed il britannico Jenson Button su Honda.\nCon questo risultato, Fernando Alonso ha conquistato il suo secondo titolo mondiale piloti e la Renault ha ottenuto il suo secondo campionato costruttori.\nQuesto Gran Premio ha segnato l'ultima gara in F1 per il team Midland, per i motori Cosworth e per l'azienda Michelin tra i fornitori di pneumatici, oltre che segnare l'ultimo gran premio in carriera per Robert Doornbos, Tiago Monteiro e Michael Schumacher, ritiro che si riveler\u00e0 temporaneo per il sette volte campione del mondo, che torner\u00e0 nel \"Circus\" nel 2010 per la Mercedes.\nGara.\nAl via Massa riesce a tenere la testa della corsa, precedendo Raikk\u00f6nen e Trulli, mentre Michael Schumacher riesce subito a superare le due BMW Sauber, la Toyota del fratello Ralf e la Honda di Barrichello. Le due Williams terminano la loro gara dopo pochi metri, entrando in collisione tra loro alla curva \"Subida do Lago\": Webber si ritira a causa della rottura dell'alettone posteriore, mentre Rosberg, gi\u00e0 privo dell'alettone anteriore, sbatte violentemente alla \"Subida dos Boxes\", causando l'ingresso della Safety Car.\nGriglia di partenza.\n Felipe Massa-Ferrari- 1'10.680"}
{"id": "1140220", "revid": "1869172", "url": "https://it.wikipedia.org/wiki?curid=1140220", "title": "Volano le pagine", "text": "Volano le pagine \u00e8 il secondo album di Mietta, pubblicato nel 1991 dalla Fonit Cetra.\nDescrizione.\n\u00c8 uscito due mesi dopo la sua partecipazione al Festival di Sanremo 1991 con la canzone \"Dubbi no\", scritta per lei da Amedeo Minghi. Tra gli autori del disco: Mango (che scrive la musica di tre pezzi su testi di Pasquale Panella, che si accredita con lo pseudonimo Di Paolo Vanda), Biagio Antonacci, Mariella Nava (che firma \"Il gioco delle parti\", brano presentato al Festivalbar) e Sergio Laccone (con cui duetta in \"Cantare, ballare\"). Francesca Alotta partecipa come corista, Fio Zanotti come arrangiatore di alcuni brani e Vincenzo Miglietta (padre della cantante Mietta) come coautore del brano \"Raptus\". Nel disco \u00e8 presente anche un omaggio a Sarah Vaughan con la reinterpretazione di \"Lover Man\".\nNella ristampa del disco vengono inserite fotografie dell'artista, non presenti nella prima edizione.\nL'album supera le 220.000 copie vendute."}
{"id": "1140222", "revid": "125692275", "url": "https://it.wikipedia.org/wiki?curid=1140222", "title": "Canzoni (Mietta)", "text": "Canzoni \u00e8 l'album di debutto di Mietta, pubblicato nel 1990 dalla Fonit Cetra.\nDescrizione.\nL'album vende 600.000 copie e contiene canzoni scritte principalmente da Amedeo Minghi su testi di Pasquale Panella. Contiene anche tre brani firmati da Minghi: le sanremesi \"Canzoni\" e \"Vattene amore\" (cantata da Mietta sia con l'autore sia in versione solista), nonch\u00e9 \"La farfalla\" (brano con cui l'interprete nel 1990 vince Azzurro e Vota la voce). A nome del \"maestro\" anche \"L'amore\" e l'unica cover presente: \"L'immenso\".\nDall'album sono stati tratti due altri singoli: \"Piccolissimi segreti\", a tematica omosessuale e protagonista del Festivalbar di quell'anno, e \"Cuore di metallo\", in esclusiva per il mercato belga.\nTra gli autori anche Maurizio Fabrizio, Pino Massara e Vincenzo Miglietta, il padre di Mietta. Arrangiatori del disco Amedeo Minghi, Mario Zannini Quirini e Marco Petriaggi.\nL'album \u00e8 stato pubblicato in tutta Europa."}
{"id": "1140226", "revid": "599013", "url": "https://it.wikipedia.org/wiki?curid=1140226", "title": "Pavel Srn\u00ed\u010dek", "text": "Biografia.\nIl 20 dicembre 2015 viene colpito da arresto cardiaco mentre fa jogging vicino a casa ad Ostrava e dopo una settimana in coma farmacologico muore il 29 dicembre all'et\u00e0 di 47 anni.\nCarriera.\nClub.\nGiunse in Inghilterra nel 1991 dopo essere cresciuto nella squadra della sua citt\u00e0 natale.\nGioc\u00f2 alcune stagioni da titolare nel Newcastle, ma la competizione prima con Shaka Hislop, poi con Shay Given, divenuto titolare a partire dalla stagione 1997-1998, lo convinsero a cambiare aria e a trasferirsi (tornando cos\u00ec) alla squadra della sua citt\u00e0 Natale ovvero il Banik Ostrava nel gennaio 1998.\nDopo 6 mesi fece ritorno nel paese nordico, questa volta allo Sheffield Wednesday.\nDa questa squadra si trasfer\u00ec in Italia, quando nel 2000 fu tesserato dal Brescia neopromosso in Serie A.\nGioc\u00f2 la prima stagione da titolare, ma le buone prestazioni del suo vice Luca Castellazzi durante la Coppa Intertoto sfiorata dalle rondinelle nella stagione successiva lo fecero tornare in panchina, e cos\u00ec, dopo altre due stagioni scarne di soddisfazioni (rimedia anche una retrocessione dalla Serie B alla Serie C1 con il ), torn\u00f2 in Inghilterra e, nella stagione 2006-2007, nuovamente al Newcastle.\nIl 16 maggio 2007, con l'arrivo di Sam Allardyce sulla panchina del Newcastle, gli \u00e8 stato riferito che il suo contratto non sarebbe stato rinnovato.\nViene poi svincolato dalla squadra il 21 maggio 2007."}
{"id": "1140227", "revid": "287204", "url": "https://it.wikipedia.org/wiki?curid=1140227", "title": "Eichhornia crassipes", "text": "Il giacinto d'acqua (Eichhornia crassipes ) \u00e8 una pianta acquatica (idrofita) galleggiante, appartenente alla famiglia delle Pontederiaceae, che cresce sulla superficie di fiumi, canali e laghi delle regioni tropicali. \u00c8 originaria del bacino dell'Amazzonia.\nCostituisce la principale fonte di cibo del lamantino amazzonico. Nelle zone in cui \u00e8 stata introdotta dall'uomo, a causa del suo elevato tasso di crescita e dell'assenza di erbivori, \u00e8 divenuta invasiva. \u00c8 stata inserita nell'elenco delle 100 tra le specie aliene pi\u00f9 dannose del mondo.\nDescrizione.\nLa pianta \u00e8 costituita da cespi fogliosi non radicati al suolo, che galleggiano grazie ai piccioli delle foglie. I piccioli sono apparentemente carnosi ma sono ricchissimi di parenchima aerifero, un tessuto con ampi spazi tra le cellule dove si pu\u00f2 accumulare aria che favorisce il galleggiamento. Le foglie sono tondeggianti e lucide. \nLa pianta singola \u00e8 di modeste dimensioni (al massimo mezzo metro) ma possiede stoloni che favoriscono la riproduzione vegetativa con la produzione di molte altre piante che possono coprire rapidamente gli specchi d'acqua.\nLa pianta \u00e8 completamente mobile, le radici possono estrarre dall'acqua materia organica (proprio per questo fa parte delle categoria delle piante usate per la fitodepurazione).\nIn primavera la pianta produce un'infiorescenza costituita da una spiga di fiori molto appariscenti di colore blu-viola, con macchie gialle sulla sommit\u00e0 dei petali superiori.\nRiproduzione.\nIl giacinto d'acqua come tutte le eichhornie in estate produce capsule (frutti secchi deiscenti) piene di piccoli semi che germinano in acqua. Inoltre, a parte la riproduzione sessuale, la pianta presenta un altro potente meccanismo di moltiplicazione, quello per stoloni fusti modificati che producono piante geneticamente identiche alla pianta madre e che, essendo fragili, sono facilmente spezzati facendo diventare autonome le piccole piante galleggianti.\nPer la bellezza dei fiori la pianta \u00e8 stata dapprima importata in Louisiana, negli Stati Uniti, nei parchi delle ville del Sud, da dove si \u00e8 diffusa nei fiumi e nei laghi, trovando perfette condizioni riproduttive, e con la sua massiccia presenza nei grandi fiumi ha contribuito a determinare la fine della navigazione con battelli a vapore nel Mississippi, per i costi dovuti ai tentativi di bonifica e dragaggio, \u00e8 stata definita \"the million dollars weed\", cio\u00e8 l'erbaccia da un milione di dollari, perch\u00e9 tanto costava annualmente il tentativo (fallito) di eliminarla.\nDistribuzione e habitat.\nLa pianta \u00e8 originaria del bacino del Rio delle Amazzoni ma \u00e8 stata introdotta in numerosi paesi delle aree tropicali e temperate del mondo, come pianta ornamentale, assumendo in molti casi atteggiamenti da specie invasiva.\nIn Africa la specie fu inizialmente introdotta, come specie ornamentale, in Egitto nel XIX secolo; la prima segnalazione sul Nilo risale al 1958 e da l\u00ec si \u00e8 rapidamente estesa ai paesi limitrofi. In Etiopia \u00e8 stata segnalata a partire dal 1965 in numerosi corsi d'acqua tra cui il fiume Auasc, dove ha creato problemi alle centrali idroelettriche. Si \u00e8 rapidamente espansa anche ad altri fiumi della regione di Gambela, raggiungendo il Nilo azzurro, il lago Tana e il lago Ellen. \nIntrodotta dai coloni belgi in Ruanda a scopo ornamentale, la pianta si \u00e8 rapidamente diffusa raggiungendo il Lago Victoria dove \u00e8 stata segnalata per la prima volta nel 1988. In mancanza di competitori naturali \u00e8 divenuta un serio problema ecologico diminuendo lo spazio disponibile per i pesci e arrivando a creare problemi di accessibilit\u00e0 al porto di Kisumu.\nIn Italia, l\"Eichhornia crassipes\" \u00e8 presente in Lombardia, Friuli Venezia Giulia, Emilia-Romagna, Toscana, Lazio, Campania, Sardegna e Sicilia.\n\u00c8 presente anche nel Gange e nel Mekong.\nLa sua invasivit\u00e0 \u00e8 dovuta al fatto che nei fiumi dove \u00e8 stata immessa non esistono erbivori che la mangino, ed inoltre mancano i parassiti (gli insetti) che ne limitavano la diffusione nei luoghi di origine.\nLa pianta non ha malattie batteriche o da funghi, e questo aumenta la sua capacit\u00e0 di diffusione.\nColtivazione.\nL\"Eichhornia crassipes\" non sopporta temperature inferiori ai 10 gradi, predilige l'esposizione al sole ma si abitua facilmente anche all'ombra, abbisogna di acqua ricca di nutrienti, e quindi non \u00e8 adatta all'acqua depurata.\nLotta.\nIl metodo di lotta pi\u00f9 efficace contro il giacinto d'acqua pu\u00f2 essere la lotta biologica: con l'introduzione del coleottero \"Neochetina eichhorniae\" o del lepidottero \"Niphograpta albiguttalis\", \u00e8 possibile debellare questa pianta acquatica. Non si conoscono per\u00f2 le implicazioni della introduzione di nuove specie di insetti in ambiente."}
{"id": "1140229", "revid": "11694", "url": "https://it.wikipedia.org/wiki?curid=1140229", "title": "Giacinto d'acqua", "text": ""}
{"id": "1140230", "revid": "767487", "url": "https://it.wikipedia.org/wiki?curid=1140230", "title": "Non \u00e8 peccato (album)", "text": "Non \u00e8 peccato \u00e8 un album della cantante italiana Syria, pubblicato il 13 maggio 2005 dall'etichetta discografica Atlantic.\nAnticipato dal singolo \"Senza regole\", \u00e8 il sesto album della cantante romana, e annovera molti artisti che hanno preso parte al progetto. Da segnalare sono \"Alice nel paese delle meraviglie\", cover della canzone omonima de Le Vibrazioni, e i brani scritti per lei da quattro artisti italiani: Giorgia (che ha fatto i cori di \"Non sono\"), Tiziano Ferro, Jovanotti (anche lui corista della stessa canzone) e Mario Venuti. Ci sono poi altre due cover: \"Mi manchi\" di Loredana Bert\u00e8 e \"Bonnie &amp; Clyde\", originariamente cantata da Serge Gainsbourg e Brigitte Bardot e qui proposta in duetto da Syria e Francesco Bianconi dei Baustelle.\nTra i singoli lanciati, \"Senza regole, Non \u00e8 peccato e Non sono.\""}
{"id": "1140231", "revid": "466539", "url": "https://it.wikipedia.org/wiki?curid=1140231", "title": "Domino Harvey", "text": " Il film \"Domino\", uscito nel 2005 poco dopo la sua morte, \u00e8 ispirato alla sua turbolenta esistenza.\nBiografia.\nInfanzia e adolescenza.\nFiglia dell'attore lituano Laurence Harvey e della sua terza moglie, la modella britannica Paulene Stone, Domino venne battezzata con tale nome in onore della bond girl Domino Derval, personaggio apparso nel film \"Agente 007 - Thunderball: Operazione tuono\". Gi\u00e0 da bambina, Domino venne espulsa da quattro scuole diverse a causa di comportamento violento. Da ragazza decise di seguire le orme della madre, divenendo modella per l'agenzia Ford Models, che in seguito abbandon\u00f2 per dedicarsi alla carriera di vigile del fuoco al confine con il Messico.\nLa cacciatrice di taglie.\nFu qui che la Harvey inizi\u00f2 ad interessarsi alla professione di cacciatrice di taglie. Inizi\u00f2 il lavoro dopo aver visto un volantino che sponsorizzava un seminario di addestramento per cacciatori di taglie che veniva tenuto dal professionista Ed Martinez, che sarebbe poi divenuto suo insegnante, nonch\u00e9 caro amico. Dopo esser venuta a conoscenza del suo lavoro, la madre di Domino le regal\u00f2 un giubbotto antiproiettili in kevlar per il compleanno.\nLa tossicodipendenza e la morte.\nLa Harvey ebbe problemi di droga per diversi anni, passando da un centro di riabilitazione a un altro. Venne arrestata il 4 maggio 2005 per possesso e spaccio di anfetamine. Era agli arresti domiciliari e in attesa del processo, quando venne trovata senza vita il 27 giugno dello stesso anno a West Hollywood, nella vasca da bagno, in circostanze misteriose. Fu accertato che la morte, probabilmente accidentale, avvenne per un arresto cardiaco provocato da overdose.\nAl cinema.\nIl film \"Domino\", uscito nel 2005 e diretto da Tony Scott, \u00e8 basato sulla vita della Harvey, con Keira Knightley nel ruolo della cacciatrice di taglie."}
{"id": "1140232", "revid": "474175", "url": "https://it.wikipedia.org/wiki?curid=1140232", "title": "Dialetto ligure coloniale", "text": "Con il termine dialetto ligure coloniale \u00e8 definito pi\u00f9 generalmente l'insieme dei dialetti originati dalla lingua ligure diffusa dai coloni della Liguria soprattutto dal XII al XVIII secolo, durante la massima espansione della Repubblica di Genova (vd. colonie genovesi). In realt\u00e0 la definizione al singolare \u00e8 inesatta, dal momento che queste variet\u00e0 sono o erano assai differenziate tra loro per data d'impianto, per evoluzione e perfino per provenienza, essendo originate da aree diverse della Liguria.\nI dialetti liguri \"coloniali\" tuttora in uso sono:\nLe caratteristiche comuni di questi dialetti sono:\nSono estinti in epoca relativamente recente seguenti dialetti:\nDiverse variet\u00e0 dialettali nel Mediterraneo occidentale si sono formate in seguito alla commistione di elementi liguri:\nComponenti liguri variamente significative si riconoscono anche nel dialetto sassarese (soprattutto nelle variet\u00e0 pi\u00f9 esposte all'influenza genovese, quelle di Porto Torres e Stintino e Castelsardo), e nei dialetti altoitaliani o galloitalici della Sicilia e della Basilicata, le cui caratteristiche rimandano con ogni probabilit\u00e0 a fenomeni migratori provenienti dall'area montana della Liguria occidentale intorno al XII secolo e al XIII secolo.\nIl genovese \u00e8 tuttora diffuso come lingua comunitaria in America Latina, soprattutto presso i folti gruppi di emigrati liguri presenti in Cile (Valpara\u00edso, Vi\u00f1a del Mar), in Per\u00f9 (Tacna, Callao) e Argentina (Buenos Aires e Arroyo Seco nei pressi di Rosario in Provincia di Santa Fe). Qui in particolare il genovese costitu\u00ec un'importante isola linguistica urbana alla Boca, quartiere del porto di Buenos Aires, dai primi dell'Ottocento agli anni Cinquanta del XX secolo, contribu\u00ec alla formazione di variet\u00e0 miste come il Cocoliche e gergali come il Lunfardo, e sussiste ancora in certi termini dello spagnolo del R\u00edo de la Plata."}
{"id": "1140241", "revid": "599013", "url": "https://it.wikipedia.org/wiki?curid=1140241", "title": "B\u00f4net", "text": ""}
{"id": "1140244", "revid": "1530080", "url": "https://it.wikipedia.org/wiki?curid=1140244", "title": "Sandra Nasi\u0107", "text": "Con i Guano Apes.\nSi unisce ai Guano Apes dopo una festa universitaria, nel 1994. In verit\u00e0, come ha rivelato lo stesso Henning R\u00fcmenapp, chitarrista del gruppo, Sandra \u00e8 stata presentata alla band da un comune amico, che desiderava un'opinione sulla giovane cantante che aveva appena scoperto e che pensava di usare in un proprio progetto. Dal 1995 al 2004, anno in cui il gruppo si scioglie, e nuovamente dal 2009, anno in cui il gruppo si ricompone, Sandra Nasic sar\u00e0 la loro front-woman. Durante l'esperienza con i Guano Apes collabora con gli Apocalyptica nel brano \"Path Vol.2\" e con DJ Tomekk per il pezzo \"Beat of Life\".\nCarriera solista.\nNel 2001 Sandra \u00e8 stata premiata con il premio \"EinsLive Krone\". Deftones e Korn sono tra i suoi gruppi preferiti e che rivelano infatti notevoli influenze sul suo tipo di musica. Dopo lo scioglimento del gruppo, avvenuto il 30 novembre 2004, lavora con T. Rauschmiere alla canzone \"A Very Loud Lullaby\", pubblicata nel 2005. Nel 2007 Sandra Nasi\u0107 intraprende una carriera da solista. L'uscita del suo singolo di debutto, \"Fever\", nel settembre 2007 con l'etichetta \"Supersonic Records\", anticipa l'album \"The Signal\", del mese successivo."}
{"id": "1140249", "revid": "287204", "url": "https://it.wikipedia.org/wiki?curid=1140249", "title": "La giostra della memoria (album Enrico Ruggeri)", "text": "La giostra della memoria \u00e8 un album raccolta di Enrico Ruggeri, pubblicato nel 1993.\nIl disco.\nIl disco contiene 4 canzoni inedite:\" Mistero\", vincitrice del Festival di Sanremo di quell'anno, \"La giostra della memoria\", scritta nel 1989 per Fiorella Mannoia, \"Bianca balena\" e \"Post-Scriptum\".\n\"Mistero\" \u00e8 un pezzo definito \"poco sanremese\" in quanto rimane tuttora una delle poche canzoni dichiaratamente rock ad aver vinto il Festival di Sanremo. Gli altri brani nell'album sono un insieme delle canzoni pi\u00f9 rappresentative del passato del cantautore, sei delle quali proposte nella loro versione dal vivo.\nIn copertina \u00e8 presente Ruggeri che guarda verso il cielo circondato da uno sfondo rosso e sul fondo un collage con alcune copertine dei suoi album.\nL'album \u00e8 stato il 32\u00b0 pi\u00f9 venduto in Italia nel 1993, raggiungendo la quinta posizione nella hit parade degli album pi\u00f9 venduti settimanalmente.\nDel disco vennero edite inizialmente due versioni, la prima in CD e musicassetta con 16 brani. La versione in vinile venne invece pubblicata come doppio LP e 21 brani\nVersione in vinile.\nDisco 1.\n Lato A \n Lato B \nDisco 2.\n Lato A \nLato B\n\"Comunque Musica\".\nSuccessivamente, a fine 1993 il CD venne ripubblicato in una edizione speciale denominata \"Comunque Musica\" . In essa era venduto in \"coppia\" con un altro CD precedente di Ruggeri, quali \"il falco e il gabbiano\", \"Enrico VIII\", \"La parola ai testimoni\", \"Tutto Scorre\"."}
{"id": "1140250", "revid": "287204", "url": "https://it.wikipedia.org/wiki?curid=1140250", "title": "Sandra Nasic", "text": ""}
{"id": "1140253", "revid": "123771875", "url": "https://it.wikipedia.org/wiki?curid=1140253", "title": "Nazario Sauro (S 518)", "text": "Il Nazario Sauro \u00e8 un sottomarino a propulsione diesel-elettrica (o \"convenzionale\") della Marina Militare Italiana, capostipite della prima serie della , consegnato alla Marina il 12 febbraio 1980. Attualmente \u00e8 una nave-museo ormeggiata nel porto antico di Genova, e rappresenta uno dei tre sottomarini esposti in Italia insieme all'Enrico Toti (S 506) a Milano e all'Enrico Dandolo (S 513) a Venezia (tutti e due appartenenti alla classe precedente, la classe Toti).\nNome.\nIl battello prende il nome dal tenente di vascello Nazario Sauro, medaglia d'oro al valor militare, patriota ed esponente dell'irredentismo italiano del primo conflitto mondiale. In precedenza nella Regia Marina era stato intitolato il cacciatorpediniere , che prese parte alla seconda guerra mondiale affondando nelle acque del Mar Rosso alle 9 del mattino del 3 aprile 1941 in seguito ad un attacco aereo inglese; la nave, centrata da una bomba da 224\u00a0kg, s'inabiss\u00f2 in appena mezzo minuto. Nell'affondamento perirono 78 uomini dell'equipaggio.\nTrasformazione in museo galleggiante.\nIl battello, in disarmo dal 1\u00ba maggio 2002, \u00e8 stato ormeggiato presso l'Arsenale militare marittimo della Spezia insieme all'unit\u00e0 gemella \"Carlo Fecia di Cossato\", dove \u00e8 stato, dal 2008, oggetto di un'opera di restauro per la trasformazione in museo, attuata per conto del Mu.MA - Istituzione Musei del Mare e della Navigazione di Genova, da parte della societ\u00e0 Fincantieri, la stessa che lo aveva costruito alla fine degli anni settanta (allora Italcantieri).\nAll'alba del 18 settembre 2009 il \"Nazario Sauro\" ha lasciato l'arsenale spezzino per la sua ultima missione: trainato da rimorchiatori ha raggiunto il porto antico di Genova dove il 26 settembre \u00e8 stato ormeggiato nella darsena davanti al Galata \u2212 Museo del mare.\nL'allestimento museale, progettato e diretto dall'architetto Roberto Bajano per il Galata \u2212 Museo del mare in collaborazione con l'Ufficio Progettazione Sommergibili della Direzione Navi Militari di Fincantieri, ne fa la prima nave-museo in Italia visitabile in acqua.\nL'apertura al pubblico si \u00e8 avuta il 29 maggio del 2010.\nIn Italia sono musealizzate e visitabili altre due unit\u00e0 sottomarine: il \"Toti\" esposto presso il Museo nazionale della scienza e della tecnologia Leonardo da Vinci di Milano, ed il \"Dandolo\" all'interno dell'Arsenale di Venezia."}
{"id": "1140254", "revid": "287204", "url": "https://it.wikipedia.org/wiki?curid=1140254", "title": "Oggetti smarriti (album)", "text": "Oggetti smarriti \u00e8 un album del 1994 di Enrico Ruggeri\nIl disco.\nLe tracce girano tutte intorno, per le musiche e per i testi, al divorzio di Ruggeri da sua moglie Laura Ferrato; in copertina \u00e8 presente Ruggeri tagliato di tre quarti e dall'altra parte un fuoco che brucia un violino, una foto e uno spartito.\nPossono essere considerate tracce affini, o che lo integrano, a questo album anche \"L'altra madre\" e \"Non voglio crescere pi\u00f9\" (versione italiana di \"I don 't wanna grow up\"), incise da Fiorella Mannoia nell'album \"Gente comune\", e \"Nel locale di jazz\", incisa da Riccardo Cocciante nell'album \"Un uomo felice\", dello stesso anno, in quanto vi sono presenti vari riferimenti al divorzio in generale. L'album ottenne un discreto successo, in quanto risult\u00f2 il 62\u00ba pi\u00f9 venduto di quell'anno"}
{"id": "1140257", "revid": "107019455", "url": "https://it.wikipedia.org/wiki?curid=1140257", "title": "Fango e stelle", "text": "Fango e stelle \u00e8 un concept-album di Enrico Ruggeri, pubblicato nel 1996.\nIl disco.\nIl disco venne pubblicato dopo la partecipazione di Ruggeri al Festival di Sanremo 1996 con il brano \"L'amore \u00e8 un attimo\".\nIn copertina \u00e8 presente una donna nuda con la mano sinistra distesa in mezzo ai seni, mentre l'altra \u00e8 appoggiata al muro, tatuata con lo stesso tema dello sfondo: sopra, un cielo stellato e sotto un muro marrone con dei gradini."}
{"id": "1140266", "revid": "37401", "url": "https://it.wikipedia.org/wiki?curid=1140266", "title": "Accento tonico", "text": ""}
{"id": "1140271", "revid": "116755341", "url": "https://it.wikipedia.org/wiki?curid=1140271", "title": "Metroland (colonna sonora)", "text": "Metroland \u00e8 un album del 1998 di Mark Knopfler. \u00c8 anche la colonna sonora del film omonimo. Parte delle canzoni sono di Fran\u00e7oise Hardy, Django Reinhardt, Stranglers, Dire Straits, Hot Chocolate, Elvis Costello."}
{"id": "1140274", "revid": "812213", "url": "https://it.wikipedia.org/wiki?curid=1140274", "title": "Paolo Paoloni", "text": "Biografia.\nOriginario di Ancona ma nato a Bodio, comune del Canton Ticino in Svizzera, venne scoperto da Luciano Salce, per il quale recit\u00f2 in numerose pellicole. Divenne tuttavia noto per aver impersonato il Megadirettore Galattico nella saga di Fantozzi. A Bodio trascorse con la famiglia i primi anni di vita nella residenza oggi disabitata di Villa Lanini; , dove fu creata una delle prime centrali elettriche del Cantone, ovvero la Centrale della Biaschina.\nApparve in particolare nelle commedie brillanti, ma partecip\u00f2 a film dell'orrore come \"Inferno\" e \"Cannibal Holocaust\". \nMolto attivo anche in televisione, interpret\u00f2 il maggiordomo di Cochi e Renato in \"Nebbia in Valpadana\" e apparve in due episodi di \"Don Matteo\".\nLavor\u00f2 molto in teatro, dove, oltre che interprete fino in tarda et\u00e0, fu anche un apprezzato regista.\n\u00c8 morto il 9 gennaio 2019 a Roma: negli ultimi mesi era diventato afono a causa di una malattia alle corde vocali."}
{"id": "1140275", "revid": "762947", "url": "https://it.wikipedia.org/wiki?curid=1140275", "title": "Nasr Hamid Abu Zayd", "text": "\u00c8 noto soprattutto per aver teorizzato un approccio originale all'ermeneutica del Corano, da lui stesso definito umanistico e democratico. Si \u00e8 trasferito nel 1995 nei Paesi Bassi, dove ha insegnato come docente universitario a Utrecht e a Leida.\nBiografia.\nGiovent\u00f9.\nNa\u1e63r \u1e24\u0101mid Ab\u016b Zayd nasce nel 1943 a Quhafa (governatorato di Tanta), un villaggio rurale situato nella regione del delta del Nilo, tra Alessandria e Il Cairo. All'et\u00e0 di tre anni inizia a frequentare il \"kutt\u0101b\" (la scuola coranica), e completa la memorizzazione del Corano a soli 8 anni. Nel 1957 il padre (malato e preoccupato per le sorti economiche della famiglia) lo manda a frequentare un istituto professionale. A 17 anni Na\u1e63r \u1e24\u0101mid Ab\u016b Zayd consegue il diploma di radiotecnico e inizia a lavorare al Cairo presso il reparto radio della polizia del Ministero degli Interni, dove rester\u00e0 per dodici anni.\nInizio della carriera accademica.\nNel 1967 Na\u1e63r \u1e24\u0101mid Ab\u016b Zayd cerca di essere ammesso all'universit\u00e0 di al-Azhar, ma non vi riesce a causa del numero chiuso; l'anno seguente, tuttavia, corona il proprio sogno venendo ammesso alla facolt\u00e0 di Lettere dell'Universit\u00e0 del Cairo. Nel 1972 consegue con lode l\"Artium Baccalaureus\" (laurea triennale) in \"Studi Arabi\", e diventa assistente universitario. Nel 1977 ottiene, ancora con lode, il \"Magister Artium\" (laurea magistrale) in \"Studi Arabi e Islamici\", presentando una tesi sui Mutaziliti, dal titolo \"al-Ittij\u0101\u1e25 al-\u02bfaql\u012b f\u012b l-tafs\u012br: Dir\u0101sa f\u012b qa\u1e0diyat al-maj\u0101z f\u012b l-Qur\u02be\u0101n \u02bfinda l-Mu\u02bftazila\" (\"Il razionalismo nell'esegesi coranica: studio sulla questione della metafora coranica nella Mu\u02bftazila\").\nStudi all'estero.\nNel 1978 Na\u1e63r \u1e24\u0101mid Ab\u016b Zayd ottiene una borsa di studio della Fondazione Ford presso il \"Center for Middle East Studies\" dell'Universit\u00e0 della Pennsylvania (Filadelfia). Durante il soggiorno negli Stati Uniti scopre l'ermeneutica, approfondendo il pensiero del mistico sufi di Ibn \u02bfArab\u012b e di autori europei contemporanei come Gadamer, Heidegger e Ricoeur.\nNel 1980 ottiene il dottorato con lode in \"Studi Arabi e Islamici\" con una tesi su Ibn \u02bfArab\u012b, dal titolo \"Falsafat al-ta\u02bew\u012bl: dir\u0101sa fi ta\u02bew\u012bl al-Qur\u02be\u0101n \u02bfinda Mu\u1e25y\u012b al-D\u012bn ibn \u02bfArab\u012b\" (\"La filosofia dell'ermeneutica: studio dell'ermeneutica coranica di Ibn \u02bfArab\u012b\"). Nel 1982 viene nominato professore assistente presso il dipartimento di Lingua e Letteratura Araba della Facolt\u00e0 delle Arti dell'Universit\u00e0 del Cairo. Nel 1981, insieme ad altri docenti, viene espulso dall'universit\u00e0 in seguito all'emanazione delle cosiddette risoluzioni di settembre di S\u0101d\u0101t. Il successivo ricorso legale viene accolto ma, quando Na\u1e63r \u1e24\u0101mid Ab\u016b Zayd rientra all'universit\u00e0, scopre di essere stato oggetto, insieme agli altri professori, di una campagna di diffamazione; il mutato clima lo convince a trasferirsi presso l'Universit\u00e0 di Khartum (Sudan) come \"visiting professor\".\nRientro in Egitto e persecuzioni.\nDopo questa esperienza e una permanenza di quattro anni in Giappone (1984-1989), Na\u1e63r \u1e24\u0101mid Ab\u016b Zayd rientra al Cairo. La sua domanda di promozione a professore ordinario (1992) viene respinta dal Senato accademico, soprattutto a causa dell'opposizione dell\"'Imam\" \u02bfAbd al-\u1e62ab\u016br Sh\u0101h\u012bn, che definisce gli scritti di Na\u1e63r \u1e24\u0101mid Ab\u016b Zayd \"esplicite offese nei confronti della fede islamica\" e diffonde nei suoi confronti l'accusa (diffusa poi anche dai \"media\" egiziani) di apostasia. Lo stesso anno, l'avvocato \u1e62am\u012bda Ab\u016b \u1e62am\u0101da, della corte civile di primo grado di Giza, avvia un procedimento volto ad annullare il matrimonio fra Abu Zayd e la moglie Ibtih\u0101l Y\u016bnis in virt\u00f9 della cosiddetta legge della vergogna promulgata nel 1978 dal regime di S\u0101d\u0101t, sulla base della quale un cittadino sospettato di non essere credente poteva arrivare a perdere i diritti politici. A un primo rifiuto delle richieste di \u1e62am\u012bda Ab\u016b \u1e62am\u0101da da parte della corte di primo grado (27 gennaio 1994) segue il 14 gennaio 1995 la condanna di Na\u1e63r \u1e24\u0101mid Ab\u016b Zayd da parte della corte di appello. Na\u1e63r \u1e24\u0101mid Ab\u016b Zayd viene riconosciuto colpevole di apostasia e il suo matrimonio viene annullato, a causa dell'illiceit\u00e0 di un matrimonio fra un \"murtadd\" (apostata) e una donna di fede islamica. Lo stesso verdetto viene espresso il 5 agosto 1996 dalla Corte di cassazione, con una sentenza controversa che secondo molti violerebbe sia la costituzione egiziana, sia diverse normative internazionali.\nTrasferimento nei Paesi Bassi.\nIn risposta alla sentenza nei suoi confronti, Nasr H\u0101mid Ab\u016b Zayd decide di trasferirsi con la moglie nei Paesi Bassi (il 24 ottobre 1995), dove viene accolto come \"visiting professor\".\nNel 1998, in seguito a pressioni sia nazionali che internazionali, il presidente Mub\u0101rak promulga una nuova legge che limiti l'applicazione della \"legge della vergogna\", anche se la sentenza di condanna non viene annullata. Il professor Na\u1e63r \u1e24\u0101mid Ab\u016b Zayd decide comunque di rimanere nei Paesi Bassi e nel 2004 gli viene assegnata la cattedra \" 'Ibn Rushd's Chair of Islam and Humanism\" per gli studi umanistici islamici presso l'Universit\u00e0 di Utrecht.\nL'ermeneutica democratica del Corano.\nL'originale approccio di Na\u1e63r \u1e24\u0101mid Ab\u016b Zayd all'ermeneutica del Corano ha iniziato a delinearsi nell'opera \"The Qur'\u0101n: God and Man in Communication\" (\"Il Corano: Dio e Uomo in comunicazione\", 2000). Na\u1e63r \u1e24\u0101mid Ab\u016b Zayd sostiene che tutte le diverse dottrine e scuole di pensiero islamiche concordano nell'affermare che \"il Corano \u00e8 la Parola di Dio rivelata al profeta Mu\u1e25ammad, in pura lingua araba (\" \u02bfarab mub\u012bn\"), nell'arco di 23 anni\". In questo modo Na\u1e63r \u1e24\u0101mid Ab\u016b Zayd evidenzia l'aspetto comunicativo insito nel Corano e il legame indissolubile che esso ha, pur continuando a essere riconosciuto come \"Parola di Dio\", con l'ambiente dal quale \u00e8 emerso. Il testo sacro risulta quindi legato alla lingua nella quale \u00e8 stato comunicato (l'arabo), al suo periodo storico (la Penisola araba nel VII secolo d.C.) e al suo contesto socio-culturale (la societ\u00e0 tribale araba). Na\u1e63r \u1e24\u0101mid Ab\u016b Zayd sostiene che il riferimento cronologico ha una importanza fondamentale: esso deve essere preso in considerazione per mettere in relazione la sua struttura semantica e la realt\u00e0 storica in cui tale struttura si \u00e8 originata. Vanno quindi considerati con attenzione i passaggi attraverso i quali, storicamente, il Corano ha assunto la forma odierna. Un'importanza fondamentale \u00e8 rivestita dal periodo del califfo \u02bfUthm\u0101n b. \u02bfAff\u0101n (\"reg.\" 644-656 d.C.), durante il quale si avvi\u00f2 il processo di canonizzazione (che incluse l'aggiunta dei segni diacritici e vocalici al testo originario) e il riordinamento dei versetti e delle sure nell'ordine attuale (il cosiddetto \"tart\u012bb al-til\u0101wa\", ossia l'\"ordine di recitazione\") che differisce in modo significativo dall'\"ordine di rivelazione\" (\"tart\u012bb al-nuz\u016bl\" ). Secondo Na\u1e63r \u1e24\u0101mid Ab\u016b Zayd, occorre partire da tutti questi elementi per comprendere come si \u00e8 formato il Corano e le conseguenze pratiche di questa evoluzione storica.\nUn altro importante punto di riflessione \u00e8 quello legato alla dibattuta questione degli \"Attributi divini\" (Potenza, Scienza, Vita ecc.) e, in special modo, della Parola (\"Kal\u0101m\"). Il Corano infatti, definito \"Parola di Dio\" ( \"Kal\u0101m All\u0101h\" ), viene considerato \"increato\" dopo un lungo e aspro dibattito teologico dipanatosi specialmente in base alle riflessioni di A\u1e25mad b. \u1e24anbal nel IX secolo. Questa \"increatezza\" \u00e8 il necessario corollario, secondo alcuni, della identificazione del Testo sacro con l'attributo della parola di Dio, per definizione eterno \"a parte ante\".\nCi\u00f2 ha riflessi non di poco conto sul pensiero islamico, dal momento che una simile concezione del Corano comporta una sua eternit\u00e0 immodificabile e un rifiuto radicale di qualsiasi sua evoluzione, allontanando i pensieri fondanti dell'Islam (basato sugli assunti coranici) dal dinamismo che \u00e8 implicito nel divenire della storia.\nPensare invece - come facevano i Mu\u02bftaziliti - che il Corano sia stato creato da Dio, necessariamente quando (per ascoltare e capire la Sua Parola) fu da Lui plasmato il primo essere umano, dotato degli strumenti fisici e intellettivi necessari per tale ascolto e comprensione, comporta esiti ben diversi. Si accoglie infatti la storia come elemento dinamico e trasformatore del mondo, cui poter legittimamente far riferimento al fine di adeguare il pensiero islamico alle sfide che inevitabilmente il fluire del tempo comporta per l'uomo e le societ\u00e0 che egli costituisce. Per questo suo sostegno della \"createzza\" nel tempo del Corano, Na\u1e63r \u1e24\u0101mid Ab\u016b Zayd \u00e8 stato definito da alcuni studiosi del pensiero islamico contemporaneo un \"neo-mu\u02bftazilita\".\nLe pi\u00f9 recenti evoluzioni del suo pensiero hanno portato Na\u1e63r \u1e24\u0101mid Ab\u016b Zayd a discostarsi dagli approcci riformisti precedenti (che pure avevano gi\u00e0 tentato di \"rinegoziare\" il significato del testo sacro) attraverso lo studio del Corano non pi\u00f9 come \"testo\", ma come \"discorso\". Questo cambiamento, se condiviso, pu\u00f2 portare a riconsiderare il Corano come insieme di \"discorsi\" influenzati dalla sua dimensione culturale e storica. Restituire il discorso coranico alla sua natura dinamica (di dialogo) corrisponde quindi anche a un'apertura \"democratica\", che libera la Parola di Dio dalle manipolazioni politiche, ideologiche e sociali."}
{"id": "1140276", "revid": "486946", "url": "https://it.wikipedia.org/wiki?curid=1140276", "title": "A Vindication of the Rights of Woman", "text": ""}
{"id": "1140279", "revid": "486946", "url": "https://it.wikipedia.org/wiki?curid=1140279", "title": "Dichiarazione dei diritti della donna", "text": ""}
{"id": "1140288", "revid": "78273", "url": "https://it.wikipedia.org/wiki?curid=1140288", "title": "Santa Maria alla Fontana", "text": ""}
{"id": "1140290", "revid": "125454860", "url": "https://it.wikipedia.org/wiki?curid=1140290", "title": "Cesare De Titta", "text": "Biografia.\nFiglio del notaio Vincenzo e di Sofia Loreto, rimase orfano di padre ad appena due anni e, pur senza vocazione, all'et\u00e0 di sedici anni entr\u00f2 nel seminario di Lanciano per divenire sacerdote.\nInsegn\u00f2 Lettere classiche al seminario di Venosa tra il 1881 ed il 1889, divenendone anche rettore: al suo periodo lucano risalgono i suoi \"Saggi di traduzione da Catullo\", pubblicati in Abruzzo nel 1890, presso la casa editrice Carabba. L'opera gli valse il diploma \"honoris causa\" di insegnante di lettere da parte del Ministero della Pubblica Istruzione, che nel 1891 gli permise di ottenere la cattedra di greco e latino presso il liceo classico di Lanciano. Sempre presso la casa editrice Carabba pubblic\u00f2 una \"Grammatica della lingua viva\" e una \"Grammatica della lingua latina\".\nLasciato l'insegnamento nel 1926, si ritir\u00f2 nella villetta che possedeva nel suo paese natale e si dedic\u00f2 interamente alla produzione letteraria, impiegando la lingua italiana, quella latina e il dialetto abruzzese (donde l'appellativo di poeta dai \"tria corda\"): in particolare si ricordano i volumi di \"Poesie\" e \"Canzoni abruzzesi\", la raccolta di poemetti \"Gente d'Abruzzo\" e \"Cantus et flores\". \"Un canone critico, difficilmente ribaltabile,\" scrive il poeta e critico Ottaviano Giannangeli \"pone in \"Terra d'oro\" (Lanciano 1925; 2 ediz., ibid. 1970) il vertice dell'arte, forse anche della ricerca filosofico-esistenziale del De Titta\".\nIn onore all'amico Gabriele D'Annunzio, il sacerdote abruzzese tradusse in dialetto \"La figlia di Jorio\" e in latino le \"Elegie romane\". De Titta fu anche amico di un altro grande classicista, Luigi Illuminati (anch'egli canonico, che scrisse canzoni per la Maggiolata di Ortona), del compositore Antonio Di Jorio (che avrebbe musicato molte sue poesie), dell'umanista e politico Domenico Tinozzi e del poeta e militare Salvatore Caporaso, al quale dedic\u00f2 un epitaffio in latino.\nAlla sua memoria \u00e8 dedicato il Premio Letterario Nazionale \"Cesare De Titta\" a Lanciano.\nDe Titta nel 1922 compose un epitaffio per gli studenti del Ginnasio di Lanciano caduti in guerra, scolpito in lettere latine presso il monumento in marmo sulla facciata dell'istituto in via Bologna (originalmente era sul vecchio edificio in corso Trento e Trieste). Alla sua morte, gli fu dedicata una via di Lanciano, la piazza di Sant'Eusanio, e nel 1953 l'istituto magistrale di Lanciano.\nOpera e stile.\nLe opere di De Titta portano ancora il copyright della Casa editrice Rocco Carabba di Lanciano.\nLo stile detittiano fa molto riferimento al carduccianismo, anche se per quanto riguarda le poesie e i testi delle canzoni, De Titta si discosta completamente dal toscano, adottando il dialetto della provincia di Chieti. \nDe Titta \u00e8 da ricordare nel panorama musicale abruzzese di tradizione popolare, perch\u00e9 insieme a compositori come Antonio Di Jorio e Guido Albanese cre\u00f2 dei brani che oggi sono conosciutissimi nella regione. Tra le musiche di maggior pregio ai ricordano \"L'Acquabelle\", \"Lu piante de le fojje\", \"Din don\", \"Oil\u00ec oil\u00e0\", \"Lu parrozze\", \"Amore m\u00e9\", \"Famme mur\u00ec\".\nPoetica.\nDe Titta non esord\u00ec come poeta dialettale, ma si ciment\u00f2 nel classicismo oraziano e carducciano. Come il poeta romano Quinto Ennio, dichiar\u00f2: \"Ho tre cuori perch\u00e9 posseggo tre lingue\", ossia l'italiano, il latino e il dialetto frentano. Prima della composizione dei \"Carmina\", il De Titta studi\u00f2 ampiamente la cultura e la lingua classica con rigore filologico, componendo saggi di Orazio e Catullo, traducendo dal greco anche Saffo, analizz\u00f2 la \"Ode alle Valchirie\" di Carducci, il quale il 27 novembre 1898 gli sped\u00ec una lettera di congratulazioni. Poi studi\u00f2 anche i componimenti degli abruzzesi Gabriele Rossetti, G. Mazzoni, C. De Azeredo. Nel 1900 tradusse in latino le \"Elegie romane\" di D'Annunzio (1886), di cui nel 1923 avrebbe compiuto la versione dialettale della tragedia \"La figlia di Iorio\" (1904).\nIn lingua latina, De Titta compose i tre libri dei \"Carmina\", pubblicati nel 1922 dall'editrice \"Rocco Carabba\" di Lanciano, ristampato poi in altre edizioni nel 1952, 1986 e nel 1998. I componimenti nel costrutto semplice e vivo, senza imitazioni troppo vistose del lessico e della forma del gusto classico, dimostrano un'originale adesione alla lingua latina, che confer\u00ec al De Titta il riconoscimento di \"maestro della classicit\u00e0\" nel marzo 1933 dall'Accademia dei Lincei. \nI Canti latini.\nAltri componimenti sparsi sono stati raccolti in 2 volumi curati sempre dall'editrice Carabba, nel 1988. Il primo volume s'intitola \"Elegie lontane\", poi gli \"Juvenilia\", in riferimento alla raccolta carducciana, pubblicata presso la tipografia \"Artistica\" di Venosa nel 1883, i \"Frammenti di un canzoniere\", tutti inediti, poi l\"Appendice. Poesie eterogenee\", tra le quali figurano anche quelle di \"Nella vita oltre la vita\", pubblicate dall'editore De Arcangelis a Casalbordino nel 1900. Il secondo volume comprende: \"In monte e in valle\", gruppo di i liriche inedite in gran parte, poi \"I canti di ritorno\", i \"Sonetti\", arricchiti di nuove composizioni rispetto alla prima edizione del 1922 presso De Arcangelis di Atri, l\"Appendice. Stornelli scritti per occasioni varie\"\nScritti secondari e opere teatrali.\nIl primo libro delle \"Cartoline\" (Ortona, Bonanni, 1914), presenta un De Titta conviviale, pieno di garbata ironia che usa il sonetto come \"cartolina postale\" per salutare gli amici. I testi seguenti di un florilegio \"Cos\u00ec... come parlava il cuore\" (Guardiagrele, Palmerio, 1933), curato da Luigi Illuminati, sono compresi nel secondo volume di \"Poesie\"\nNel 1923 per la Vallecchi di Firenze, De Titta pubblic\u00f2 i poemetti di \"Gente d'Abruzzo\", e l'anno seguente, sempre per l'editrice lancianese, diede alle stampe i due volumi di \"Opere teatrali\". Gi\u00e0 nel 1920 De Titta aveva fatto rappresentare il dramma \"A la fonte\", e poi \"La Scunc\u00f2rdie\", commedia in un solo atto. Nel 1925, per Carabba, De Titta pubblic\u00f2 il volume \"Terra d'Oro\"', universalmente indicato come il vertice dell'arte dialettale dell'autore, mentre nel 1930 usciva \"Cantus et Flores\" in occasione del bimillenario di virgiliano. Nel 1929 era stato pubblicato anche \"Acqua, Foco e Vento\", raccolta di liriche dedicata al ministro Giovanni Gentile. Il poemetto appare a prima vista di tematiche diverse dallo stile detittiano, segue un filo ideale che chiude una teoria poeticamente vissuta nell'ambito del monismo panteistico del De Titta il quale si ricollega sia a Pascoli e a Carducci per il classicismo che a D'Annunzio per la ripresa di temi abruzzesi.\nTuttavia De Titta si discosta fortemente dall'immaginario dannunziano dell'Abruzzo primitivo, aggressivo e vorace, rigettando l'interpretazione veristica del pescarese, ripreda da Giovanni Verga, concentrandosi si pi\u00f9 sul cantare lo stile di vita pacato, allegro ma anche ordinario e mite della popolazione abruzzese. Il collegamento con Pascoli per De Titta si denota nel raccontare nella poesia esperienze realmente vissute, senza creazione di modelli e fantasie idilliache, la tendenza detittiana alla musicalit\u00e0 non viene mai adulterata da squisitezze e preziosismi, e si esprime con naturale schiettezza, cercando di rappresentare nel modo pi\u00f9 lampante e trasparente possibile il carattere tipico abruzzese. E in ci\u00f2 consiste appunto l'uso sapiente del dialetto locale, con i tocchi classicistici di sfondo ripresi da Pascoli e Carducci, nonch\u00e9 dalla poesia latina per la descrizione dei paesaggi.\nPier Paolo Pasolini infatti, accennando a De Titta, parl\u00f2 di \"pascolismo dialettale\", ossia l'autore rifiutava i pregiudizi teorici contro gli sperimentalismi e le avanguardie. Nella seconda edizione corretta delle \"Canzoni abruzzesi\", del 1923, De Titta sembra lanciare una sfida ai futuristi.\nI manoscritti originali di De Titta sono conservati a Sant'Eusanio del Sangro presso la biblioteca civica nel museo della casa natale, custoditi da Vittore Verratti. Omaggi a De Titta sono stati fatti nel paese natale, con la musealizzazione della casa, a fianco la chiesa madre di Santa Maria Assunta, nell'intitolazione a egli della piazza principale, nello studio critico ancora oggi in atto, delle sue opere presso l'editrice Carabba di Lanciano, nell'intitolazione dell'Istituto Pedagogico Magistrale a \"Cesare De Titta\" presso Lanciano, e nella costruzione del Monumento ai liceali Caduti per la Patria, in occasione del 1922, quando fu riaperto il Liceo classico \"Vittorio Emanuele II\" a Lanciano. La lapide, che porta incisi alcuni versi di De Titta per i giovani studenti morti in guerra, \u00e8 stata traslata dalla storica struttura del Corso Trento e Trieste sulla facciata del nuovo polo scolastico in Via del Mare.\nLe \"Canzoni abruzzesi\" o \"Canzoniere\".\nLe raccolte di componimenti dialettali sono \"Canzoni abruzzesi\" (Lanciano, Carabba, 1919), \"Nuove canzoni abruzzesi\" (Carabba, 1923), che costituiranno poi il \"Canzoniere postumo\" (1992), \"Terra d'Oro\" (Carabba, 1925), e \"Acqua, Foco e Vento\" (1929).\nLa prima edizione del Canzoniere fu edita da Carabba editore nel 1919, e la nuova edizione accresciuta nel 1923, ripubblicata in edizione critica nel 1992 dall'editrice Itinerari (Lanciano). Con il \"Canzoniere\", De Titta entr\u00f2 nella storia della letteratura abruzzese in maniera ufficiale, restando l'esempio pi\u00f9 importante del vernacolare abruzzese sotto-forma di monumentale raccolta di elegie e sonetti. Per la composizione si avvalse del sub-dialetto frentano, in particolare l'idioma dell'antica Monteclum, ossia di Sant'Eusanio del Sangro, da cui proverrebbe appunto tale parlata che spazia in tutta l'area del basso Sangro, confine con il vastese a sud, e a nord col chietino.\nLa maggior parte sono componimenti a tre strofe di una quartina pi\u00f9 doppie strofe, a rime incatenate ed endecasillabi. I temi riguardano soprattutto la celebrazione della natura selvaggia, sincera e gioiosa della piana tra Lanciano e la Majella, l'area del fiume Sangro; spesso De Titta, con sguardo anche nostalgico per il tempo che passa, si concentra sulla celebrazione della figure femminile, celebra una fanciulla, o gruppi di ragazza di campagna che svolgono le loro mansioni in gioia, fresche di vita, mentre cantano, a discapito del poeta canonico che invecchia, e che per l'abito talare che porta, non pu\u00f2 divertirsi con loro, ed \u00e8 costretto solo a partecipare con lo spirito, senza per scadere in desiderio scabrosi, ma lasciandosi trasportare con disincanto dai suoni, dai colori e dai sapori della genuina naturalezza della vita di campagna abruzzese.\nNel Canzoniere i temi sono variabili, spesso ci sono anche riflessioni interiori molto profonde in dialetto, in cui il poeta riflette su ci\u00f2 che ha realizzato nella vita, visioni totalmente differenti dalla spensieratezza presente nella prima raccolta del 1919 e in \"Terra d'Oro\", in cui lo stesso proemio in lirica \"S'\u00e8 cuperte di neve la Majelle\", \u00e8 una dichiarazione di poetica di assoluta apertura e amore verso la natura abruzzese, e dichiara il desiderio di celebrarla e cantarla con brevi liriche, altre lunghe. Spesso i tempi sono le fanciulle, la vita quotidiana, la descrizione di piante o animali con massime moralistiche, la fonte, luogo di incontri e chiacchiere delle comari, abbandonata poi per la costruzione della fontana pubblica nel centro di Sant'Eusanio, con rammarico del poeta per l'intromissione violenta e improvvisa del progresso nell'equilibrio della tradizione popolare.\nLe ultime liriche detittiane sono una riflessione triste per i tempi che cambiano, per la modernit\u00e0, e per la guerra mondiale da lui vissuta, dato che scrisse un epitaffio per i Caduti di Sant'Eusanio e Lanciano, molti giovani del Ginnasio andati a combattere al fronte; la natura con il suo esistere sempre uguale e immutabile, perfetto e solenne, \u00e8 l'unica consolatrice del poeta, come nella lirica in cui si rivolge alla fonte e al rigagnolo d'acqua, che da secoli scorre sempre uguale, e va sempre a finire nello stesso luogo, il mare.\nCanzoni folkloristiche abruzzesi.\nMolte di queste sono tratte dallo stesso \"Canzoniere\" detittiano, musicate soprattutto da Antonio Di Jorio, Guido Albanese e Camillo De Nardis. Cesare De Titta, nel pieno della stagione folklorisitica abruzzese, avviata nel 1923 con l'evento della \"Settimana abruzzese\" a Pescara organizzata da Luigi Antonelli, con la collaborazione dello stesso De Titta, Alfredo Luciani e Luigi Illuminati poeta di Atri, fu uno dei massimi rappresentanti di questi eventi annuali, a cadenza mensile, che sfociarono poi nella Maggiolata abruzzese di Ortona, i cui massimi rappresentanti furono Luigi Dommarco e Guido Albanese, a negli anni a seguire Luigi Illuminati, Giulio Sigismondi, Ettore Montanaro, Eduardo Di Loreto e Pierino Liberati, Evandro Marcolongo, Ottaviano Giannangeli il quale rilanci\u00f2 l'evento a Pescara come \"Settembrata abruzzese\", e tanti altri. Una raccolta parziale delle musiche \u00e8 stata fatta da Donatangelo Lupinetti nelle \"Tradizioni socio melodiche e letterarie abruzzesi\" vol III, CET, Lanciano 1983\nLe canzoni pi\u00f9 famose scritte da De Titta per essere musicate sono:\nMuseo casa natale di Cesare De Titta.\nIn corso Regina Margherita a Sant'Eusanio (CH), a fianco la chiesa parrocchiale dell'Assunta, si trova l'antica casa natale del poeta. Si tratta di una modesta \"pagliara\" locale a piano unico, con porta d'ingresso e lapide commemorativa in latino affissa sul muro. La casa raccoglie gli indumenti e l'attrezzatura usata dal poeta, nonch\u00e9 alcuni manoscritti originali. Visitabile in occasioni di festa e su prenotazione. Da un lato \u00e8 affiancata dal Palazzo liberty fatto erigere da De Titta, detto \"Fiorinvalle Terra d'Oro\" nel primo decennio del Novecento, che fu cenacolo di intellettuali locali come Gennaro Finamore, Rocco Carabba e Gabriele d'Annunzio."}
{"id": "1140291", "revid": "1529788", "url": "https://it.wikipedia.org/wiki?curid=1140291", "title": "Chiesa di San Gottardo", "text": ""}
{"id": "1140292", "revid": "123768872", "url": "https://it.wikipedia.org/wiki?curid=1140292", "title": "Cum nimis absurdum", "text": "La bolla Cum nimis absurdum (\u00abPoich\u00e9 \u00e8 oltremodo assurdo\u00bb in lingua latina), emanata il 14 luglio 1555 da papa Paolo IV (al secolo Gian Pietro Carafa), dando seguito alle disposizioni del Concilio Lateranense IV nei paragrafi 67-70, pose una serie di limitazioni ai diritti delle comunit\u00e0 ebraiche presenti nello Stato Pontificio.\nFino alla met\u00e0 del Cinquecento il papato, dopo l'impero, era stato, nell'Occidente europeo, il pi\u00f9 importante protettore della vita ebraica. Cedendo alle pressanti insistenze di molteplici regnanti del tempo, chiese locali e, soprattutto, degli ordini religiosi, in particolare dei Francescani Osservanti, la Chiesa decise di emanare un provvedimento restrittivo per la comunit\u00e0 ebraica dello Stato Pontificio. Inoltre, pareva inaccettabile che si stesse lottando a oltranza contro i protestanti, mentre si tolleravano coloro che negavano la divinit\u00e0 di Cristo.\nIn particolare, la bolla impose agli ebrei l'obbligo di portare un distintivo turchese (\"glauci coloris\"), li escluse dal possesso di beni immobili e viet\u00f2 ai medici ebrei di curare cristiani. La bolla sanc\u00ec inoltre la costruzione di appositi ghetti entro i quali gli ebrei avrebbero dovuto vivere e port\u00f2 alla creazione, tra l'altro, del ghetto di Roma.\nSette anni dopo papa Pio IV, avversario della famiglia Carafa, con la bolla \"Dudum a felicis\" del 27 febbraio 1562 ammorbidiva gli articoli pi\u00f9 vessatori della bolla di Paolo IV, in particolare per quanto riguarda le limitazioni all'attivit\u00e0 economica, il possesso di beni immobili anche fuori dai ghetti e assolveva chi non avesse rispettato le norme della \"Cum nimis absurdum\".\nTuttavia tale bolla costitu\u00ec un precedente nella legislazione papale e i suoi effetti si sentirono fino alla presa di Roma nel settembre 1870. Molte delle ordinanze specificate nei quindici articoli della bolla, furono in seguito adottate da altri capi di Stato italiani.\n\u00c8 la prima delle bolle papali che lo storico Attilio Milano ha qualificato, insieme alla \"Caeca et obdurata\" (1593) e alla \"Hebraeorum gens\" (1569), come \"bolle infami\".\nL'incipit.\nPaolo IV cos\u00ec spieg\u00f2 nelle prime parole della \"Cum nimis absurdum\" la necessit\u00e0 delle misure antiebraiche:\nEffetti della bolla.\nLa bolla, suddivisa in 13 paragrafi, stabil\u00ec l'obbligo per gli ebrei di:\nLa bolla oltre alla persecuzione degli ebrei ebbe anche un effetto non voluto e negativo per l'economia dello Stato Pontificio.\nLa fuga di molti imprenditori ebrei, specialmente del commercio, interno e internazionale, fin\u00ec col danneggiare l'economia dello Stato mentre "}
{"id": "1140312", "revid": "44297", "url": "https://it.wikipedia.org/wiki?curid=1140312", "title": "LA Lakers", "text": ""}
{"id": "1140316", "revid": "171283", "url": "https://it.wikipedia.org/wiki?curid=1140316", "title": "Pulp. Una storia del XX secolo", "text": ""}
{"id": "1140326", "revid": "438678", "url": "https://it.wikipedia.org/wiki?curid=1140326", "title": "12&quot;", "text": ""}
{"id": "1140328", "revid": "8862776", "url": "https://it.wikipedia.org/wiki?curid=1140328", "title": "BCNL", "text": ""}
{"id": "1140335", "revid": "1568601", "url": "https://it.wikipedia.org/wiki?curid=1140335", "title": "Lujo", "text": "Il Lujo \u00e8 un torrente della provincia di Bergamo. Nasce dal Colle Gallo, nelle Alpi Orobie, in territorio di Albino, al confine con Gaverina Terme. Confluisce dopo 5,5\u00a0km da sinistra nel Serio ad Albino, in Val Seriana e scorre interamente nel comune di Albino, bagnando le frazioni \"Casale\", \"Dossello\", \"Abbazia\", \"Fiobbio\" e \"Vall'Alta\", situate nella Valle del Lujo, che prende il nome da questo corso d'acqua."}
{"id": "1140337", "revid": "767487", "url": "https://it.wikipedia.org/wiki?curid=1140337", "title": "Gerhard Rohlfs (esploratore)", "text": "Biografia.\nLaureatosi in medicina, dopo aver prestato servizio militare in Austria, si arruol\u00f2 nel 1851 nella Legione straniera francese prestando servizio in Algeria.\nTrasferitosi nel Marocco nel 1861, comp\u00ec viaggi di esplorazione nell'interno dell'Africa, toccando Agadir sull'Atlantico, l'oasi di Figuig lungo l'attuale confine tra il Marocco e l'Algeria, l'oasi di Tidikelt nel Sahara algerino e Tripoli, attraverso Touat e il Fezzan.\nNel 1866 raggiunse il fiume Benue, che navig\u00f2 fino alla sua confluenza nel Niger, discendendo poi questo grande fiume fino alla foce nel Golfo di Guinea. In seguito esplor\u00f2 ancora la parte centrale del Sahara, la Libia (oasi di Augila nel 1869 e oasi di Cufra nel 1878), l'Egitto e l'Etiopia."}
{"id": "1140344", "revid": "1573940", "url": "https://it.wikipedia.org/wiki?curid=1140344", "title": "Doriopsilla albopunctata", "text": "Doriopsilla albopunctata () \u00e8 un mollusco nudibranchio della famiglia Dendrodorididae."}
{"id": "1140345", "revid": "1573940", "url": "https://it.wikipedia.org/wiki?curid=1140345", "title": "Dendronotus albus", "text": "Dendronotus albus \u00e8 un mollusco nudibranchio della famiglia Dendronotidae."}
{"id": "1140346", "revid": "1573940", "url": "https://it.wikipedia.org/wiki?curid=1140346", "title": "Dendronotus iris", "text": "Dendronotus iris \u00e8 un mollusco nudibranchio della famiglia Dendronotidae."}
{"id": "1140348", "revid": "1573940", "url": "https://it.wikipedia.org/wiki?curid=1140348", "title": "Dirona albolineata", "text": "Dirona albolineata \u00e8 un mollusco nudibranchio appartenente alla famiglia Dironidae.\nDistribuzione e habitat.\nSi possono trovare esemplari di \"Dirona albolineata\" nell'est dell'Oceano Pacifico, dall'Alaska alla California.\nDescrizione.\nLa \"Dirona albolineata\" pu\u00f2 raggiungere una lunghezza di circa 18 cm. Questa specie, come altre del suo genere, \u00e8 semitrasparente con un vasto, robusto e abbastanza piatto cerato. In questi nudibranchi il cerato manca di cellule urticanti (cnidoblasti).\nLa \"D. albolineata\" pi\u00f9 comune \u00e8 semitrasparente con un bianco opalescente che circonda il cerato e la linea della coda, ma il colore varia dal bianco fino al rosa, arancione pallido o lavanda con sfumatura rossiccia.\nBiologia.\nQuesti nudibranchi sono carnivore che si cibano di una grande variet\u00e0 di prede, soprattutto di bryozoa, piccoli crostacei, hydrozoa, ascidiacei e chiocciole.\nSono ermafroditi simultanei, di conseguenza entrambi gli individui si comportano sia come maschio che come femmina durante l'accoppiamento. La deposizione di uova avviene solitamente sia in estate che in inverno."}
{"id": "1140350", "revid": "599013", "url": "https://it.wikipedia.org/wiki?curid=1140350", "title": "Gerhard Rohlfs", "text": ""}
{"id": "1140355", "revid": "29244", "url": "https://it.wikipedia.org/wiki?curid=1140355", "title": "Dirona aurantia", "text": ""}
{"id": "1140356", "revid": "14691", "url": "https://it.wikipedia.org/wiki?curid=1140356", "title": "Indipendentismo Padano", "text": ""}
{"id": "1140360", "revid": "1573940", "url": "https://it.wikipedia.org/wiki?curid=1140360", "title": "Dirona pellucida", "text": "Dirona pellucida \u00e8 un mollusco nudibranchio della famiglia Dironidae."}
{"id": "1140364", "revid": "436907", "url": "https://it.wikipedia.org/wiki?curid=1140364", "title": "One More Time (Daft Punk)", "text": "One More Time \u00e8 un singolo del gruppo musicale francese Daft Punk, pubblicato il 5 dicembre 2000 come primo estratto dal secondo album in studio \"Discovery\".\nDescrizione.\nIl brano ha visto la partecipazione vocale di Romanthony, la cui voce \u00e8 stata modificata tramite l'Auto-Tune e notevolmente compressa. A proposito della scelta del cantante, Guy-Manuel de Homem-Christo disse: \nInterrogato sugli effetti utilizzati nel brano, Thomas Bangalter disse: \nSecondo quanto riferito da Bangalter, Romanthony apprezz\u00f2 le alterazioni fatte alla sua voce nella canzone. \nLa canzone contiene campionamenti senza crediti da \"More Spell on You\" di Eddie Johns.\nSuccesso commerciale.\n\"One More Time\" \u00e8 stato il primo singolo del gruppo a raggiungere la Top 40 della Billboard Hot 100 statunitense e rimane tutt'oggi uno dei loro maggiori successi commerciali. Come parte dell'album, la canzone accompagna l'introduzione del film \"Interstella 5555\". La rivista statunitense \"Rolling Stone\" ha inserito la canzone al numero 307 nella lista delle 500 migliori canzoni secondo Rolling Stone."}
{"id": "1140368", "revid": "1186766", "url": "https://it.wikipedia.org/wiki?curid=1140368", "title": "Mini", "text": "Automobilismo.\nCon il termine Mini si intende principalmente il marchio automobilistico Mini, oltre a vari modelli di automobile:"}
{"id": "1140372", "revid": "125316944", "url": "https://it.wikipedia.org/wiki?curid=1140372", "title": "Vignale (azienda)", "text": "La Vignale \u00e8 stata una carrozzeria automobilistica italiana, fondata da Alfredo Vignale e attiva dal 1946 al 1974.\nLa storia.\nLa fondazione e gli inizi.\nAlfredo Vignale, ex dipendente degli Stabilimenti Farina (di Giovanni Farina, fratello del pi\u00f9 noto Pinin fondatore della Pininfarina), avvi\u00f2 la sua attivit\u00e0 nel 1946 a Torino, costruendo \"carrozzerie fuoriserie\" (come si diceva allora) su telai Fiat, Lancia e Cisitalia. Da ricordare ad esempio le versioni coup\u00e9 su telaio Fiat 1100E, Lancia Aprilia, la Nardi 750 che c'era pure in derivazione Abarth e lo spider Cisitalia 202, nate grazie al rapporto particolare di collaborazione che legava il fondatore dell'azienda al designer automobilistico, Giovanni Michelotti.\nAffermazione e l'apice.\nCostruitasi una solida fama, la Vignale inizi\u00f2 anche l'attivit\u00e0 di produzione di vetture prestigiose per la Ferrari, come la Ferrari 166, la Ferrari 212 Inter, la Ferrari 340 Mexico e la Ferrari 375 America, senza mai rinunciare a proporre varianti con \"carrozzerie fuoriserie\" di vetture anche di ampia diffusione. Risalgono a questo periodo i modelli Vignale della Fiat 500, 600 e della Lancia Appia. In quegli anni non mancarono neppure le collaborazioni con aziende straniere come la Triumph Motor Company.\nNel 1961 la Vignale aument\u00f2 la produzione in serie di propri modelli, su pianali Fiat. A questo scopo venne costruito un nuovo stabilimento a Grugliasco, non lontano da Mirafiori.\nDelle vetture prodotte in serie, la pi\u00f9 celebre \u00e8 senz'altro la \"Gamine\" del 1967 , una particolare versione spider della Fiat 500, impreziosita da una calandra con finto radiatore cromato e parafanghi separati, in stile anni trenta. Particolarmente proficua fu la collaborazione con la Maserati, che prosegu\u00ec per tutti gli anni 60, con la realizzazione delle carrozzerie per i modelli Maserati 3500 GT, nella versione spider, Maserati Sebring e Maserati Mexico. In quegli stessi anni Vignale realizz\u00f2 anche la versione convertibile della Lancia Flavia.\nSu commissione della cecoslovacca Tatra, la Vignale realizz\u00f2, nel 1968, il completo rifacimento della celebre berlina presidenziale, presentando il modello \"T613\"; un lavoro piuttosto impegnativo date le originali caratteristiche tecniche della vettura che contemplano la posizione posteriore del mastodontico propulsore a 8 cilindri, raffreddato ad aria. Nello stesso anno, al salone dell'automobile di Torino fu presentata una delle ultime e pi\u00f9 discusse realizzazione dell'azienda di Grugliasco, la Ferrari 330 GT Vignale Station Wagon, una \"shooting brake\" realizzata su richiesta di un eccentrico cliente statunitense e destinata a rimanere un modello unico, ancorch\u00e9 celeberrimo.\nIl periodo De Tomaso e la chiusura.\nNel novembre 1969 Alejandro De Tomaso divenne presidente della Carrozzeria Vignale, conseguentemente alla vendita dell'attivit\u00e0 al Gruppo statunitense Rowan, siglata dagli eredi di Alfredo Vignale qualche giorno dopo la sua morte. De Tomaso, che in seguito divenne proprietario della Vignale, la accorp\u00f2 alla Ghia.\nNel 1973 la Ford acquist\u00f2 le due carrozzerie dalla De Tomaso e al termine di quell'anno unific\u00f2 gli uffici di progettazione alla Ghia e trasfer\u00ec i reparti produttivi dello stabilimento Vignale, dove si assemblavano le \"Pantera\", al ritmo di 10 vetture al giorno, in larga parte destinate al mercato statunitense. Pochi mesi dopo, le nuove norme anti-inquinamento entrate in vigore negli USA delinearono l'impossibilit\u00e0 di omologazione della \"Pantera\" e nel dicembre 1974 la carrozzeria Vignale chiuse i battenti.\nRiutilizzo del marchio della Ford.\nIl marchio Vignale, rimasto in possesso della Ford, venne rispolverato nel 2004 per comparire sul prototipo \"Ford Focus Vignale\" che ha anticipato la variante coup\u00e9-cabriolet della Focus di seconda generazione.Nel 2013 la Ford ha presentato al salone dell'automobile di Francoforte il prototipo Mondeo Vignale (con carrozzeria berlina e station wagon): in questo caso il nome Vignale identifica un particolare allestimento di lusso che sar\u00e0 proposto per il mercato europeo sulla stessa Mondeo. La Ford infatti utilizzer\u00e0 il marchio Vignale per le versioni pi\u00f9 esclusive e accessoriate della propria gamma allo scopo di creare una sorta di \"sottomarchio di prestigio\" all'interno del listino della casa americana.\nTra la fine del 2015 e l'inizio del 2016 la Ford lancia ufficialmente la gamma Vignale sul mercato europeo ricalcando il prototipo esposto nel 2013 su base Mondeo. I modelli che adottano l'allestimento Vignale inizialmente sono la Kuga, S-Max, Edge e Mondeo, che rappresentano delle varianti di lusso degli omologhi modelli con finiture e dotazione specifiche, inoltre viene creata una rete di vendita dedicata a questi modelli. Nel 2017 l'allestimento Vignale viene introdotto anche sulla settima generazione della Fiesta."}
{"id": "1140380", "revid": "787565", "url": "https://it.wikipedia.org/wiki?curid=1140380", "title": "Francesco Gentile", "text": "Biografia.\nEx-allievo della Scuola militare \"Nunziatella\" di Napoli, divenne Sottotenente dell'Esercito italiano, per poi transitare nell'Arma dei Carabinieri con il grado di Tenente. Venne quindi inviato al Battaglione Carabinieri Paracadutisti con il Grado di Capitano.\nNel febbraio 1967 divenne Comandante della Compagnia Speciale Antiterrorismo del \"Reparto Speciale di Rinforzo per l'Alto Adige\". Nel giugno di quell'anno, intervenuto al passo di Cima Vallona dopo un ennesimo attentato dinamitardo dei separatisti altoatesini del BAS, rimase vittima insieme al Tenente Mario Di Lecce e al Sergente Olivio Dordi, Sabotatori Paracadutisti, di una trappola esplosiva nella cosiddetta strage di Cima Vallona."}
{"id": "1140384", "revid": "63945", "url": "https://it.wikipedia.org/wiki?curid=1140384", "title": "Lingua tailandese", "text": ""}
{"id": "1140386", "revid": "1573940", "url": "https://it.wikipedia.org/wiki?curid=1140386", "title": "Diaulula sandiegensis", "text": "Diaulula sandiegensis () \u00e8 un mollusco nudibranchio della famiglia Discodorididae.\nBiologia.\nSi nutre di spugne dei generi \"Axinella\", \"Halichondria\", \"Haliclona\", \"Mycale\", \"Sigmadocia\", \"Terpios\" e delle specie \"Biemma rhadia\", \"Lissodendoryx firma\", \"Myxilla incrustans\", \"Toxadocia zumi\", \"Xestospongia trindanea\".\nDistribuzione e habitat.\nLa specie \u00e8 diffusa nell'oceano Pacifico, dall'Alaska alla Baja California (Messico); segnalata anche in Giappone."}
{"id": "1140389", "revid": "124123", "url": "https://it.wikipedia.org/wiki?curid=1140389", "title": "Jody Williams", "text": "Biografia.\nLaureatasi alla Johns Hopkins University di Baltimora, inizi\u00f2 la sua attivit\u00e0 nei primi anni ottanta nel movimento per l'organizzazione degli aiuti sanitari per la nazione di El Salvador."}
{"id": "1140392", "revid": "29244", "url": "https://it.wikipedia.org/wiki?curid=1140392", "title": "Discodoris sandiegensis", "text": ""}
{"id": "1140399", "revid": "1543377", "url": "https://it.wikipedia.org/wiki?curid=1140399", "title": "Dichiarazione di Chicago sull'ermeneutica biblica", "text": "La Dichiarazione di Chicago sull'ermeneutica biblica \u00e8 stata prodotta in occasione di una conferenza internazionale di vertice di leader evangelicali presso lo Hyatt Regency O'Hare di Chicago nell'autunno del 1982. Questo congresso era organizzato dal Consiglio Internazionale sull'Inerranza biblica (ICBI). Questa dichiarazione \u00e8 stata firmata da pi\u00f9 di 300 studiosi evangelicali, inclusi: James Boice, Norman L. Geisler, John Gerstner, Carl Henry, Kenneth Kantzer, Harold Lindsell, John Warwick Montgomery, Roger Nicole, James Innell Packer, Robert Preus, Earl Radmacher, Francis Schaeffer, R. C. Sproul, e John Wenham.\nLa Dichiarazione di Chicago sull'ermeneutica biblica \u00e8 intesa essere un necessario complemento della Dichiarazione di Chicago sull'inerranza biblica al fine di stabilire in che modo i cristiani siano chiamati a leggere ed interpretare le Sacre Scritture.\nLa ICBI si scioglie nel 1988 dopo aver prodotto tre maggiori dichiarazioni: una sull'inerranza biblica nel 1978, una sull'ermeneutica biblica nel 1982 ed una sull'applicazione della Bibbia nel 1986."}
{"id": "1140401", "revid": "1564499", "url": "https://it.wikipedia.org/wiki?curid=1140401", "title": "Uliva", "text": ""}
{"id": "1140404", "revid": "367445", "url": "https://it.wikipedia.org/wiki?curid=1140404", "title": "Lista di generi musicali ID3", "text": ""}
{"id": "1140406", "revid": "1573940", "url": "https://it.wikipedia.org/wiki?curid=1140406", "title": "Peltodoris atromaculata", "text": "La vacchetta di mare (Peltodoris atromaculata ) \u00e8 un mollusco nudibranchio della famiglia Discodorididae.\nDescrizione.\nCorpo di colore bianco, con macchie di colore bruno-rossastre, inconfondibili, pi\u00f9 o meno abbondanti a seconda dell'alimentazione. Rinofori retrattili, dello stesso colore del corpo, ciuffo branchiale anch'esso retrattile, giallastro o biancastro. Dorso ruvido al tatto. Fino a 15 centimetri.\nBiologia.\nAlimentazione.\nDi solito reperibile sulle spugne del genere \"Petrosia\" (\"Petrosia dura\", \"Petrosia ficiformis\"), di cui si nutre. Spesso reperibile in gruppi di molti individui giovanili, pi\u00f9 solitaria negli esemplari pi\u00f9 vecchi.\nSi nutre inoltre anche di \"Haliclona fulva\", preferita rispetto alla \"Petrosia\".\nRiproduzione.\nDepone, durante il periodo autunnale, uova in tipiche ovature spiraliformi, gialle o bianche, di circa 5 centimetri di diametro. Una volta schiuse le larve, dotate in questa prima fase di conchiglia, vivono a livello planctonico, per poi perdere la conchiglia nella successiva fase di sviluppo prima di iniziare vita bentonica.\nDistribuzione e habitat.\nLa specie \u00e8 endemica del mar Mediterraneo; vive su pareti rocciose anche a poca profondit\u00e0."}
{"id": "1140407", "revid": "486946", "url": "https://it.wikipedia.org/wiki?curid=1140407", "title": "Vacchetta di mare", "text": ""}
{"id": "1140410", "revid": "767487", "url": "https://it.wikipedia.org/wiki?curid=1140410", "title": "La seconda possibilit\u00e0", "text": " \nLa seconda possibilit\u00e0 \u00e8 il sesto album del gruppo punk italiano Porno Riviste."}
{"id": "1140411", "revid": "830939", "url": "https://it.wikipedia.org/wiki?curid=1140411", "title": "Icosagono", "text": "In geometria, un icosagono \u00e8 un poligono con 20 lati ed altrettanti vertici ed angoli; l'icosagono regolare \u00e8 caratterizzato da angoli e lati tutti congruenti tra loro.\nL'area \"A\" di un icosagono regolare di lato \"a\" \u00e8 ricavabile dalla seguente formula:\nmentre la somma dei suoi angoli interni, essendo pari a tanti angoli piatti quanti sono i suoi lati meno due, vale:\nciascun angolo interno misura, quindi:\nCostruzione.\nUn icosagono regolare pu\u00f2 essere costruito con riga e compasso. Qui sotto ne \u00e8 mostrata un'animazione:"}
{"id": "1140413", "revid": "22995", "url": "https://it.wikipedia.org/wiki?curid=1140413", "title": "Slevin", "text": ""}
{"id": "1140418", "revid": "1543377", "url": "https://it.wikipedia.org/wiki?curid=1140418", "title": "Campagna internazionale per il bando delle mine antiuomo", "text": "La Campagna internazionale per il bando delle mine antiuomo (in inglese \"International Campaign to Ban Landmines\", \"ICBL\") \u00e8 una coalizione di organizzazioni non governative formatasi grazie al contributo della sua coordinatrice, l'attivista americana Jody Williams. Fondata nell'ottobre del 1992, si propone di abolire la produzione e la vendita di mine antiuomo nel mondo.\nIl successo pi\u00f9 significativo della coalizione \u00e8 stata l'organizzazione del trattato di Ottawa, con il quale i paesi firmatari si impegnano a proibire nei confini nazionali l'uso, l'immagazzinaggio, la produzione e la vendita delle mine antiuomo, nonch\u00e9 alla loro distruzione. Presentato il 3 dicembre 1997 ad Ottawa in Canada, il trattato \u00e8 stato sottoscritto quello stesso giorno dai rappresentanti di 122 governi ed \u00e8 entrato in vigore meno di due anni dopo. A tutto il 12 aprile del 2012, sono 159 gli stati che hanno aderito all'iniziativa, mentre sono 37 i paesi che non l'hanno ancora firmato, tra i quali gli Stati Uniti, la Russia e la Cina.\nIl ruolo svolto dalla Campagna internazionale per il bando delle mine antiuomo nel trattato di Ottawa ha fruttato, sia alla coalizione che alla fondatrice Jody Williams, l'assegnazione congiunta del premio Nobel per la pace del 1997.\nStoria.\nFino ai primo anni '90, Cina, Italia e l'ex U.R.S.S. erano i principali esportatori al mondo di mine terrestri. Nel 1991 alcune organizzazioni umanitarie statunitensi si incontrarono per discutere della necessit\u00e0 di creare un coordinamento per risolvere il problema sociale dell'utilizzo delle mine antiuomo nei conflitti sparsi nel pianeta.\nNell'ottobre del 1992 la Handicap International, Human Rights Watch, Medico International, Mines Advisory Group, Physicians for Human Rights e la Vietnam Veterans of America Foundation diedero vita al primo embrione dell'organizzazione, sotto il coordinamento di Jody Williams. Negli anni successivi, molte altre organizzazioni si sono associate alla coalizione. \nDopo il successo ottenuto con il trattato di Ottawa ed il conseguimento del premio Nobel per la pace, a partire dal 1997 viene presentata ogni anno all'Assemblea generale delle Nazioni Unite una risoluzione finalizzata al bando delle mine antiuomo. Tali risoluzioni sono state sempre adottate dall'ONU con la schiacciante maggioranza dei voti.\nNel giugno del 1998, l'ICBL ha creato un'organizzazione di monitoraggio delle mine inesplose piazzate prima e dopo la firma del trattato e del rispetto del trattato stesso da parte dei firmatari. Tale organizzazione, chiamata \"Landmine Monitor\", ha avuto un ruolo importante nella riduzione della produzione ed installazione delle mine nel mondo e nel rinvenimento di tali ordigni nei territori soggetti alle guerre. A partire dal 2008, tale monitoraggio viene effettuato anche per le micidiali munizioni a grappolo e, dal 2009, Landmine Monitor ha cambiato il nome in \"Landmine and Cluster Munition Monitor\".\nOgni anno, L'IBCL prepara un piano d'azione che stabilisce le priorit\u00e0 di intervento, sia a livello di sensibilizzazione dei governi, sia a livello di bonifica del territorio ed assistenza delle popolazioni vittime delle mine antiuomo.\nDopo il contributo decisivo di Diana Spencer, principessa del Galles, nel 2017 il principe Harry ha annunciato di voler proseguire la campagna per la cessazione delle mine antiuomo, sulle orme della madre."}
{"id": "1140420", "revid": "1573940", "url": "https://it.wikipedia.org/wiki?curid=1140420", "title": "Peltodoris mullineri", "text": "Peltodoris mullineri \u00e8 un mollusco nudibranchio della famiglia Discodorididae."}
{"id": "1140427", "revid": "256896", "url": "https://it.wikipedia.org/wiki?curid=1140427", "title": "ICBL", "text": ""}
{"id": "1140429", "revid": "117326191", "url": "https://it.wikipedia.org/wiki?curid=1140429", "title": "Consolas", "text": "Consolas \u00e8 un carattere monospazio. Fa parte della nuova suite di caratteri progettata appositamente per utilizzare la nuova tecnologia ClearType, usata per \"smussare\" gli angoli dei caratteri. \u00c8 incluso in Microsoft Windows Vista e in Microsoft Office 2007, ed \u00e8 disponibile per il download agli utenti di Microsoft Visual Studio. Fra i nuovi sei caratteri di Windows Vista, Consolas \u00e8 il pi\u00f9 simile a Lucida Console o a Courier New.\nUso nella programmazione.\nConsolas rappresenta un'iniziazione al regno dei font per programmatori di Windows perch\u00e9 \u00e8 stato creato specificamente per l'antialiasing, tramite la tecnologia Cleartype brevettata da Microsoft. Tradizionalmente i programmatori che lavorano in Windows usano il Courier New o un tipo similare di carattere a spaziatura fissa (fixed-width) e scelgono se abilitare o meno l'antialiasing a seconda delle preferenze personali. Questo perch\u00e9 a differenza di altri tipi di testo (come ad esempio file PDF, pagine Web e documenti dei Word processor) i file di codice sorgente (che sono file di testo semplice) non specificano il font con cui devono essere visualizzati; la scelta \u00e8 lasciata alle preferenze del programmatore.\nEsempio.\nIl seguente esempio di un programma C++ usa un font per programmi standard, il Courier New:\nLo stesso programma, usando Consolas aliased risulta non perfettamente allineato:\nQuando il font smoothing \u00e8 attivato invece tutti i caratteri risultano ben allineati:\nConsolas \u00e8 stato progettato specificatamente per il ClearType, perci\u00f2 rende al massimo solo con questa tecnologia abilitata (Nota: l'immagine pu\u00f2 risultare sfuocata su un monitor non LCD):"}
{"id": "1140430", "revid": "124123", "url": "https://it.wikipedia.org/wiki?curid=1140430", "title": "Domenico Del Frate", "text": "Biografia.\nAvviato dal padre alla pittura, complet\u00f2 la sua formazione a Firenze. In seguito si trasfer\u00ec a Roma, dove fu allievo di Bernardino Nocchi e inizi\u00f2 ad esprimere la sua abilit\u00e0 di disegnatore e affrescatore.\nNel 1794 Del Frate lasci\u00f2 il Nocchi e strinse rapporti con Antonio Canova, alle cui opere si ispir\u00f2 per realizzare dei disegni che lo resero famoso.\nAl 1798 risale la collaborazione alla decorazione dell'arco trionfale eretto a Ponte Sant'Angelo.\nDal 1804 al 1806 soggiorn\u00f2 in Polonia, dove i conti Tarnowski gli affidarono una serie di ritratti.\nTornato a Roma, il 4 luglio 1813 entr\u00f2 nell'Accademia Nazionale di San Luca, di cui fu poi eletto revisore dei conti.\nTra i lavori dell'ultimo periodo sono degni di nota la decorazione di un palazzo di piazza Venezia (1813-1815), la collaborazione a lavori pittorici nei palazzi del Vaticano (1818) e l'affrescatura dei soffitti di cinque sale del Palazzo ducale di Lucca (1818-1819).\nNel 1821 ricopr\u00ec la cattedra di disegno pittorico."}
{"id": "1140434", "revid": "1573940", "url": "https://it.wikipedia.org/wiki?curid=1140434", "title": "Aphelodoris varia", "text": "Aphelodoris varia () \u00e8 un mollusco nudibranchio della famiglia Dorididae.\nDistribuzione e habitat.\nNuovo Galles del Sud."}
{"id": "1140435", "revid": "339392", "url": "https://it.wikipedia.org/wiki?curid=1140435", "title": "Ordine dei Domenicani", "text": ""}
{"id": "1140438", "revid": "486946", "url": "https://it.wikipedia.org/wiki?curid=1140438", "title": "Diaulula nobilis", "text": ""}
{"id": "1140442", "revid": "1573940", "url": "https://it.wikipedia.org/wiki?curid=1140442", "title": "Doris chrysoderma", "text": "Doris chrysoderma \u00e8 un mollusco nudibranchio della famiglia Dorididae.\nDistribuzione e habitat.\nAustralia del sud."}
{"id": "1140445", "revid": "124708912", "url": "https://it.wikipedia.org/wiki?curid=1140445", "title": "Decagono", "text": "In geometria, un decagono \u00e8 un poligono con dieci lati e dieci angoli. In un decagono regolare tutti i lati hanno lunghezza uguale e tutti gli angoli sono di 144\u00ba. L'area di un decagono regolare con lato lungo formula_1 \u00e8 data da:\nCostruzione e perimetro.\nUn decagono regolare pu\u00f2 essere costruito con riga e compasso. Qui sotto ne \u00e8 mostrata un'animazione:\nIl perimetro di un decagono regolare si trova moltiplicando un suo lato per 10\nP= a \u2022 10\nDecagono regolare e triangoli aurei.\nUnendo il centro del decagono regolare con i suoi dieci vertici si ottengono dieci triangoli aurei acutangoli (36\u00b0,72\u00b0,72\u00b0). Utilizzando anche i triangoli aurei ottusangoli (36\u00b0,36\u00b0,108\u00b0) ci sono diversi modi per ottenere decagoni regolari come mostrato dall'esempio in figura"}
{"id": "1140450", "revid": "1573940", "url": "https://it.wikipedia.org/wiki?curid=1140450", "title": "Notodoris minor", "text": "Notodoris minor \u00e8 un mollusco nudibranchio della famiglia Aegiridae."}
{"id": "1140452", "revid": "110157", "url": "https://it.wikipedia.org/wiki?curid=1140452", "title": "Studi Cattolici", "text": "Studi Cattolici \u00e8 una rivista italiana di attualit\u00e0 e cultura che si propone di interpretare i fatti alla luce del Magistero della Chiesa cattolica. Gli argomenti trattati spaziano dalla teologia alla letteratura, alla filosofia e alla storia. Trovano spazio anche argomenti di attualit\u00e0 politica.\nStoria.\n1956-1969.\nLa rivista esce nel giugno del 1956. Sotto la testata appare il sottotitolo \"rivista di teologia pratica\" (che rimarr\u00e0 per sette anni). L'apparente ossimoro sta a significare che lo scopo della neonata rivista \u00e8 fornire una spiegazione dei problemi di maggiore attualit\u00e0 ancorata al Magistero della Chiesa cattolica. La periodicit\u00e0 \u00e8 trimestrale, la redazione (che coincide con la sede delle Edizioni Ares) \u00e8 nel quartiere Prati, a Roma. I direttori sono Salvatore Canals e Giacomo Violardo.\nI contenuti sono strutturati in sezioni:\nA partire dal 1958 la periodicit\u00e0 diventa bimestrale.\nSul versante che pi\u00f9 contraddistingue la testata, quello teologico, compaiono le firme di Giovanni Battista Guzzetti, Alfredo Ottaviani, Daniel-Rops, Joseph Perrin, Giulio Andreotti, Juli\u00e1n Herranz Casado, Franz Weyergans, Charles Journet, Giambattista Torell\u00f2, ecc. Nella sezione \"Segnalazioni\" compaiono le proposte di lettura di Claudio Barbati, a partire dal 1962, e di Gianfranco Bettetini.\nNon mancano contributi sul panorama internazionale, europeo in primo luogo, ma anche mondiale: dal ruolo Chiesa negli Stati Uniti ai popoli africani che, al volgere del 1960 si emancipano dalla colonizzazione per costituirsi in nazioni indipendenti.\nIl numero 45, uscito nel dicembre 1964 in pieno Concilio Vaticano II, rappresenta una svolta: \u00e8 l'ultimo a cadenza bimestrale. Dal 1965 la rivista diventa mensile e tratta un tema di prim'ordine: \"Il dialogo, tormento apostolico\", tema quanto mai consono all'atmosfera conciliare affrontato in un corposo dossier. La struttura della rivista rimane praticamente inalterata: viene accantonata solamente la sezione del Notiziario. Durante il 1965 escono quattro numeri monografici (49-50-51-52/1965) dedicati agli aspetti civili, politici, religiosi e culturali dell'Italia: \"Italia, vent'anni: 1945-1965\".\nA settembre di quell'anno le Edizioni Ares traslocano da Roma a Milano, con la redazione della rivista. La nuova sede \u00e8 in Via Stradivari, 7. Un altro cambiamento avviene con l'anno nuovo: dal gennaio 1966, n\u00b0 58, il nuovo direttore \u00e8 Cesare Cavalleri, collaboratore fin dal 1963 come critico letterario. Firmer\u00e0 ininterrottamente Studi Cattolici fino al nuovo secolo.\nIn questo periodo la rivista si avvale delle recensioni di un grande critico di cinema come Claudio G. Fava e delle riflessioni di un'acuta teologa come Adriana Zarri.\nGli anni Settanta.\nNel 1970 nascono due rubriche che segneranno il decennio: \nIl fenomeno del 1968 colpisce e disorienta il mondo cattolico. La rivista rinnova il suo impegno di stimolare e far crescere la coscienza ecclesiale e culturale del laicato italiano. Nel giugno 1973 (n\u00b0 148) esce un dossier su \"Dogma e scetticismo nella cultura odierna\", che fa chiarezza su un dibattito culturale appiattito sulla dicotomia tra \"bene\" (lo scetticismo, il dubbio a tutti i costi) e \"male\" (il dogma, i valori assoluti).\nUn altro mito del pensiero contemporaneo trattato \u00e8 quello dell'esplosione demografica e del conseguente controllo delle nascite (Mario Minuscoli, \"Il mito dell'esplosione demografica\", 166, 1974).\nNegli anni Settanta aumenta l'interesse per le questioni letterarie ed artistiche. Studi Cattolici d\u00e0 spazio ad autori come Fortunato Pasqualino e Mario Pomilio, il quale pubblica brani del suo \"Quinto Evangelio\" sulle pagine della rivista. Il raggio d'azione della rivista si fa europeo: dalla Francia giungono i contributi di Fran\u00e7ois Livi, mentre il mondo letterario (e non solo) tedesco \u00e8 trattato da Nicoletta Schmitz Sipos. Ricorre in questi anni anche il nome dello spagnolo Josemar\u00eda Escriv\u00e1 de Balaguer, il fondatore dell'Opus Dei.\nStudi Cattolici partecipa al dibattito culturale italiano sulla questione dell'aborto e lo fa con la consueta chiarezza. In un editoriale dell'ottobre 1976 (n\u00b0 188, \"Governo e Parlamento\") Cesare Cavalleri scrive che \"chi pratica l'aborto \u00e8 un assassino, e chi istiga gli assassini o con loro collabora si macchia moralmente dello stesso delitto. Pannella, Faccio e Bonino, quindi sono oggettivamente assassini\". I tre esponenti radicali querelano Cavalleri per diffamazione. Il Tribunale di Milano lo assolve con formula piena.\nNasce in questi anni (1979) una delle rubriche pi\u00f9 fortunate della rivista, \"Piazzetta italiana\", nella quale Franco Palmieri tratta miserie e misfatti del mondo politico nazionale.\nGli anni Ottanta.\nNel 1981 Studi Cattolici si schiera per il \u00abS\u00ec\u00bb al referendum sull'abolizione della legge sull'aborto con un quaderno allegato al fascicolo di marzo (n\u00b0 241) dal titolo \"Un s\u00ec alla vita\". L'impegno in difesa della vita non viene meno anche dopo che le urne sanciscono l'accettazione della .\nA proseguire la tradizione di formazione teologica della rivista, continuano i contributi di illustri esperti, tra cui il card. Pietro Palazzini, Alessandro Maggiolini, Herv\u00e9 Pasqua, Pier Carlo Landucci e Antonio Livi.\nNel marzo 1983 appare una nuova rubrica, \"Doppia classifica\": Giuseppe Romano legge la classifica dei libri pi\u00f9 venduti; ad essa ne affianca un'altra, parallela, di volumi consigliabili sulla base \"del buon gusto, del buonsenso e di opinioni magari sindacabili ma non dissennate\". La rubrica viene portata avanti dal 2003 da Mauro Manfredini.\nSul fronte artistico-letterario, il parco di collaboratori si allarga ai nomi di Paolo De Marchi e Sandra Orienti sulle arti figurative; Elio Maraone e Angelo Rovetta sul cinema; Fausto Colombo sulla televisione; Fabio Antolini sul teatro. Aumenta l'impegno di Quirino Principe, che dall'ottobre 1982 offre ai lettori una personale \"lectura Dantis\".\nStudi Cattolici comincia ad affrontare il tema della bioetica gi\u00e0 nel 1986 con il quaderno \"Biotecnologia fin dove?\" (n\u00b0 310, dicembre 1986). N\u00e9 le sfugge che il mondo del lavoro si appresta ad essere rivoluzionato dal computer (\"Impresa e lavoro nella societ\u00e0 informatica\", n\u00b0 300, febbraio 1986). Coglie prima di molti altri gli eccessi dell'ecologismo (dicembre 1990 e marzo 1991, a cura di Paolo Pugni).\nGli anni Novanta.\nNegli anni novanta aumenta la sensazione tra gli italiani che tutto ci\u00f2 che non \u00e8 espressamente vietato debba essere permesso. Ognuno pu\u00f2 farsi una propria morale; il Cristianesimo \u00e8 solo uno dei tanti modi di vedere l'esistenza. La \u00abmissione\u00bb di Studi Cattolici \u00e8 soffermarsi sulle necessit\u00e0 e i problemi fondamentali dell'uomo e della famiglia. Si susseguono riflessioni del teologo Cormac Burke intitolate \"Indissolubilit\u00e0 del matrimonio e difesa della persona\". Nello stesso periodo compaiono i quaderni sulla promozione dell'autentica dignit\u00e0 e peculiarit\u00e0 femminile (n\u00b0 341/1989).\nDa segnalare, in campo letterario, l'intervista con Elena Croce, figlia del filosofo Benedetto, scrittrice e poetessa, che commenta cos\u00ec la crisi di creativit\u00e0 che caratterizza il mondo delle lettere italiano degli ultimi anni: \"Adesso \u00e8 tutto talmente impoverito che non si sa pi\u00f9 dove pescare, nelle letture come pure nei referenti culturali\" (n\u00b0 361 del marzo 1991).\nIl numero del luglio 1991 ospita un intervento del card. Joachim Meisner sulla pillola RU 486, anticipando un dibattito che solo anni dopo avr\u00e0 gran rilievo nella societ\u00e0 civile. Nel febbraio 1998 esce il dossier \"La famiglia: dono, impegno, speranza\", arricchito dalle riflessioni di Pier Giovanni Palla, Francisco Gil Hell\u00edn e Janne Haaland Matlary.\nL'attenzione ai temi forti della politica e della societ\u00e0, interpretata alla luce del magistero della Chiesa, si ritrova nel quaderno \"La Dottrina sociale della Chiesa e i partiti politici\" (n\u00b0 428, ottobre 1996, con interventi di Giano Accame, Rocco Buttiglione e Giuseppe Pisanu) e in un'inchiesta pubblicata nel dicembre 1997 (\"Dottrina sociale della Chiesa e partiti ex Dc\")."}
{"id": "1140458", "revid": "1603714", "url": "https://it.wikipedia.org/wiki?curid=1140458", "title": "Mantovana", "text": ""}
{"id": "1140460", "revid": "1568601", "url": "https://it.wikipedia.org/wiki?curid=1140460", "title": "Carso (torrente)", "text": "Il Carso \u00e8 un torrente della provincia di Bergamo affluente del fiume Serio in bassa Val Seriana. \nDescrizione.\nNasce dalle pendici del monte Podona, nelle Prealpi Orobie, in territorio di Selvino. Confluisce dopo 5\u00a0km da destra nel Serio a Nembro, e scorre nei soli comuni di Selvino e Nembro, bagnando anche la frazione \"San Vito\". Sfocia nel fiume Serio alla quota di 300 metri.\nIdrologia.\nIl regime idrologico \u00e8 di tipo torrentizio, con massimi primaverili e autunnali.\nNella parte alta del bacino le vallette minori presentano acque superficiali solo in occasione dei periodi di maggiori precipitazioni, mentre il tratto finale nel corso di periodi di magra \u00e8 alimentato da sorgenti di deflusso carsico.\nNell'ultimo tratto del torrente si possono verificare esondazioni con ricorrenza irregolare, in occasione di eventi meteorologici estremi. Sono documentati 4 eventi a partire da fine ottocento, il pi\u00f9 recente del luglio 1972 in occasione di un nubifragio che ha colpito la bassa Valle Seriana.\nAmbiente.\nIl corso \u00e8 incluso nei PLIS \"Piazzo e Trevasco\" e \"NaturalSerio\"."}
{"id": "1140466", "revid": "287204", "url": "https://it.wikipedia.org/wiki?curid=1140466", "title": "Bistrita", "text": ""}
{"id": "1140474", "revid": "599013", "url": "https://it.wikipedia.org/wiki?curid=1140474", "title": "Ron Rowan", "text": "Carriera.\nRowan inizi\u00f2 la carriera giocando alla University of Notre Dame e alla St. John's University.\nNel 1986 fu selezionato nel terzo round del draft NBA dai Philadelphia 76ers, ma fu escluso dalla squadra prima dell'inizio della stagione 1986-87, che disput\u00f2 quindi nel campionato CBA (Continental Basketball Association). Nel 1987 firm\u00f2 un contratto con i Portland Trail Blazers con i quali gioc\u00f2 7 gare con 1,7 punti di media.\nNel 1988 Rowan si trasfer\u00ec in Italia dove gioc\u00f2 per 11 stagioni (5 in A1 e 6 in A2) fino al 2001. Durante la sua permanenza in Italia cambi\u00f2 squadra ogni anno ad eccezione delle 3 stagioni consecutivi giocate con l'Olimpia Basket Pistoia (1989-1992), con la cui maglia realizz\u00f2 3.767 punti in 117 incontri. Poi gioc\u00f2 in A2 con la Pallacanestro Trapani."}
{"id": "1140477", "revid": "3330", "url": "https://it.wikipedia.org/wiki?curid=1140477", "title": "Villa Borromeo Visconti", "text": ""}
{"id": "1140478", "revid": "339392", "url": "https://it.wikipedia.org/wiki?curid=1140478", "title": "Yamaha Motor Corporation", "text": ""}
{"id": "1140481", "revid": "1543377", "url": "https://it.wikipedia.org/wiki?curid=1140481", "title": "Andale Mono", "text": "Andale Mono \u00e8 un carattere monospazio di tipo sans-serif progettato da Steve Matteson per l'utilizzo nell'emulazione di terminale e negli ambienti di sviluppo software (\"software development environments\"). Andale \u00e8 stato creato in origine da Monotype ed oggi \u00e8 di propriet\u00e0 di Ascender Corp.\nAndale Mono \u00e8 stato originariamente distribuito come add-on di Internet Explorer 4.0. Mentre non \u00e8 preinstallato nelle versioni odierne di Microsoft Windows \u00e8 invece presente in macOS.\nQuesto carattere \u00e8 usato dai programmatori per l'uso nei text editors e negli IDE in quanto molto leggibile e anche per la facile identificabilit\u00e0 dei suoi caratteri."}
{"id": "1140483", "revid": "1651633", "url": "https://it.wikipedia.org/wiki?curid=1140483", "title": "Frei Otto", "text": "Biografia.\nOtto studi\u00f2 e si laure\u00f2 in architettura nel 1948 all'universit\u00e0 di Berlino.\nSi dice che durante la guerra, per mancanza di materiali da costruzione e per la penuria degli alloggi, abbia cominciato a sperimentare grandi tende per il riparo. Dopo la guerra studi\u00f2 brevemente negli Stati Uniti, dove conobbe le opere di grandi architetti come Erich Mendelsohn, Mies van der Rohe, Richard Neutra e Frank Lloyd Wright. Cominci\u00f2 ad esercitare la professione di architetto in Germania nel 1952 aprendo lo studio a Berlino.\nCre\u00f2 il padiglione della musica ad una famosa esposizione di giardinaggio (\"Bundesgartenschau\") a Stoccarda. Nel 1954 consegu\u00ec il dottorato in ingegneria per il tema delle costruzioni in tensostrutture: si tratta di membrane tese con struttura reticolare leggera, innovazioni che aprirono la strada allo studio delle superfici minime.\nLa carriera di Otto ricorda per certi versi gli esperimenti architettonici pi\u00f9 completi di Buckminster Fuller: entrambi erano insegnanti all'Universit\u00e0 di Washington a St. Louis verso la fine degli anni cinquanta; entrambi erano architetti importanti all'Expo di Montr\u00e9al del 1967 ed entrambi erano interessati alle strutture reticolari nello spazio. Infine, tutt'e due sperimentarono tali strutture nelle costruzioni gonfiabili. Il loro lavoro va di molto oltre i metodi tradizionali di calcolo delle tensioni strutturali.\nOtto ha fondato l'istituto per le strutture leggere (Institut f\u00fcr Leichte Fl\u00e4chentragwerke) all'Universit\u00e0 di Stoccarda, che diresse dal 1964.\nI progetti pi\u00f9 celebri che seguirono alle ricerche furono:\nNel 1984 ha attirato attenzione con un simposio internazionale tenutosi all'universit\u00e0 tecnica di Vienna. All'importante manifestazione accademica hanno partecipato, tra gli altri, ospiti illustri come Justus Dahinden,(ges\u00f9) Dennis Sharp, Bruno Zevi, Jorge Glusberg, Otto Kapfinger, Paolo Soleri, Pierre Vago, Ernst Gisel e Ionel Schein.\nUno dei suoi progetti pi\u00f9 recenti \u00e8 stato il suo lavoro al padiglione giapponese dell'Expo 2000 di Hannover, dotato di una struttura di tetto fatta interamente da carta.\nIl 10 marzo 2015, un giorno dopo la sua morte avvenuta all'et\u00e0 di 89 anni, \u00e8 stato insignito del Premio Pritzker, tra i massimi riconoscimenti in campo architettonico."}
{"id": "1140484", "revid": "1543377", "url": "https://it.wikipedia.org/wiki?curid=1140484", "title": "Tallero di Coburgo", "text": "Il Tallero di Coburgo (\"Coburger Taler\") detto Ku\u00dftaler (Tallero del bacio) \u00e8 una moneta del 1593 di Coburgo, una citt\u00e0 del nord Baviera.\nJohann Casimir (1564 - 1633), duca di Coburgo, sorprese sua moglie, la duchessa Anna, mentre commetteva adulterio e la rinchiuse in un convento. Poi fece coniare una moneta, che mostrava sua moglie vestita da monaca e la scritta \"Wer k\u00fc\u00dft mich armes N\u00fcnnelein?\" (Chi bacia me, povera monachina?).\nAl diritto erano rappresentati due personaggi che si baciavano e intorno la scritta: \"Wie k\u00fcssen sich die zwei so fein\" (Come si baciano bene i due).\nIl nome Kusstaler, creato dalla vox populi \u00e8 ancora usato dai collezionisti."}
{"id": "1140486", "revid": "33689", "url": "https://it.wikipedia.org/wiki?curid=1140486", "title": "Albina (torrente)", "text": "L'Albina \u00e8 un torrente della provincia di Bergamo. Nasce dal Colle Botto, nelle Prealpi Orobie, in territorio di Selvino. Confluisce dopo 5.6 \u00a0km da destra nel Serio ad Albino, in Val Seriana. Scorre nei soli comuni di Selvino ed Albino, bagnando anche le frazioni Bondo Petello e Desenzano al Serio."}
{"id": "1140489", "revid": "78273", "url": "https://it.wikipedia.org/wiki?curid=1140489", "title": "Sovrano supremo d'Irlanda", "text": ""}
{"id": "1140493", "revid": "1534511", "url": "https://it.wikipedia.org/wiki?curid=1140493", "title": "Samantha Larson", "text": "Biografia.\n\u00c8 figlia di un altro alpinista, David Larson. A diciotto anni, il 16 maggio 2007, ha stabilito il record come pi\u00f9 giovane scalatore non nepalese ad aver raggiunto la vetta dell'Everest, successivamente battuta da Jordan Romero che a 13 anni raggiunge la vetta nel 2010.\nNon solo: con quella stessa ascesa ha completato le \"Seven Summits\", le cime pi\u00f9 alte di ogni continente: Kilimanjaro (Africa), Vinson (Antartide), Elbrus (Europa), Monte Denali (Nord America), Aconcagua (Sud America), Carstensz (Oceania) e - appunto - Everest (Asia) diventando cos\u00ec anche la pi\u00f9 giovane a riuscire nella sfida. Anche in questo caso per\u00f2 il suo record \u00e8 stato battuto da Jordan Romero che con la scalata del monte Vinson in Antartide nel dicembre 2011 riesce nell'impresa a soli 15 anni. Il record precedente apparteneva a Rhys Miles Jones, che era riuscito nell'impresa a vent'anni."}
{"id": "1140495", "revid": "160219", "url": "https://it.wikipedia.org/wiki?curid=1140495", "title": "Superfici minime", "text": ""}
{"id": "1140496", "revid": "729019", "url": "https://it.wikipedia.org/wiki?curid=1140496", "title": "Battaglia di Custoza (1848)", "text": "Per battaglia di Custoza si intende una serie di scontri combattuti tra il 22 e il 27 luglio 1848, durante la prima guerra d'indipendenza italiana, tra le truppe del Regno di Sardegna, guidate da re Carlo Alberto di Savoia, e quelle dell'Impero austriaco, comandate dal maresciallo Josef Radetzky.\nLa battaglia, vinta dagli austriaci, fu un evento decisivo poich\u00e9 determin\u00f2 la ritirata fino a Milano dell'esercito piemontese, che dovette cos\u00ec abbandonare i territori conquistati durante la fase iniziale della guerra. In ultima analisi provoc\u00f2 la disfatta del Regno di Sardegna nella prima delle due campagne militari del conflitto.\nGli antefatti.\nGiunto dal Piemonte fino alle fortezze del Quadrilatero, l'esercito del Regno di Sardegna si era dovuto arrestare di fronte a Verona (battaglia di Santa Lucia) per la forte resistenza incontrata. Aveva parato il colpo di una grande manovra di avvolgimento da sud austriaca (battaglia di Goito), era riuscito a conquistare dopo un assedio Peschiera del Garda, e aveva iniziato il blocco di Mantova.\nIntorno al 20 luglio 1848, per\u00f2, il fronte, a causa di alcune iniziative piemontesi, si era allungato (da Rivoli a Governolo) per 70\u00a0km. Radetzky, riorganizzato e rinforzato il suo esercito, si preparava alla grande controffensiva che avrebbe respinto Carlo Alberto a Milano.\nLe forze in campo.\nGli eserciti schierati sulla lunga linea del fronte, il 20 luglio 1848, erano numericamente pressoch\u00e9 uguali: 75.000 uomini da parte italiana, 76.000 da parte austriaca. Gli italiani erano cos\u00ec schierati:\nLa prima linea dell'esercito piemontese risultava cos\u00ec divisa in due gruppi, uno attorno a Mantova e uno presso l'Adige e di fronte a Verona.\nLe forze austriache erano cos\u00ec suddivise:\nL'inizio dell'offensiva austriaca.\nAll'alba del 22 luglio 1848 gli austriaci attaccarono a nord di Rivoli, all'estrema sinistra dello schieramento piemontese. Inizi\u00f2 le operazioni il 3\u00ba corpo di Thurn da Rovereto: l'assalto trov\u00f2 una vigorosa resistenza e procedette lentamente. Accorse de Sonnaz da Sandr\u00e0 (fra Castelnuovo del Garda e Bussolengo) e il nemico fu fermato ed energicamente contrattaccato. Il comandante del 2\u00ba corpo piemontese, per\u00f2, sospett\u00f2 che l'azione austriaca mirasse a richiamare forze alla sinistra per indebolire il centro; perci\u00f2 nella notte del 23 luglio fece iniziare il ripiegamento.\nMa al mattino del 23 le truppe di Rivoli erano ancora in marcia quando, fra Sona e Sommacampagna, Radetzky sferr\u00f2 un grande attacco verso il Mincio. Avanzarono il 1\u00ba e il 2\u00ba corpo mentre il corpo di riserva si teneva a breve distanza. Una massa di 60 battaglioni o poco meno, di cui due terzi di prima linea, con 183 cannoni, puntava contro la 3\u00aa divisione piemontese e 1.200 toscani, che contavano in complesso, comprese le riserve, 14 battaglioni e 36 cannoni. L'attacco fu sferrato alle 7:30 e trov\u00f2 una difesa in molti punti tenace, ma la sproporzione delle forze era troppo grande e alle 12 gli austriaci del 2\u00ba corpo avevano gi\u00e0 conquistato le forti posizioni che gli italiani tenevano da quasi tre mesi.\nNell'insieme la linea italiana dall'Adige a Sommacampagna, costituita anche da un battaglione parmense e uno modenese, fu travolta da un attacco lanciato quasi di sorpresa durante il quale n\u00e9 il comando supremo piemontese n\u00e9 quello del 2\u00ba corpo furono in grado di intervenire. Cos\u00ec, nel pomeriggio del 23 luglio il 2\u00ba corpo d'armata di de Sonnaz era ovunque in ritirata e si concentrava la sera quasi tutto a Cavalcaselle, poco a est di Peschiera.\nGli scontri di Rivoli e di Sona e Sommacampagna, bench\u00e9 vinti dagli austriaci, portarono a un accorciamento e a un consolidamento della linea dell'esercito piemontese che, complessivamente, sub\u00ec meno perdite di quello austriaco. Radetzky aveva inoltre quasi sempre mancato le azioni avvolgenti consentendo al nemico di ritirarsi con le artiglierie.\nGli austriaci al Mincio.\nContrariamente a quanto immaginato da de Sonnaz che credeva che gli austriaci fossero stanchi e timorosi di avanzare, alle 16 del 23 luglio, gli uomini di Radetzky iniziarono a passare sulla sponda destra del Mincio, in localit\u00e0 Salionze (fra Peschiera e Monzambano). A questo punto de Sonnaz decise, dopo l'una di notte, di ritirarsi e portarsi anch'esso sulla sponda destra del fiume. Egli riteneva che l'attacco austriaco si sarebbe svolto a Monzambano, ma dovette ricredersi e la mattina dopo a Salionze le truppe piemontesi, molto stanche per la marcia, vennero battute. Per cui alle 12 del 24 de Sonnaz decise prima di ritirarsi su Borghetto e poi di ripiegare la sera ancora pi\u00f9 a sud, su Volta.\nNel pomeriggio del 24 gli austriaci erano interamente padroni dei passi sul Mincio di Salionze, Monzambano e Valeggio. Nello stesso tempo, alle 16:30, forze piemontesi che avevano risalito la sponda sinistra del Mincio da Mantova attaccarono guidate da Bava il fianco sinistro dell'avanzata austriaca. Si trattava della 1\u00aa divisione di riserva di Vittorio Emanuele che fra Sommacampagna e Custoza si scontr\u00f2 con una brigata austriaca nell'avvallamento di Staffalo. Dopo quasi quattro ore di combattimenti gli austriaci si ritirarono contando 50 morti e 104 feriti, e lasciando 1.160 prigionieri ai piemontesi. Questi ultimi contarono invece solo 16 morti e 54 feriti. La vittoria sollev\u00f2 il morale del comando supremo piemontese che si illuse di aver colpito il 1\u00ba corpo austriaco in modo decisivo.\nConseguenza dello scontro di Staffalo fu l'occupazione da parte dei piemontesi delle alture di Sommacampagna e Custoza. Radetzky, nel suo tentativo di passare subito il Mincio, venne cos\u00ec a essere minacciato alle spalle; ma appena se ne accorse richiam\u00f2 le colonne che avevano varcato il fiume.\nIl fallimento del contrattacco piemontese.\nPer il comando piemontese non restava che continuare nella mossa cos\u00ec felicemente intrapresa: spingere l'indomani 25 luglio la brigata Piemonte della 4\u00aa divisione del duca di Genova in direzione di Oliosi (oggi frazione di Castelnuovo del Garda) e Salionze, la 1\u00aa divisione di riserva del duca di Savoia verso Monzambano e la brigata Aosta verso Valeggio di modo da prendere anche contatti con il 2\u00ba corpo e tagliare la strada agli austriaci.\nRadetzky per\u00f2 prevenne i piemontesi e facendo perno su Valeggio attu\u00f2 una conversione a destra trovandosi ad attaccare il nemico su Custoza e Sommacampagna da nord-ovest. Attaccheranno il 2\u00ba corpo austriaco con il 1\u00b0 che lo seguir\u00e0 richiamate le due brigate dalla sponda destra del Mincio; in seconda linea avanzeranno anche il 3\u00ba corpo e il 1\u00b0 di riserva. Di conseguenza, un insieme di 24 battaglioni, 17 squadroni e 42 cannoni piemontesi mosse al mattino del 25 luglio contro una forza di 43 battaglioni, 32 squadroni e 157 pezzi d'artiglieria austriaci. Il rapporto di forze era di 20.000 contro 40.000.\nPer motivi logistici l'avanzata piemontese fu parziale, scoordinata e si interruppe per consentire il mutamento dello schieramento da offensivo a difensivo viste le notizie che arrivavano di ingenti forze nemiche in marcia. Cosicch\u00e9 la brigata Piemonte, e la brigata Cuneo della 1\u00aa divisione di riserva del duca di Savoia (che aveva stornato forze suppletive su Valeggio), lungi dall'essere in marcia da 4 o 5 ore, si trovarono alle 10 del mattino alle posizioni di partenza. Pi\u00f9 a sud, nello stesso momento, l'artiglieria austriaca apr\u00ec il fuoco a Valeggio e alle undici venne sferrato l'attacco piemontese, presto interrotto per l'energica difesa nemica. N\u00e9 si avevano notizie, dalla sponda destra del Mincio, del 2\u00ba corpo piemontese di de Sonnaz, al quale non erano arrivati in tempo gli ordini.\nGli scontri attorno Custoza.\nFra le 11 e le 12:30 dello stesso 25 luglio il duca di Genova (ala destra dello schieramento piemontese), presso Sommacampagna, respinse energicamente tre attacchi successivi nemici; mentre al centro, pur dopo una vigorosa resistenza, vennero abbandonate alcune posizioni avanzate. Alle 13:30 venne sferrato un nuovo attacco da parte del 2\u00ba corpo austriaco, il sesto, per cui le difese di Sommacampagna dovettero abbandonare le posizioni e ritirarsi su Staffalo e Custoza.\nAlle 15 giunse la notizia che de Sonnaz dalla sponda destra del Mincio non sarebbe potuto entrare in azione che dopo tre ore, a causa della stanchezza delle sue truppe. Carlo Alberto, visto l'aumentare delle forze nemiche, ordin\u00f2 a de Sonnaz di portarsi a Goito con parte del suo contingente, lasciando il resto a Volta, da abbandonare solo qualora il generale lo ritenesse \u201cimperiosamente necessario\u201d. Tuttavia de Sonnaz, scoraggiato dai risultati ottenuti nei giorni precedenti, a mezzanotte abbandon\u00f2 senza combattere anche Volta.\nAlle 16 dal lato di Valeggio (ala sinistra dello schieramento piemontese) si svilupp\u00f2 da pi\u00f9 punti il contrattacco generale del 1\u00ba corpo austriaco trovando una difesa accanita nei soldati di Bava che tuttavia si ritirarono lentamente. Al centro era intanto ripresa la battaglia e all'ala destra piemontese alle 17:15 venne scagliato l'ultimo risolutivo attacco austriaco. Il duca di Genova, minacciato di avvolgimento da entrambi i lati, alle 17:30 ordin\u00f2 la ritirata che venne eseguita in ordine su Villafranca e che fu protetta dalla carica di cavalleria di uno squadrone e mezzo di Novara.\nRipiegate l'ala sinistra e l'ala destra dello schieramento piemontese, al centro, la difesa affidata al colonnello Enrico Morozzo Della Rocca si trov\u00f2 sola con i battaglioni assottigliati e sfiniti. Alle 17:45 fu sferrato un nuovo attacco, ancora una volta respinto. Ma alle 18:30 gli austriaci avanzarono ancora, sostenuti dall'artiglieria. I difensori, sempre combattendo, ripiegarono su Custoza e alle 19:30 gli uomini di Radetzky lanciarono un ultimo energico assalto e gli ultimi strenui difensori ripiegarono anch'essi in pianura. In questa, come nelle circostanze precedenti, gli austriaci non inseguirono il nemico. Si concluse cos\u00ec lo scontro di Custoza, per il quale i piemontesi lamentarono 212 morti, 657 feriti e 270 prigionieri; gli austriaci 175 morti, 723 feriti e 422 fra prigionieri e dispersi.\nL'epilogo di Volta Mantovana.\nAlle 22 del 25 luglio 1848 Carlo Alberto ordin\u00f2 a Bava la ritirata generale su Goito e un'ora e mezzo dopo invi\u00f2 l'ordine a de Sonnaz di tenersi fermo a Volta e contenere il nemico sul Mincio. A quel punto probabilmente il comandante del 2\u00ba corpo piemontese aveva gi\u00e0 deciso di abbandonare l'avamposto. Egli ricevette comunque l'ordine solo a Goito dove arriv\u00f2 alle 5 del mattino del 26 luglio. Alle 12 Carlo Alberto gli ordin\u00f2 di tornare a Volta con la 3\u00aa divisione la quale, per evitare il caldo delle ore centrali della giornata, si mise in marcia solo alle 16.\nAlle 18 le avanguardie austriache, precedendo di qualche minuto la 3\u00aa divisione, occuparono Volta. Cosicch\u00e9 de Sonnaz dovette procedere a un attacco contro il quale la resistenza nemica fu tenacissima. I piemontesi riuscirono a penetrare nell'abitato dove infuri\u00f2 una lotta serrata che si protrasse fino al buio. Alle 20 giunsero forti rinforzi austriaci e alle 21 il generale d\u2019Aspre chiese l'intervento del comando supremo. Dopo le 23 il combattimento si and\u00f2 spegnendo e alle 2 dopo mezzanotte de Sonnaz ordin\u00f2 alle truppe di retrocedere in attesa di rinforzi.\nCarlo Alberto, intanto, si decise ad abbandonare il blocco di Mantova e a inviare la brigata Regina verso Volta, dove arriv\u00f2 alle 4 del mattino. Il nuovo attacco piemontese grav\u00f2 principalmente sull'unit\u00e0 appena giunta. Sebbene condotto con slancio l'assalto fall\u00ec e ben presto fu sferrato un grande contrattacco austriaco. Di fronte alla potente pressione avversaria, alle 6 del 27 luglio, de Sonnaz ordin\u00f2 la ritirata su Goito.\nIl ripiegamento inizi\u00f2 in ordine. Dopo alcuni chilometri di cammino, per\u00f2, 3 squadroni di cavalleria austriaci di ulani tentarono di scompigliarlo. Ma erano da poco giunti i reggimenti Savoia e Genova Cavalleria, e quest'ultimo con una brillante carica respinse il nemico in disordine. Agli ulani seguirono 3 squadroni di dragoni, anch'essi respinti e messi in fuga dal Savoia Cavalleria. Un terzo attacco della cavalleria austriaca fu respinto dalla retroguardia piemontese, subito appoggiata dalla cavalleria piemontese che allontan\u00f2 definitivamente il nemico. Alle 10 le truppe di de Sonnaz erano a Goito. Terminava cos\u00ec la battaglia di Custoza.\nConseguenze.\nLe truppe austriache vinsero la battaglia, e i piemontesi furono costretti alla ritirata che si sarebbe conclusa con l'armistizio di Salasco. Le truppe di Carlo Alberto erano ormai stanche e demoralizzate. Inoltre si era creata una frattura all'interno del comando piemontese: mentre Carlo Alberto sembrava disposto a continuare la lotta, altri capeggiati da Bava sembravano pi\u00f9 propensi a portare le truppe oltre il Ticino non ritenendo pi\u00f9 possibile difendere la Lombardia."}
{"id": "1140498", "revid": "13648", "url": "https://it.wikipedia.org/wiki?curid=1140498", "title": "Otto Frei", "text": ""}
{"id": "1140500", "revid": "125851277", "url": "https://it.wikipedia.org/wiki?curid=1140500", "title": "Nesa", "text": "La Nesa \u00e8 un torrente della provincia di Bergamo. Nasce dal monte Corna Bianca, nelle prealpi Orobie, in territorio di Nembro nei pressi della frazione Salmezza. Scorre poi quasi interamente nel comune di Alzano Lombardo bagnando le frazioni Burro, Brumano, Busa e Nese. Confluisce dopo 7\u00a0km da destra nel Serio tra Alzano e Ranica, in Val Seriana.\nL'origine del nome dovrebbe derivare dal sostantivo latino \"amnis\", che starebbe ad indicare una corrente impetuosa, un torrente rapido.\nDurante il suo corso crea un notevole numero di pozze e forre, meta estiva di un gran numero di persone alla ricerca di refrigerio."}
{"id": "1140514", "revid": "1728", "url": "https://it.wikipedia.org/wiki?curid=1140514", "title": "Kusstaler", "text": ""}
{"id": "1140517", "revid": "110157", "url": "https://it.wikipedia.org/wiki?curid=1140517", "title": "Universit\u00e0 Purdue", "text": "La Purdue University \u00e8 un'universit\u00e0 degli Stati Uniti, situata a West Lafayette, nello stato dell'Indiana. Fondata nel 1869 all'inizio della presidenza di Ulysses S. Grant, prende nome da John Purdue, che ha donato la terra e il denaro per la sua costituzione; inizi\u00f2 l'attivit\u00e0 accademica nel 1874, con 39 studenti e 6 professori, e l'insegnamento era dedicato alle attivit\u00e0 meccaniche e agricole.\nNell'anno accademico 2009-2010 erano iscritti 39.697 studenti, e nel 2008 era la quinta universit\u00e0 pubblica degli Stati Uniti per numero di studenti stranieri. La Purdue University offre programmi per matricole (undergraduate students) e studenti in possesso di una laurea di primo o secondo livello (graduate students) in oltre 200 grandi aree di studio. Tra queste vi sono il Purdue University College of Engineering, la Krannert School of Management e la Purdue School of Pharmacy; questi offrono un numero elevato di corsi di laurea, .\nL'universit\u00e0 ha istituito il primo corso universitario di scuola di volo, il primo corso di laurea in aviazione e ha costruito il primo aeroporto universitario (Purdue University Airport). Ventitr\u00e9 astronauti americani si sono laureati a Purdue (), tra i quali Neil Armstrong ed Eugene Cernan, rispettivamente il primo e l'ultimo uomo a camminare sulla Luna. Per tale motivo la Purdue University \u00e8 soprannominata \"Cradle of Astronauts\", ovvero \"culla di astronauti\".\nNegli ultimi anni Purdue ha investito una significativa porzione del proprio patrimonio in varie attivit\u00e0 di ricerca, in particolare nei campi scientifici emergenti legati alle bioscienze e all'ingegneria. Ha fondato il Discovery Park, un polo interdisciplinare di ricerca, con un investimento di 350 milioni di dollari: questo comprende 1000 facolt\u00e0 affiliate, 10 edifici e aree di ricerca che spaziano dall'imprenditoria alle nanotecnologie."}
{"id": "1140519", "revid": "486946", "url": "https://it.wikipedia.org/wiki?curid=1140519", "title": "Tyrrel Duckard", "text": ""}
{"id": "1140520", "revid": "1573940", "url": "https://it.wikipedia.org/wiki?curid=1140520", "title": "Armina (zoologia)", "text": "Armina \u00e8 un genere di molluschi nudibranchi della famiglia Arminidae.\nTassonomia.\nIl genere comprende le seguenti specie:"}
{"id": "1140521", "revid": "1573940", "url": "https://it.wikipedia.org/wiki?curid=1140521", "title": "Arminidae", "text": "Arminidae \u00e8 una famiglia di molluschi nudibranchi della superfamiglia Arminoidea.\nTassonomia.\nComprende i seguenti generi:"}
{"id": "1140523", "revid": "1305772", "url": "https://it.wikipedia.org/wiki?curid=1140523", "title": "Dichiarazione di Chicago", "text": "Con l'espressione Dichiarazione di Chicago si indicano vari documenti teologici prodotti dal Consiglio Internazionale sull'Inerranza biblica (ICBI), di ispirazione evangelicale. Essi includono:"}
{"id": "1140526", "revid": "21880", "url": "https://it.wikipedia.org/wiki?curid=1140526", "title": "Asteronotidae", "text": ""}
{"id": "1140533", "revid": "1573940", "url": "https://it.wikipedia.org/wiki?curid=1140533", "title": "Aphelodoris antillensis", "text": "Aphelodoris antillensis \u00e8 un mollusco nudibranchio appartenente alla famiglia Dorididae.\nDistribuzione e habitat.\nMar dei Caraibi."}
{"id": "1140534", "revid": "1573940", "url": "https://it.wikipedia.org/wiki?curid=1140534", "title": "Aphelodoris", "text": "Aphelodoris \u00e8 un genere di molluschi nudibranchi della famiglia Dorididae.\nTassonomia.\nComprende le seguenti specie:"}
{"id": "1140543", "revid": "1568601", "url": "https://it.wikipedia.org/wiki?curid=1140543", "title": "Vallogna", "text": "La Vallogna \u00e8 un torrente della provincia di Bergamo. Nasce dal colle Bastia, propaggine del monte Misma, nelle Alpi Orobie, in territorio di Pradalunga. Confluisce dopo 2,5\u00a0km da sinistra nel Serio a Nembro, in Val Seriana. Il suo corso, nella parte finale, segna il confine tra i comuni di Pradalunga e Nembro, bagnando anche le frazioni \"Cornale\" e \"Gavarno\"."}
{"id": "1140547", "revid": "118202359", "url": "https://it.wikipedia.org/wiki?curid=1140547", "title": "Marie Duplessis", "text": "Tra le pi\u00f9 famose vi \u00e8 l'opera letteraria di Alexandre Dumas figlio \"La signora delle camelie\" (nella quale la protagonista assume il nome di \"Marguerite Gautier\"), romanzo dal quale \u00e8 tratta la celeberrima opera lirica di Giuseppe Verdi \"La traviata\" (con il nome di \"Violetta Val\u00e9ry\").\nBiografia.\nNata in un paesino della Bassa Normandia, trascorre l'infanzia in estrema povert\u00e0. Il padre, alcolizzato e violento, non \u00e8 in grado di sostentare la famiglia e le due figlie Alphonsine e Delphine vivono condizioni di profondo disagio. Alphonsine, appena adolescente, inizia a lavorare prima come cameriera d'albergo a Exmes poi in una fabbrica di ombrelli a Gac\u00e9, sempre nelle vicinanze del paese d'origine. Successivamente si trasferisce, in cerca di fortuna, a Parigi dove continua a mantenersi con lavori umili. Divenuta l'amante di un commerciante, inizia un percorso che la porter\u00e0 a diventare, a soli sedici anni, una protagonista della vita mondana della capitale. Dotata di una notevole intelligenza, si dedica alla lettura, impara a suonare discretamente il pianoforte e riesce a formarsi una vasta cultura da autodidatta, il tutto con ritmi rapidissimi. \u00c8 dotata di un fascino naturale, di spontaneit\u00e0, di un temperamento passionale e coinvolgente.\nCadono ai suoi piedi, uno dopo l'altro, uomini di primissimo piano catturati dalla sua bellezza e freschezza ma soprattutto dal suo spirito e dalla sua vivacit\u00e0. Cambia anche nome, assumendo quello di Marie Duplessis, in cui l'aggiunta del \"du\" al cognome d'origine (Plessis), conferisce un tocco aristocratico. Comincia ad apparire sempre pi\u00f9 spesso nei posti frequentati dalla migliore societ\u00e0. Si fa ritrarre dal pittore pi\u00f9 alla moda: \u00c9douard Vienot, nello studio del quale, in rue de la Victoire n. 92, si ritrovano i pi\u00f9 noti rappresentanti del bel mondo parigino.\nDelle tante relazioni di Marie, desta grande scandalo quella con Ag\u00e9nor de Gramont duca di Guiche, rampollo di una famiglia illustre destinato a diventare un uomo politico di primo piano nella Francia di Napoleone III. Ag\u00e9nor \u00e8 costretto dalla famiglia, che \u00e8 intervenuta nel tentativo di tacitare l'ondata di pettegolezzi, a lasciare Parigi. La situazione era divenuta insostenibile a causa del comportamento di Ag\u00e9nor, che voleva costantemente al suo fianco Marie in tutte le occasioni pubbliche. Proprio per questo l'abbandono la ferisce e umilia anche socialmente.\nFisicamente era longilinea, nera di capelli, di carnagione chiara e con occhi molto particolari di taglio allungato. Ci viene descritta cos\u00ec da uno dei suoi amanti, Alexandre Dumas figlio, che ebbe una relazione con lei dal settembre 1844 all'agosto 1845. Alexandre e Marie trascorrono un periodo insieme in campagna a Saint-Germain-en-Laye, un piccolo comune dell'Ile de France a poca distanza da Parigi e questi ricordi saranno trasformati in materia letteraria nel momento in cui Alexandre comporr\u00e0 la sua opera pi\u00f9 nota: \"La signora delle camelie\" (\"La Dame aux Cam\u00e9lias\").\nLa relazione finisce improvvisamente quando lo scrittore, d'impulso, la tronca con una lettera in cui prende le distanze, pi\u00f9 che da Marie, dal dolore che una vicenda cos\u00ec coinvolgente non poteva non provocare. Altrettanto d'impulso Marie si getta tra le braccia del compositore Franz Liszt e poi del conte \u00c9douard de Perr\u00e9gaux col quale convola a nozze a Londra nel 1846. Il matrimonio si conclude con un fallimento e Marie rientra a Parigi dove si sfinisce in una vita sempre pi\u00f9 tumultuosa e disordinata, quasi a voler esorcizzare la malattia che avanza inesorabilmente.\nSopraffatta dal male che la consuma, si ritira in un appartamento al numero di 11 di boulevard de la Madeleine dove muore di tisi il 3 febbraio 1847. Soltanto due dei suoi tanti ammiratori sono al suo capezzale: il conte svedese von Stakelberg e il marito conte de Perr\u00e9gaux.\nAi suoi funerali partecipa una folla enorme e la vendita all'incanto dei suoi beni, disposta per risarcire i numerosi creditori, vedr\u00e0 i partecipanti strapparsi di mano, con morbosa attrazione, gli oggetti andati all'asta.\nLeggendo il manifesto che annuncia la vendita per il venerd\u00ec 27 febbraio 1847, cio\u00e8 soli 24 giorni dopo la morte di Marie, si pu\u00f2 percepire quale fosse il tenore di vita della scomparsa: mobili, gioielli, argenterie, un intero guardaroba con capi lussuosi, carrozza e cavalli.\nInfluenza culturale.\nLa vicenda ispir\u00f2 una serie di opere letterarie e teatrali, la pi\u00f9 famosa delle quali \"La signora delle camelie\", opera dello stesso Dumas il quale, dopo aver dato alle stampe con successo il testo letterario nel 1848, ne trasse nel 1852 un dramma che ebbe un successo altrettanto clamoroso e dal quale fu poi tratta la trama dell'opera \"La traviata\" di Giuseppe Verdi, andata in scena nel marzo del 1853. Se \u00e8 vero che l'opera di Dumas era largamente ispirata alla relazione di Marie con Ag\u00e9nor Gramont, \u00e8 altrettanto vero che l'autore attinse a piene mani dai ricordi personali che conservava nitidissimi a cos\u00ec breve distanza dalla morte di Marie.\nL'irresistibile binomio amore-morte, quasi un archetipo letterario, pur essendo spesso abusato, in questo caso non \u00e8 mai stucchevole, forse proprio per la dignit\u00e0 che viene conferita ai fatti dalle vicende reali della protagonista e dalla sua prematura tragica morte. Di aver rappresentato una persona reale Dumas stesso non fece mai mistero anzi spiega che:\nDice inoltre che non essendo ancora nell'et\u00e0 per scrivere opere d'invenzione, si \u00e8 limitato a narrare fatti reali. E facendosi spesso travolgere dall'ondata di emozioni che la storia suscitava ancora nel suo animo.\nCos\u00ec la breve e intensa vita di Marie Duplessis viene consegnata all'eternit\u00e0. La piccola tomba nel cimitero di Montmartre, lo stesso nel quale riposa Dumas, \u00e8 tuttora meta di un intenso pellegrinaggio e la figura di Marie \u00e8 divenuta un'icona romantica che passa intatta attraverso le mode e le epoche.\nSociologia della \u201clorette\u201d.\nMarie Duplessis \u00e8 la pi\u00f9 famosa rappresentante di una categoria che si va affermando intorno alla prima met\u00e0 dell'Ottocento: quella delle cosiddette \"lorettes\". Il termine fu coniato nel 1840 da Nestor Roqueplan. Con tale neologismo s'intendeva indicare \"une femme galante d'un certain luxe de tenue\u2026\" cio\u00e8 una donna galante ovvero una cortigiana, che per\u00f2 possedeva \"un certo stile\".\nIl vocabolo trae origine dalla chiesa di Notre-Dame de Lorette, nell'elegante quartiere della Chauss\u00e9e d'Antin. \u00c8 la zona intorno all'Op\u00e9ra e alla Madeleine. L'uso di un termine \"leggero\" quasi un toponimo riusc\u00ec a legittimare, nell'uso comune, la definizione di una professione cui era poco opportuno, nelle conversazioni, fare riferimento.\nIl termine di nuovo conio ebbe immediata diffusione e numerosi autori cominciarono a utilizzarlo.\nL'affermarsi delle \"lorettes\", cio\u00e8 ragazze di grande bellezza, eleganza, fascino, ottime conversatrici, esperte ballerine, dotate di spirito che le fa brillare in societ\u00e0, \u00e8 da collegare con l'avvento al potere, in Francia, di una borghesia che si va definitivamente consolidando durante il regno di Luigi Filippo. Al democratizzarsi della vita politica si accompagna il sorgere di una nuova classe protagonista del mondo industriale, bancario e finanziario. Si formano importanti fortune economiche e si crea quindi spazio per una figura enormemente diversa dalla \"ma\u00eetresse en titre\", cio\u00e8 l'amante cosiddetta \u201ctitolare\u201d in voga sotto l'Ancien R\u00e9gime.\nIl panorama sociale ed economico \u00e8 totalmente cambiato: durante i regni di Luigi XIV e Luigi XV si assisteva alla vorticosa carriera di donne, dotate di grande intelligenza e altrettanta spregiudicatezza, che divenivano figure chiave tanto a corte quanto presso personaggi di spicco della nobilt\u00e0 o del mondo finanziario dei grandi Fermiers (cio\u00e8 degli appaltatori delle imposte), accumulando fortune ingentissime. Con l'avvento di un sistema economico molto meno accentrato, le fortune finanziarie si moltiplicavano nel numero, senza raggiungere tuttavia i vertici quantitativi del regime precedente.\nCos\u00ec nessuno dei nuovi ricchi \u00e8 in grado di affrontare i costi dello sfarzo sfrenato in cui vivevano, ai tempi, personaggi come la Montespan o la Pompadour, ma molti sono perfettamente in grado di contribuire al mantenimento di una \"lorette\" che vive lussuosamente ma sempre nei termini di un'agiatezza borghese. Il rivolgimento sociale, avvenuto in pochi decenni, \u00e8 tale che non vi \u00e8 alcuna riprovazione nei confronti della \"lorette\" che viene invitata e partecipa regolarmente a eventi mondani, incontri e feste, al braccio del cavaliere del momento. Personaggi di primissimo piano del mondo economico o della finanza si disputano la compagnia delle pi\u00f9 note e altrettanto fanno gli artisti pi\u00f9 alla moda.\nDi ci\u00f2 ci si rende conto facilmente esaminando le frequentazioni della Duplessis che intrattenne relazioni alla luce del sole con personaggi come il duca di Gramont, Dumas, Liszt. Il che dimostra come non ci fosse alcuna preclusione sociale nei suoi confronti. La sua vita, al contrario, era circondata da una curiosit\u00e0 morbosa come si rileva dalla affollata partecipazione all'asta dei suoi beni avvenuta pochi giorni dopo la morte."}
{"id": "1140548", "revid": "287204", "url": "https://it.wikipedia.org/wiki?curid=1140548", "title": "Agnello sambucano", "text": "Lagnello sambucano (o pecora sambucana), anche detto demontino, \u00e8 una razza ovina d'origine italiana, allevata quasi esclusivamente nella valle Stura, in provincia di Cuneo, massimamente tra i comuni di Sambuco (da cui prende il nome), Pietraporzio, Vinadio, Aisone, Demonte (da cui il nome alternativo), Moiola e Roccasparvera.\nRientra tra i presidi di Slow Food e tra i prodotti agroalimentari tradizionali italiani.\nNotizie generali.\nLa razza sambucana ha avuto origine in Valle Stura, nell'odierna provincia di Cuneo, nel XVIII secolo. \n\u00c8 una pecora particolarmente adatta ai pascoli d'alta quota: di taglia medio-grande, con una groppa larga e muscolosa e arti corti e solidi. La testa \u00e8 priva di corna e di lana, con orecchie pendule sporgenti. La lana, color bianco paglierino (salvi alcuni esemplari, che presentano vello nero e una macchia candida a forma di stella sul capo), si fa pi\u00f9 rada al di sotto di ventre e collo. La coda si presenta sottile e lanosa, arrivando fino ai garretti. Le fibre muscolari sono sviluppate e compatte.\nLa sambucana \u00e8 destinata essenzialmente all'uso alimentare: la macellazione degli agnelli avviene in genere tra il 45\u00ba e il 60\u00ba giorno di vita, quando le bestie hanno un peso compreso tra i 18 e i 25 chilogrammi. La maggior produzione cade nel periodo natalizio; esiste poi la tradizione di consumare, a partire dalla fine di ottobre, l'agnellone (\"tardun\" in dialetto cuneese) nato alla fine della primavera e alimentato per tutta l'estate con il latte materno e l'erba degli alpeggi.\nLa lana pu\u00f2 essere impiegata nell'industria tessile; vi sono per\u00f2 degli allevatori che lamentano una carenza di domanda in tal senso, fatto che li obbliga a smaltire il tosato come rifiuto. Il latte pu\u00f2 inoltre essere impiegato ad uso caseario, ad esempio nella produzione della \"Toumo\", una sorta di Toma ovina.\nNegli anni 1980 la razza sambucana \u00e8 stata segnalata dalla FAO come \"vulnerabile\"; nel 1985, in valle, si contavano appena 80 capi. Causa principale del suo declino era l'abitudine di effettuare incroci con arieti di altre razze, che creavano agnelli meno redditizi quanto a carne e meno \"versatili\" in termini di adattabilit\u00e0 ambientale.\nCol finire del suddetto decennio ha avuto inizio una progressiva rinascita e riscoperta della sambucana, con la nascita di un apposito consorzio di tutela (L'Escaroun, fondato nel 1988), che nel 1991 ha impiantato un centro di selezione degli arieti a Pietraporzio, e ha poi ottenuto di annoverare la sambucana tra i prodotti agroalimentari tradizionali della Regione Piemonte, mediante il marchio di qualit\u00e0 \"agnello sambucano garantito\". Al terzo millennio in Valle Stura vi sono 5000 pecore e la natalit\u00e0 annua \u00e8 di 10.000 agnelli. L'allevamento \u00e8 perlopi\u00f9 gestito da piccole aziende agricole: i capi trascorrono l'estate al pascolo e il resto dell'anno ricoverati in stalla, ove vengono alimentati con fieno secco. Ai sensi dei disciplinari, l'alimentazione dev'essere del tutto naturale.\nDati gastronomici.\nLa carne dell'agnello sambucano \u00e8 compatta e delicatamente saporita, povera di grassi grassa e ricca di proteine; a differenza di altre carni ovine, presenta inoltre una fragranza meno \"selvatica\". La particolare sottigliezza dell'apparato scheletrico e l'assenza di marezzature grasse nel tessuto muscolare, caratteristiche tipiche di queste bestie, agevolano l'elevata redditivit\u00e0 della loro macellazione. Il consumo avviene sia sottoforma di carne greggia che di salumi."}
{"id": "1140551", "revid": "767487", "url": "https://it.wikipedia.org/wiki?curid=1140551", "title": "TNT (gruppo musicale)", "text": "I TNT sono un gruppo heavy metal formatosi nel 1982 a Trondheim, Norvegia.\nStoria.\nAnni 80.\nI TNT si formarono nel 1982 a Trondheim, Norvegia composti originariamente da Dag Ingebrigtsen (D.D. Dynamite) alla voce, il chitarrista Ronni L\u00e9 Tekr\u00f8, il bassista Steinar Eikum ed il batterista Morten \"Diesel\" Dahl. Ingebrigtsen presto abbandon\u00f2 il progetto per entrare nei The Kids, un'importante band della scena norvegese. Come TNT, il gruppo debutt\u00f2 live al Rams motorcycle club, mentre il loro secondo concerto sar\u00e0 al fianco degli Uriah Heep al Nidar\u00f8hallen di Trondheim il 2 settembre 1982. Firmando per la PolyGram Records, il debutto omonimo \"TNT\", verr\u00e0 pubblicato in dicembre, seguito nel 1983 dal singolo \"Harley Davidson\". Questo venne prodotto da Bjorn Nessj\u00f8 e registrato in Norvegia, fatto che avrebbe potuto far guadagnare una buona popolarit\u00e0 in patria, ma limitare il successo all'estero. Tuttavia, ancora prima della pubblicazione di \"Harley Davidson\", il bassista Steiner Eikum verr\u00e0 allontanato e sostituito da Morty \"Black\" Skaget. La band con il nuovo membro debutt\u00f2 al \u00d8rlandsdagan il 4 agosto 1983. Eikum invece entrer\u00e0 in altre band norvegesi come Blonde on Blonde e Perfect Crime. I TNT si prepararono alla pubblicazione del secondo disco, con l'intento di ottenere successo anche al di fuori del mercato norvegese. Sorprendentemente nell'estate del 1984 il frontman Dag Ingebrigtsen verr\u00e0 sostituito dal cantante statunitense Tony Harnell, in precedenza frontman di una band di New York chiamata Jackals. Durante questo periodo nei TNT, Harnell si presentava sotto lo pseudonimo di Tony Hansen. Harnell era stato inoltre membro dei Whitefoxx, una band di Philadelphia, Pennsylvania, nel quale militarono anche altri musicisti che faranno strada in altre note band, come Reggie Wu, poi chitarrista degli Heavens Edge, Barry Benadetta, successivamente membro dei Waysted, e infine Jim Drnec e Jeff LaBar, entrambi membri dei Cinderella. Dag Ingebrigtsen nel 1986 entr\u00f2 nella band Swedish Beauty, dalle quali ceneri nasceranno gli Swedish Erotica.\nNell'ottobre 1984 i TNT realizzarono una compilation di vecchio materiale, intitolato \"Knights Of The New Thunder\", disco che fu registrato nuovamente con Harnell alla voce, risultando praticamente come il secondo album in studio della band. Molti dei brani contenuti nel disco erano infatti stati scritti e registrati come demo quando Ingebrigtsen militava ancora nella band, ma buona parte dei testi vennero poi riscritti da Harnell. Nell'album vennero inclusi anche i brani \"\"USA\" e \"Eddie\"\", gi\u00e0 presenti nel precedente omonimo con Ingebrigtsen alla voce. In origine la copertina raffigurava due donne mezze nude, e questo fatto provoc\u00f2 dei dibattiti in Norvegia. Cos\u00ec la copertina venne cambiata per il mercato internazionale, eccetto in Giappone dove rimase invariata.\nIl successo.\nQuello stesso anno il gruppo riusc\u00ec finalmente ad intraprendere un tour negli Stati Uniti, attorno alla East Coast. Nel 1985 la band si ricolloc\u00f2 a Los Angeles firmando un contratto con il manager Doc McGhee, conosciuto per altre sue precedenti collaborazioni con gruppi come Bon Jovi, Scorpions e M\u00f6tley Cr\u00fce. Sfortunatamente questa unione non diede esiti positivi, cos\u00ec il gruppo sciolse l'accordo con il manager. I TNT tornarono in scena nel 1987 con il successivo \"Tell No Tales\", prodotto ancora una volta da Bj\u00f8rn Nessj\u00f8. Questo disco, che ottenne la prima posizione in Norvegia, lanci\u00f2 la band nella scena internazionale. I videoclip dei brani \"\"Everyone's A Star\" e \"10,000 Lovers (In One)\" ricevettero un buon supporto da parte di MTV. Arruolando il nuovo tastierista Dag Stokke, la band partecip\u00f2 ad un tour norvegese chiamato \"Ten Nights Together\". I seguenti tour americani li vedevano suonare da spalla ai Loudness e Stryper nella West Coast in agosto. Nella classifica di Billboard statunitense, il brano \"Tell No Tales\" ottenne la posizione n\u00b0 103, mentre il singolo \"10,000 Lovers (In One)\"\" raggiunse la prima posizione in Norvegia per sette settimane, e negli States alla posizione 129. I tour europei vennero seguiti da uno show statunitense al fianco di Twisted Sister e Great White. Nel 1988 il gruppo vinse il titolo di \"Best album\" ai norvegesi Spellemannprisen award. Prima della realizzazione del nuovo album, il batterista Diesel Dahl abbandon\u00f2 il gruppo per raggiungere l'ex cantante Ingebrigtsen in un nuovo gruppo chiamato Tindrum nel 1988. Il sostituto di Dahl fu Ken Odiin (Morten Skogstad). Nel 1989 verr\u00e0 pubblicato il quarto album \"Intuition\", registrato a NBL Studios di Trondheim, e prodotto da Bj\u00f8rn Nessj\u00f8 con la partecipazione straordinaria dell'ex cantante dei Rainbow Joe Lynn Turner nel suolo di corista. La band poi intraprese un tour giapponese ed altre date come \"headliner\" negli States, purtroppo ottenendo poco successo durante le date europee.\nAnni 90.\nDate le scarse vendite del disco, Odin abbandon\u00f2 il gruppo e nel 1993 intraprender\u00e0 una carriera di successo con i concittadini Stage Dolls, ma segu\u00ec anche l'abbandono da parte della Polygram. Passati alla Atlantic Records, i TNT riallestirono una nuova formazione in occasione della pubblicazione del nuovo disco. \"Realised Fantasies\", verr\u00e0 pubblicato nel 1992, e vedeva dietro i tamburi l'americano John Macaluso, (ex-Alex Masi, Powermad). Registrato ai Glen Cove Studios di New York con il produttore Rick Wake, vedeva come bassista durante le sessioni, il membro dei Blue \u00d6yster Cult Danny Miranda nonch\u00e9 Joe Lynn Turner nuovamente come corista. Tuttavia, le vendite della band stavano cominciando a calare globalmente, con solo il Giappone interessato al lavoro della band. Effettivamente, i TNT effettuarono il tour per la promozione del disco solo nel Sol Levante, dove pubblicarono anche il live album \"Three Nights in Tokyo\". Inevitabilmente i TNT scelsero di sciogliersi nel 1993.\nDopo lo scioglimento Macaluso raggiunse i Riot, Tony Harnell fond\u00f2 un nuovo progetto chiamato Morning Wood, pubblicando un disco omonimo nel 1994. Ronnie Le Tekr\u00f8 e Morty Black tornarono in Norvegia e formarono i Vagabond con l'ex batterista degli Stage Dolls Steinar Krokstad ed il frontman J\u00f8rn Lande, firmando un contratto con la EMI. Pubblicarono un omonimo nel '94 ed un seguito l'anno successivo ma in seguito vennero bocciati dalla label. Le Tekr\u00f8 e Black registrarono un tribute album dei Thin Lizzy nel 1994 sotto il nome di Bad Habitz. Le Tekr\u00f6 fond\u00f2 anche il progetto Rypdal &amp; Tekr\u00f6 con il talentuoso chitarrista jazz rock norvegese Terje Rypdal e la sezione ritmica dei Vagabond per due album. Il secondo album, \"A Huge Fan Of Life\", emerse in Giappone durante il 1995 realizzato per la Morty Black Records in Scandinavia.\nReunion.\nHarnell, Le Tekr\u00f8 e Black decisero di riformare i TNT nel 1996, con il nuovo batterista Frode Hansen Lam\u00f8y, proveniente dai Jack in The Box. Da questo periodo per\u00f2 i TNT tesero ad allontanarsi dalle loro sonorit\u00e0 classiche con la pubblicazione del nuovo disco \"Firefly\", pubblicato nel 1997, che si avvicinava a linee musicali pi\u00f9 moderne. Il gruppo suon\u00f2 i primi due show dopo quattro anni in Norvegia a Raufoss e Oslo, ed successivamente in Giappone. Tony Harnell abbandon\u00f2 la band, per poi farvi ritorno nel 1998. Quello stesso anno Le Tekr\u00f8 realizz\u00f2 il suo debutto solista intitolato \"Extra Strong String\", nelle quali sessioni parteciparono i colleghi dei TNT Dag Skogge, Morty Black e Frode Lam\u00f8y. Allo stesso tempo, Tony Harnell form\u00f2 il suo nuovo progetto parallelo, i Westworld, un supergruppo che includeva altri noti musicisti come il chitarrista dei Riot Mark Reale, il bassista dei Danger Danger Bruno Ravel e l'ex batterista dei Blue \u00d6yster Cult e Rainbow John O'Reilly. Il debutto del superprogetto, dal titolo di \"Firefly\", precedette la pubblicazione del settimo album dei TNT intitolato \"Transistor\", prodotto da Ken Ingwersen e pubblicato nel 1999. Le nuove direzioni della band, ormai orientata su strade pop rock, non soddisfece i vecchi fans, mentre con ulteriore sorpresa si apprese che la band non avrebbe organizzato il tour di supporto al nuovo album. Il batterista John Macaluso fond\u00f2 un side project chiamato ARK nel 1999 con l'ex chitarrista dei Conception T\u00f8re Ostby, il bassista Ingar Amlien ed il cantante Jorn Lande. Nel 1998 Le Tekr\u00f8 produsse l'album di debutto dei The Snakes, cover band dei Whitesnake, nel quale figurava lo stesso Jorn Lande come frontman.\nAnni 2000.\nNel 2000 Lande pubblic\u00f2 anche un album solista intitolato \"Starfire\", che naturalmente vedeva la partecipazione di Le Tekr\u00f8 e Stokke. Quello stesso anno, Black partecip\u00f2 alle sessioni dell'album di debutto dei Gaia Epicus, mentre Ronnie Le Tekr\u00f8 suon\u00f2 un assolo di chitarra nel brano \"Soaring On\" nel debutto dei Carnivora, \"Judas\" (2004).\nLa formazione classica dei TNT, composta da Tony Harnell, Ronnie Le Tekr\u00f8, Morty Black e Diesel Dahl segn\u00f2 il suo ritorno nel 2003, precedendo l'uscita di un EP di 5 tracce per la label MTM Music. Inizialmente accreditato con il titolo di \"Taste\", questo EP verr\u00e0 infine reintitolato \"Give Me A Sign\". A rafforzare la reputazione del gruppo fu anche la pubblicazione di una nuova raccolta edita per la Universal Records chiamata \"The Big Bang - The Essential Collection\". Questa compilation si assicur\u00f2 la prima posizione nelle classifiche norvegesi. Parallelamente, Tony Harnell, assieme a George Lynch (Dokken, Lynch Mob) e Jason McMaster (Dangerous Toys, Watchtower), registr\u00f2 la reinterpretazione dei Van Halen \"Shy Boy\" che venne inclusa nel tribute album \"\", pubblicato per la Versailles Records nello stesso 2003.\nPoco tempo dopo venne annunciata la pubblicazione dell'ottavo album dei TNT, \"My Religion\". Realizzato in Giappone per la Avalon Marquee durante il febbraio del 2004, la versione asiatica del disco vedeva la scaletta dei brani completamente differente dalla versione Europea, pubblicata in marzo tramite la label tedesca MTM Music. Grazie ai riscontri positivi ottenuti, i TNT suonarono una serie di date come \"headliner\" nel marzo 2004. Nell'agosto di quell'anno la formazione perse il bassista Morty Black a causa di differenze personali e professionali. Durante lo stesso periodo, Tony Harnell entr\u00f2 a par parte del supergruppo Brazen Abbot. Nel 2005 Tony Harnell annunci\u00f2 la nascita di un nuovo side project, gli Starbreaker, assieme al chitarrista Magnus Karlsson, il bassista italiano Fabrizio Grossi e l'ex collega nei TNT John Macaluso alla batteria. I TNT tornarono sulle scene nel 2005 con il nuovo album \"All The Way to The Sun\", preceduto dalla realizzazione del singolo \"Sometimes\". Nel frattempo, Morty Black partecip\u00f2 come session player nel disco solista di Jorn Lande \"The Duke\"."}
{"id": "1140553", "revid": "1573940", "url": "https://it.wikipedia.org/wiki?curid=1140553", "title": "Sclerodoris tanya", "text": "Sclerodoris tanya () \u00e8 un mollusco nudibranchio della famiglia Discodorididae.\nDistribuzione e habitat.\nGolfo di California, coste della Bassa California fino alla Bassa California del Sud, Panama."}
{"id": "1140554", "revid": "1573940", "url": "https://it.wikipedia.org/wiki?curid=1140554", "title": "Sclerodoris", "text": "Sclerodoris \u00e8 un genere di molluschi nudibranchi della famiglia Discodorididae.\nIl genere comprende le seguenti specie:"}
{"id": "1140555", "revid": "1272592", "url": "https://it.wikipedia.org/wiki?curid=1140555", "title": "Pietro Cantini", "text": "Grazie alle sue referenze lavorarono in Colombia anche altri artisti e architetti Europei, come Luigi Ramelli, Filippo Mastellari e Cesare Sighinolfi. Nella scuola di Architettura da lui fondata, fu anche professore di altri grandi architetti colombiani.\nBiografia.\nNacque ultimo di 13 figli da Michele Cantini e Elisabetta Loi, e venne battezzato col nome di Pietro Domenico Antonio Francesco Cantini. A 20 anni comp\u00ec gli studi di ingegneria nella Scuola Militare, e in seguito si specializz\u00f2 in architettura nella Accademia di belle arti di Firenze, nella quale in seguito divenne anche professore.\nNel 1879 l'amico Cesare Fortini l'inform\u00f2 della ricerca di un architetto per la costruzione del Palazzo del Governo in Colombia (al tempo Stati Uniti di Colombia). Viaggi\u00f2 quindi a Parigi, dove il 2 novembre 1880 firm\u00f2 un contratto col Viceconsole colombiano Rafael Garc\u00eda per 5 anni.\nDal porto di Saint-Nazaire si imbarc\u00f2 sulla nave \"El Labrador\" il 6 novembre, arrivando al porto di Sabanilla (oggi Puerto Colombia). Al suo arrivo a Bogot\u00e0, il presidente Rafael N\u00fa\u00f1ez ratific\u00f2 il contratto. Da allora gli Stati Uniti di Colombia divennero il suo paese di residenza definitivo, a parte una breve assenza nel 1888. In questo paese conobbe anche l'italiana Pia Sighinolfi, sorella dello scultore Cesare Sighinolfi, con la quale si spos\u00f2 il 4 giugno 1883 nella Chiesa delle Nevi di Bogot\u00e0.\nCantini fu anche professore di architettura nell'Universit\u00e0 Nazionale di Colombia e nell'ottobre 1866 fond\u00f2 la Scuola di Architettura, che pi\u00f9 tardi venne integrata alla Scuola delle Belle Arti della citt\u00e0.\nFu l'architetto delle seguenti opere civili:\nCapitolio Nacional de Colombia.\nLa costruzione del Capitolio Nacional (la sede del Governo Colombiano) ebbe inizio il 20 luglio 1848 sotto il governo di Tom\u00e1s Cipriano de Mosquera, il disegno iniziale fu dell architetto danese Thomas Reed. Le continue guerre civili obbligarono a sospendere le opere per molto tempo. Al suo arrivo in Colombia, Cantini riprese la costruzione dopo parecchi anni di sospensione e, esaminando la parte gi\u00e0 costruita, decise di modificare il frontale dell'edificio.\nDavanti a questo cambiamento nel progetto, lo scrittore Rafael Pombo pubblic\u00f2 alcune critiche nei giornali nazionali e a sua volta propose due contro-progetti, che, all'esame dell'Accademia delle Belle Arti di San Luca a Roma, vennero ritenuti inferiori alla proposta di Cantini.\nLe opere proseguirono normalmente fino al 1885, quando scoppi\u00f2 una nuova guerra civile che limit\u00f2 i lavori fino alla loro sospensione. Davanti a questa situazione Cantini decise di dedicarsi quindi alla costruzione del teatro nazionale. Quando ripresero i lavori del Capitolio nel 1899 si design\u00f2 Antonio Clopatofsky, che si bas\u00f2 sui piani di Cantini per continuare le opere, continuate anni dopo anche dal francese Gaston Lelarge. Comunque, in seguito il lavoro venne interrotto nuovamente e solo il 7 agosto 1926 venne inaugurato il Capitolio, 78 anni dopo l'inizio della sua costruzione.\nTeatro di Crist\u00f3bal Col\u00f3n.\nIl Presidente della Repubblica affid\u00f2 a Cantini la costruzione del Teatro Nazionale nel sito dove in precedenza era ubicato il Teatro Maldonado tramite il decreto del 14 settembre 1885. Il progetto elaborato dall'architetto contemplava l'espropriazione di alcuni terreni extraurbani, dato che era necessaria un'area di 2400 m\u00b2. La prima pietra venne posata il 5 ottobre 1885, e come ispettore generale Cantini nomin\u00f2 Eufenio Moreno, che si fece carico delle opere durante il viaggio di Cantini in Italia. Nel marzo 1889 terminava il contratto firmato col governo, ma Cantini continu\u00f2 a lavorare gratuitamente fino al 1891 quando firm\u00f2 un nuovo contratto. Il teatro venne inaugurato il 12 ottobre 1892 come parte dei festeggiamenti del IV centenario della scoperta dell'America, e cos\u00ec il teatro ricevette il nome di Cristoforo Colombo (\"Crist\u00f3bal Col\u00f3n\" in spagnolo). I lavori di rifinitura continuarono comunque fino al 26 ottobre 1895, quando ebbe luogo la prima con la presentazione dell'opera Ernani di Giuseppe Verdi. Cantini non venne invitato a questa opera e solo 30 anni dopo gli venne dedicato un omaggio nel teatro. Il teatro Col\u00f3n venne dichiarato Monumento Nazionale e selezionato come una delle sette meraviglie della Colombia nel sondaggio realizzato dai lettori del giornale El Tiempo nell'anno 2006.\nTempietto del Libertador.\nIl 24 luglio 1883 la citt\u00e0 festeggi\u00f2 il centenario della nascita di Sim\u00f3n Bol\u00edvar con la costruzione del Parco Centenario, ubicato nel quartiere di San Diego. Nel parco venne collocata una statua di Sim\u00f3n Bol\u00edvar in un tempietto disegnato da Pietro Cantini. La statua venne scolpita dalla Casa Desprey di Parigi basandosi sul bozzetto di Alberto Urdaneta e sul tempietto venne collocata una statua di un Condor delle Ande, pure creato da Desprey. Quando venne costruita l'attuale Avenida El Dorado il tempietto venne spostato al Parco dei Giornalisti nell'Avenida Jim\u00e9nez. La statua che attualmente si trova nel tempietto venne creata dall'artista Genaro Ben\u00edtez il 25 maggio 1973.\nOspedale di San Jos\u00e9.\nL'ospedale di San Jos\u00e9 si inizi\u00f2 a costruire il 14 agosto del 1904 in un terreno di Los M\u00e1rtires donato dal generale Juan Valderrama alla Societ\u00e0 di Chirurgia di Bogot\u00e0. In questo, Pietro Cantini lavor\u00f2 gratuitamente elaborando i progetti e dirigendo la costruzione basandosi sull'ospedale Policlinico Universitario di Roma. Fu il secondo ospedale della citt\u00e0 dopo il San Juan de Dios. Venne inaugurato l'8 febbraio 1925.\nAltre opere.\nA Bogot\u00e0:\nAltre citt\u00e0:\nNel 1892 il governo italiano gli concesse l'onorificenza dell'\"Ordine della Corona d'Italia\".\nMor\u00ec il 22 gennaio del 1929 nel municipio di Suesca (Cundinamarca) e il feretro venne posto nel mausoleo da lui disegnato nel cimitero cittadino."}
{"id": "1140557", "revid": "46291", "url": "https://it.wikipedia.org/wiki?curid=1140557", "title": "Babakina festiva", "text": "Babakina festiva \u00e8 un mollusco nudibranchio della famiglia Babakinidae."}
{"id": "1140558", "revid": "1543377", "url": "https://it.wikipedia.org/wiki?curid=1140558", "title": "Giandante X", "text": "Firmava le sue opere come \"Giandante\", modifica di \"eterno viandante\" come amava farsi chiamare.\nBiografia.\nFiglio di un industriale tessile, persona schiva e solitaria, all'et\u00e0 di sedici anni abbandon\u00f2 la famiglia per intraprendere la sua vita di artista girovago. Piuttosto eclettico, si laure\u00f2 a 19 anni in Architettura all'Accademia di belle arti di Bologna, allievo di Edoardo Collamarini. Dedicatosi all'insegnamento (fu il pi\u00f9 giovane docente di architettura d'Italia), due anni dopo consegu\u00ec la laurea in Filosofia.\nFu essenzialmente pittore, illustratore e scultore; fu anche poeta e filosofo.\nMolto attivo nella scena artistica milanese, condivise idee ed esposizioni con i grandi artisti del tempo, quali Carlo Carr\u00e0, Aligi Sassu, Mario Sironi, Renato Birolli, Bruno Munari e Giacomo Manz\u00f9.\nA vent'anni present\u00f2 le sue opere in svariate mostre ottenendo un notevole successo di pubblico e di critici. Espose alle prime Biennali di Monza e nelle pi\u00f9 importanti gallerie di Milano.\nAnarchico, partecip\u00f2 attivamente alla Guerra civile spagnola e in seguito venne fatto prigioniero in Francia."}
{"id": "1140559", "revid": "1573940", "url": "https://it.wikipedia.org/wiki?curid=1140559", "title": "Babakina", "text": "Babakina \u00e8 un genere di molluschi nudibranchi, unico genere della famiglia Babakinidae.\nIl nome del genere \u00e8 un omaggio al malacologo giapponese Kikutaro Baba (1905\u20132001).\nTassonomia.\nComprende le seguenti specie:"}
{"id": "1140560", "revid": "29244", "url": "https://it.wikipedia.org/wiki?curid=1140560", "title": "Babakinidae", "text": ""}
{"id": "1140561", "revid": "22414", "url": "https://it.wikipedia.org/wiki?curid=1140561", "title": "Fotogrammi al secondo", "text": ""}
{"id": "1140563", "revid": "30909", "url": "https://it.wikipedia.org/wiki?curid=1140563", "title": "Path of neo", "text": ""}
{"id": "1140570", "revid": "2093913", "url": "https://it.wikipedia.org/wiki?curid=1140570", "title": "Courier", "text": "Courier \u00e8 un font monospazio di tipo slab serif progettato per assomigliare ai caratteri delle macchine per scrivere.\nFu creato da Howard Kettler nel 1955.\nIl design del Courier New apparve per\u00f2 per la prima volta nel 1950 e fu usato dall'IBM nelle proprie macchine da scrivere, delle quali divenne uno standard non detenendone i diritti d'esclusiva.\nCome monospazio \u00e8 stato largamente usato negli anni successivi nel mondo dei computer nelle situazioni in cui le colonne che contengono i caratteri dovevano essere esattamente allineate.\n\u00c8 anche usato come standard industriale per tutte le sceneggiature o in una sua variante ed \u00e8 ampiamente usato dai programmatori per scrivere codice sorgente.\nIl Courier New a 12 punti \u00e8 stato anche usato dal dipartimento di Stato degli Stati Uniti d'America come carattere standard fino al gennaio 2004 quando \u00e8 stato sostituito dal Times New Roman a 14 punti. Tra le ragioni del cambio viene incluso il desiderio di avere un font pi\u00f9 \"moderno\" e \"leggibile\".\nKettler ha rilasciato una dichiarazione circa \u201ccome\u201d il nome \u00e8 stato scelto; il carattere stava per essere diffuso con il nome di \"Messenger\", dopo aver preso il nome in considerazione, Kettler ha dichiarato \"una lettera pu\u00f2 essere un banale messaggero ('messenger') o pu\u00f2 essere un corriere ('courier'), parola che irradia dignit\u00e0, prestigio e stabilit\u00e0\".\nLiberation Mono (carattere tipografico distribuito con licenza GNU General Public License con alcune eccezioni) corrisponde strettamente alla metrica del carattere, con licenza proprietaria di Monotype Corporation, Courier New.\nASCII art.\nCourier \u00e8 ampiamente usato nell'ASCII art perch\u00e9 \u00e8 un carattere monospazio disponibile universalmente. La ASCII art \"solid-style\" usa il contrasto tra parte scura e parte chiara di ogni carattere per disegnare un oggetto. Ogni simbolo pu\u00f2 essere quantificato in pixels (qui a 12 punti):\nNella programmazione.\nCourier New \u00e8 stato usato ampiamente nella programmazione; in Microsoft Windows era il carattere monospazio di default per un gran numero di applicazioni insieme al \"fixedsys\", successivamente \u00e8 stato sostituito dal Lucida Console."}
{"id": "1140572", "revid": "123818284", "url": "https://it.wikipedia.org/wiki?curid=1140572", "title": "Enuff Z'nuff", "text": "Gli Enuff Z'nuff sono un gruppo hair metal fondato a Blue Island (Illinois), vicino a Chicago, dal bassista Chip Z'Nuff e il cantante Donnie Vie.\n\"Enuff Z'nuff\" (pronunciato \"in\u00e0ff' sn\u00e0ff\") \u00e8 la pronuncia in inglese di \"enough is enough\", che in italiano si pu\u00f2 tradurre come \"quando \u00e8 troppo, \u00e8 troppo\".\nStoria del gruppo.\nGli anni \u00b480: gli esordi.\nGli Enuff Z'nuff nascono dall'incontro tra Chip Z'Nuff e Donnie Vie nel 1983, allora entrambi quindicenni. Il gruppo inizialmente prende il nome Enough Z'Nuff, e la prima formazione comprendeva il chitarrista Gino Martino e il batterista B.W. Boeski.\nNel 1985 pubblicano il primo demo \"Hollywood Squares\", assumendo il nome attuale della band. Poco dopo Martino e Boeski lasciano il gruppo, e vengono immediatamente sostituiti dal batterista Vik Foxx e l'ex-chitarrista dei Le Mans, Derek Frigo. Con questa formazione registrano nel 1986 \"Fingers on It\" per la colonna sonora del film \"Henry, pioggia di sangue\".\nA distanza di quattro anni, nei quali il gruppo si esibisce in diversi bar dell'Illinois, gli Enuff Z'Nuff accettano un contratto offerto dall'Atco (ma ricevono anche offerte da Capitol, Chrysalis e Warner Brothers).\nNel 1989 esce l'album di debutto \"Enuff Z'nuff\", da cui vengono estratti i singoli \"New Thing\" e \"Fly High Michelle\", accompagnati da videoclip mandati in rotazione su MTV.\nGli anni \u00b490: il successo.\nCon l'inizio degli anni novanta il gruppo cambia immagine e abbandona lo stile glam che lo caratterizzava. Il successo cresce, tanto da permettere al gruppo di partecipare ad un tour mondiale con i Mr. Big. A riprova della fama ottenuta, le canzoni degli Enuff Z'Nuff vengono inserite in alcuni show televisivi, come \"Hot Little Summer Girl\" per il telefilm Beverly Hills 90210, e \"I Could Never Be Without You\" nella serie TV \"Northern Exposure\".\nAlla fine del 1990 iniziano le registrazioni del secondo album \"Strength\", che vedr\u00e0 la luce nel 1991. All'album partecipa anche il padre di Frigo per le parti di violino in alcune tracce.\nL'album viene accolto positivamente sia dai fans che dalla critica (la rivista Rolling Stone li definisce \"Hot New Band of the Year\"), MTV dedica loro uno speciale e vengono invitati al programma della NBC \"Late Night\" condotto da David Letterman.\nNel 1992 partecipano alla colonna sonora del film \"Mamma, ho riperso l'aereo - Mi sono smarrito a New York\".\nAll'apice del successo avviene la rottura con la Atco, svenduta dalla Atlantic Records alla Eastwest Records. Seguir\u00e0 una pausa, durante la quale emergeranno problemi con droghe ed alcol da parte di Vie e Frigo, che lascia momentaneamente il gruppo.\nAl ritorno di Frigo, iniziano le registrazioni di settanta nuovi brani. Il gruppo riceve offerte contrattuali dalla Capitol, dalla Epic Records e dalla Arista, firmando con quest'ultima.\nNel 1993, risolti i problemi di tossicodipendenza di Vie, iniziano le registrazioni del terzo album \"Animals with Human Intelligence\", dal quale viene estratto il singolo \"Innocence\".\nUna volta terminate le registrazioni, il batterista Foxx lascia il gruppo per unirsi al progetto solista di Vince Neil dei M\u00f6tley Cr\u00fce.\nNel frattempo partecipano nuovamente allo show di Letterman, prima di intraprendere un tour mondiale con i Poison, con l'ex batterista dei War &amp; Peace, Ricky Parent, che poco dopo entrer\u00e0 nel gruppo come membro ufficiale.\nNel maggio del 1994 esce il quarto album, \"1985\", fortemente apprezzato dalla critica. Il Billboard Magazine lo descrive come \u00abuna genuina maratona rock'n'roll\u00bb). L'album comprende le canzoni contenute nel demo \"Hollywood Squares\". Per il tour mondiale di promozione, viene ingaggiato il chitarrista storico Gino Martino per sostituire l'uscente Derek Frigo (che per\u00f2 continuer\u00e0 a collaborare con la band fino al 2004).\nNel 1995 esce il quinto album, \"Tweaked\", e l'anno successivo il sesto album, \"Peach Fuzz\", nel quale Vie \u00e8 unico chitarrista. Nel seguente album, \"Seven\" del 1997, il ruolo di chitarrista \u00e8 lasciato al nuovo membro Johnny Monaco. La fine del decennio vede l'uscita dell'album \"Paraphernalia\".\n2000-oggi.\nIl 28 maggio 2004 il gruppo perde Frigo, deceduto per overdose. Lo stesso anno viene diagnosticato un tumore a Parent, che \u00e8 costretto a lasciare la band; l'album \"?\" viene infatti registrato con il precedente batterista Foxx. Il ruolo di batterista verr\u00e0 poi occupato stabilmente da Randi Scott.\nNell'ottobre 2007 Parent muore dopo una lunga battaglia contro il cancro."}
{"id": "1140574", "revid": "56818", "url": "https://it.wikipedia.org/wiki?curid=1140574", "title": "Anomalia di sviluppo dell'anca", "text": ""}
{"id": "1140579", "revid": "33689", "url": "https://it.wikipedia.org/wiki?curid=1140579", "title": "Strategio Apione", "text": "Biografia.\nEra figlio di Flavio Apione, fratello di Flavio Strategio e probabilmente marito di Flavia Praeiecta, che ebbe Flavio Apione e Flavio Giorgio; apparteneva alla potente famiglia latifondiaria egiziana degli Apioni.\nStrategio Apione fu eletto console per l'anno 539; tutti i documenti compilati mentre lui era in vita lo ricordano come console, quelli posteriori alla sua morte come \"patricius\". Nello stesso anno era \"comes domesticorum\", come attestato dal suo dittico consolare, anche se probabilmente questa carica, che comportava il comando della guardia imperiale, era in realt\u00e0 solo onorifica.\nTra il 543 e il 547/548 venne elevato al rango di \"patricius\": il fatto che dopo la sua morte fosse ricordato come \"protopatricius\" suggerisce che abbia raggiunto lo \"status\" di decano del Senato di Costantinopoli. Tra il 548 e il 550 (o tra il 549 e il 551) fu \"dux Thebaidos\" e \"magister utriusque militiae\". Fu anche \"pagarca\" di Crocodilopoli (556), in quanto la sua casa esercitava il pagarcato del nomo di Ossirinco.\nMor\u00ec tra il 577 e il 579. Praeiecta, Apione e Giorgio gli succedettero alla guida della famiglia."}
{"id": "1140596", "revid": "400694", "url": "https://it.wikipedia.org/wiki?curid=1140596", "title": "Giuseppe Valentini (architetto)", "text": "Biografia.\nFiglio dell'architetto comunale Francesco Valentini, oper\u00f2 principalmente nella sua citt\u00e0 natale. Qui egli realizz\u00f2 l'ala delle educande del Conservatorio di San Niccol\u00f2 (1780-1803), Palazzo Vai (1797), un progetto per il Teatro Metastasio (che poi non fu realizzato), la canonica del Capitolo del Duomo, Palazzo Geppi Nardini, Palazzo Banci Buonamici, il Palazzo Rocci, il completamento del Palazzo Comunale, l'Albergo \"Stella d'Italia\" (in piazza del Duomo), il portale del Collegio Cicognini e la fabbrica dei Tiratoi dell'Arte della Lana in Piazza Mercatale.\nDurante il periodo napoleonico lavor\u00f2 anche a Lucca, dove partecip\u00f2 ai maggiori progetti neoclassici (piazza Napoleone, porta Elisa, Palazzo dell'Archivio Pubblico e ponte sul fiume Frigido).\nAlla sua morte fu sepolto nel chiostro della chiesa di San Bartolomeo, in piazza Mercatale a Prato, di cui aveva progettato il campanile."}
{"id": "1140607", "revid": "287204", "url": "https://it.wikipedia.org/wiki?curid=1140607", "title": "831 (disambigua)", "text": ""}
{"id": "1140612", "revid": "287204", "url": "https://it.wikipedia.org/wiki?curid=1140612", "title": "832 (disambigua)", "text": ""}
{"id": "1140613", "revid": "123220319", "url": "https://it.wikipedia.org/wiki?curid=1140613", "title": "Rosario Pergolizzi", "text": "Caratteristiche tecniche.\nGiocatore.\nGiocava come terzino sinistro.\nAllenatore.\nCome allenatore, Pergolizzi preferisce utilizzare la difesa a 4, prediligendo soprattutto il 4-3-1-2 ed il 4-2-3-1. Pur non apprezzando l'etichetta di \"difensivista\", Pergolizzi d\u00e0 grande importanza alla cura della fase difensiva.\nCarriera.\nGiocatore.\nDa calciatore vanta una carriera di 15 stagioni tra i professionisti con 410 presenze e 17 reti.\nPergolizzi \u00e8 cresciuto calcisticamente nelle giovanili del Palermo, squadra della sua citt\u00e0 natale, rimanendovi fino al 1986, anno del fallimento della societ\u00e0 rosanero. \u00c8 stato poi ingaggiato, in quella stessa annata, dall'Olbia, che militava in Serie C2 per la stagione 1986-1987, collezionando 32 presenze con una rete e chiudendo al sesto posto.\n\u00c8 poi passato in Serie A al nella stagione 1987-1988, con il quale ha esordito, non ancora ventenne, il 15 maggio 1988, in occasione della sconfitta interna contro la (unica presenza in campionato fra i partenopei) e ha poi giocato in massima serie anche con l' nella stagione 1991-1992 (29 presenze ed una rete in occasione del pareggio contro l'Atalanta dell'8 settembre 1991 sul campo neutro di Monza).\nHa inoltre totalizzato 283 presenze e 12 reti in Serie B con le maglie di , Ascoli, Bologna, Brescia, e , aggiudicandosi due campionati consecutivi (col Bologna nel 1995-1996 e col Brescia nel 1996-1997, in entrambi i casi senza essere confermato in massima serie) e centrando un'altra promozione con l'Ascoli nel 1990-1991.\nAllenatore.\nLe prime esperienze sono da vice di Giuseppe Pillon sulle panchine di e , prima di sedere da primo sulla panchina dell', dove aveva sia incominciato che concluso la carriera da proprio giocatore; l\u2019esperienza si conclude con un esonero.\nNel 2005 diventa allenatore della squadra primavera del Palermo portandola alla semifinale del Campionato Primavera nel 2006 e nel 2007. Ha anche allenato la prima squadra assieme a Renzo Gobbo in 3 partite dopo l'esonero di Francesco Guidolin nella stagione 2006-2007, venendo poi esonerato a causa del richiamo in panchina dell'allenatore di Castelfranco Veneto.\nRimane fermo l'anno successivo, ritornando nel 2008 alla guida della primavera rosanero con la quale vince il Campionato di categoria, il primo nella storia della societ\u00e0.\nDopo un'altra stagione di pausa, il 5 luglio 2011 firma per il Portogruaro, formazione neoretrocessa nel campionato di Prima Divisione. Il 18 luglio viene comunicata la separazione consensuale fra le parti a causa di problemi familiari di Pergolizzi.\nIl 26 ottobre dello stesso anno, Pergolizzi accetta l'offerta del in Lega Pro Prima Divisione, che lo chiama a sostituire l'allenatore Manuele Domenicali, esonerato dopo la sconfitta contro il Lumezzane, e con cui firma un contratto fino a fine stagione. Il 4 dicembre 2011 rassegna le proprie dimissioni, dopo un pareggio e cinque sconfitte in sei partite.\nIl 20 marzo 2013 diventa tecnico dell', subentrato a Massimo Silva, firmando un contratto fino al termine della stagione con opzione di rinnovo. Il 13 aprile, dopo aver collezionato una vittoria contro il e tre sconfitte contro Novara, e , viene esonerato dall'incarico e al suo posto Silva ritorna sulla panchina degli ascolani.\nDopo la retrocessione dell'Ascoli a fine stagione e il conseguente esonero di Massimo Silva torna sulla panchina ascolana per la stagione 2013-2014.\nIl 27 ottobre 2013, dopo la partita persa contro il per 5-2, ha comunicato alla societ\u00e0 le sue dimissioni irrevocabili, dichiarando che \u00ablavorare in queste condizioni non \u00e8 facile\u00bb.\nDal novembre 2014 allena il in Eccellenza, vincendo il torneo, fino alla stagione successiva. Per la stagione 2017-2018 si accorda con la formazione marchigiana del Porto d'Ascoli, militante in Eccellenza. Si dimette a novembre dopo un inizio di campionato non positivo.\nNella stagione 2018-2019 guida la formazione under-17 dell'Empoli.\nIl 3 agosto 2019 firma un contratto annuale per guidare il rifondato Palermo in Serie D.\nL'8 giugno 2020, a seguito della definitiva sospensione del campionato a causa della pandemia di Covid-19, vince il Girone I del Campionato di Serie D con il Palermo.\nNonostante avesse centrato l'obiettivo della promozione in Serie C, la societ\u00e0 decide comunque di non puntare su di lui per la stagione successiva.\nNell'estate 2021 viene scelto dall' Ascoli, per guidare la formazione primavera.\nStatistiche.\nStatistiche da allenatore.\n\"Statistiche aggiornate al 1\u00ba marzo 2020.\" In grassetto le competizioni vinte."}
{"id": "1140615", "revid": "1543377", "url": "https://it.wikipedia.org/wiki?curid=1140615", "title": "Parco nazionale di Ichkeul", "text": "Il parco nazionale di Ichkeul (\u0627\u0644\u0645\u062d\u0645\u064a\u0629 \u0627\u0644\u0648\u0637\u0646\u064a\u0629 \u0625\u0634\u0643\u0644) \u00e8 un'area naturale situata nella Tunisia settentrionale, a sud-ovest della citt\u00e0 di Biserta e dell'omonimo lago, cui \u00e8 collegato sul piano idrografico, a e nord della cittadina di Mateur. Istituito nel 1977, \u00e8 stato inserito nell'elenco dei patrimoni dell'umanit\u00e0 dell'UNESCO nel 1980.\nStoria.\nLa creazione di aree protette nell'Africa settentrionale ha sempre incontrato notevoli difficolt\u00e0: e ci\u00f2 non soltanto per la scarsezza delle risorse naturali, sfruttate all'estremo dalle povere genti locali, ma anche a causa di una certa mentalit\u00e0 musulmana piuttosto diffidente verso la protezione della natura, e ancor pi\u00f9 dell'atteggiamento degli europei colonizzatori, protesi verso lo sfruttamento intensivo di tutti i beni disponibili. Appare quindi davvero significativo che, per una serie di fortunate circostanze storiche, siano giunti ai giorni nostri ambienti straordinari come quello del lago Ichkeul, il cui valore di zona umida praticamente intatta pu\u00f2 esser meglio compreso solo se si pensa all'estrema aridit\u00e0 di tutti i territori circostanti.\nGi\u00e0 verso l'inizio del XX secolo, l'isola di Djebel Ichkeul, il cui nome deriva dall'arabo \"djebel\" (=montagna) e dall'antica corruzione dell'italiano \u00abscoglio\u00bb, aveva attratto l'attenzione dei naturalisti. Di forma ellittica, alta 508 m, essa sorge tra il lago e la palude omonima, che vengono alimentati dai rami dell'uadi Joumine e si collegano poi, attraverso l'uadi Tinja, alla laguna di Biserta. La natura dolomitica e le numerose grotte ne fanno una testimonianza geologica unica per la Tunisia, e la flora e la fauna che vi abitano rivestono notevole importanza. Sulle pendici dell'isola vivevano un tempo uccelli come l'aquila di mare, il grifone, il falco sacro e il falco della regina.\nMa l'animale di maggior rilievo storico era il bufalo, che sopravviveva qui con una popolazione considerata, in base a precise testimonianze storiche e a determinate caratteristiche morfologiche, autentica discendente dei bufali cartaginesi e ben diversa dalle forme pi\u00f9 o meno addomesticate degli altri paesi circummediterranei, Italia compresa. Questi bufali erano infatti protetti in passato perch\u00e9 considerati, come l'intero territorio circostante, propriet\u00e0 personale del Bey, e alla loro sorveglianza provvedeva uno speciale incaricato, detto il Caid dei bufali: non vi \u00e8 quindi da meravigliarsi se l'intero massiccio, disabitato e ricco di acque, fin\u00ec con il trasformarsi in un vero paradiso naturale.\nLe successive vicende portarono, purtroppo, ad un progressivo impoverimento faunistico e scomparvero, in particolare, quasi tutti gli uccelli rapaci pi\u00f9 interessanti. Ma lo specchio d'acqua lacustre non venne scalfito, e anzi vide accrescere la sua importanza per effetto della bonifica di altri stagni e laghi tunisini, che costrinse gran parte dell'avifauna a concentrarsi nel lago Ichkeul e nella laguna gemella di Biserta. Cos\u00ec il governo tunisino ha adottato delle prime misure di protezione nel 1978, in attesa di erigere la zona a vero parco nazionale. Ma serie minacce, tra cui la paventata costruzione di sbarramenti artificiali, incombono purtroppo ancora su questo eccezionale ambiente.\nGeografia.\nIl grande lago Ichkeul si stende a sud-ovest della citt\u00e0 di Biserta ed \u00e8 collegato, attraverso l'uadi Tinja, con l'omonima laguna, mentre la pittoresca mole del Djebel lo separa dalle zone acquitrinose pi\u00f9 meridionali. La sua superficie media, assai variabile, oscilla intorno al centinaio di chilometri quadrati: le caratteristiche ecologiche sono incostanti, perch\u00e9 esso viene alimentato d'acqua dolce dai corsi d'acqua interni durante l'inverno, mentre d'estate \u00e8 l'acqua salata ad arricchirlo dal mare attraverso la laguna di Biserta. La profondit\u00e0 \u00e8 limitata, aggirandosi nel periodo estivo intorno al metro e mezzo.\nFlora.\nLa vegetazione \u00e8 ricca di elementi palustri: tra le piante superiori acquatiche spiccano con dense formazioni la naiade di palude (\"Zannichellia palustris\") e il potamogeto a foglie ristrette (\"Stuckenia pectinata\"). Vi sono inoltre associazioni riparie con nocco o giunco di palude (\"Schoenoplectus lacustris\"), stiancia (\"Typha angustifolia\") e cannuccia di palude, cui seguono vasti prati a pascolo e arbusti di tamerici.\nFauna.\nLa fauna comprende, oltre alla rara lontra presente lungo le rive del lago, anche il bufalo d'acqua nordafricano (\"Bubalus bubalis\"), probabile progenitore delle forme domestiche, che come si \u00e8 detto viveva a Ichkeul sin da tempi remotissimi, ma che sembra sia stato qui reintrodotto a partire dal 1976, dopo che vicende sfortunate ne avevano determinato la virtuale scomparsa. L'elemento di maggior attrazione naturalistica e significato ecologico \u00e8 per\u00f2 rappresentato dall'avifauna acquatica, dato che il lago costituisce uno dei principali siti mediterranei di svernamento per gli uccelli migratori, che vi affluiscono e sostano addirittura a centinaia di migliaia. I pi\u00f9 numerosi sono senz'altro il moriglione, di cui si sono contati fino a 100.000 individui, il fischione e la folaga: ma vi abbonda anche l'oca selvatica, presente con 7000 esemplari, e vi \u00e8 normale persino il raro gobbo rugginoso, di cui nel 1977 vennero osservati 700 soggetti, un vero record per una specie tanto infrequente. Vi si incontrano poi polli sultani, aironi guardabuoi (d'estate) e nitticore, nonch\u00e9, tra i rapaci, gheppi e falchi di palude. Per questo il lago Ichkeul viene considerato come la zona umida pi\u00f9 importante dell'intera regione maghrebina. Anche la fauna ittica \u00e8 molto abbondante e annovera tra l'altro l'anguilla, la sogliola e un curioso pesce semimarino non troppo diffuso negli stagni mediterranei, il nono (\"Aphanius fasciatus\"). Notevole \u00e8 infine la fauna invertebrata, che comprende vari interessanti crostacei lagunari, molluschi, vermi e policheti."}
{"id": "1140616", "revid": "287204", "url": "https://it.wikipedia.org/wiki?curid=1140616", "title": "833 (disambigua)", "text": ""}
{"id": "1140618", "revid": "287204", "url": "https://it.wikipedia.org/wiki?curid=1140618", "title": "834 (disambigua)", "text": ""}
{"id": "1140621", "revid": "287204", "url": "https://it.wikipedia.org/wiki?curid=1140621", "title": "835 (disambigua)", "text": ""}
{"id": "1140623", "revid": "1543377", "url": "https://it.wikipedia.org/wiki?curid=1140623", "title": "Colour by Numbers", "text": "Colour by Numbers, pubblicato nel 1983, su etichetta Virgin Records, \u00e8 il secondo album del gruppo musicale pop rock / reggae / new wave britannico dei Culture Club, maggiormente attivi e popolari nel corso degli anni ottanta, guid\u00e0ti dal cantante anglo-irlandese George O'Dowd, al secolo Boy George, androgino \"leader\" della band e capostipite dei cosiddetti \u00abgender benders\u00bb.\nLa storia pi\u00f9 recente dei Culture Club.\nFormatisi nel 1981 e scioltisi una prima volta nel 1986, i Culture Club si sono riformati nel 1998, per la realizzazione di un greatest hits, intitolato \"Greatest Moments\", un album dal vivo, registrato per la nota serie \"VH1 Storytellers\", coerentemente intitolato \"VH1 Storytellers Live\" (pubblicati, in quello stesso 1998, su due compact disc separati, ma riuniti in un'unica confezione, collettivamente intitolata \"Greatest Moments - VH1 Storytellers Live\", a tiratura limitata, per\u00f2 rimasta in commercio per dieci anni esatti, di fatto, fino al 2008, quando il disco dal vivo \u00e8 stato ritirato dal mercato, lasciando singolo e inalterato \"Greatest Moments\"), un nuovo album di studio (\"Don't Mind If I Do\" del 1999), e un DVD commemorativo del loro ventennale di carriera (\"Culture Club 20th Anniversary Concert - Live at the Royal Albert Hall\"), uscito nel 2002.\nAlla fine di quello stesso anno, i quattro membri della band smetteranno nuovamente di suonare insieme, nella formazione originale, comprendente, oltre Boy George, alla voce, anche l'ebreo di adozione britannica Jon Moss, alla batteria (che ha una relazione sentimentale omosessuale con l'eccentrico \"leader\", all'insaputa di tutti), il giamaicano Mickey Craig, al basso, e l'anglosassone \"DOC\" Roy Hay, alla chitarra e alle tastiere, anche se dal vivo, all'epoca della riunione, Roy, riconosciuto all'unanimit\u00e0 la \u00abmente musicale del gruppo\u00bb, suona per lo pi\u00f9 quest'ultimo strumento, coadiuvato dal chitarrista di Boy George, l'autodidatta cipriota John Themis, considerato il quinto Culture Club, al volgere del Millennio.\nDopo il secondo scioglimento del 2002, parte della band si \u00e8 riformata anc\u00f3ra, nel 2007, senza per\u00f2 n\u00e9 Hay n\u00e9 O'Dowd, le due vere colonne portanti del gruppo (\u00e8 George a scrivere tutti i testi, compensando cos\u00ec l'apporto tecnico-musicale di Roy), responsabili di gran parte delle canzoni pi\u00f9 note dei Culture Club (infatti, nonostante quasi l'intero repertorio del gruppo venga equamente attribuito a tutti e quattro i membri, pare che Moss e Craig, pur fondamentali, nel complesso, per la definizione del sound finale, uno dei pi\u00f9 tipici nel panorama musicale mondiale di quegli anni, a dispetto di influenze dichiarate ed evidenti reminiscenze, non siano di fatto mai andati oltre un apporto secondario, al livello dell'arrangiamento dei brani, quando questi erano gi\u00e0 strutturalmente completi), anche se il progetto sembra essersi arenato, dopo una prima discreta \"performance\" \"live\" del nuovo quartetto.\nIl disco del 1983.\nI primi due singoli e il boom di \"Karma Chameleon\".\nL'album del 1983, che prende il titolo dall'omonimo Lato B, \"Colour by Numbers\", inciso durante le session di registrazione (e mai incluso nell'LP stesso, all'epoca della sua uscita! Ma non si tratta n\u00e9 di una novit\u00e0 - cfr. l'album di debutto, \"Kissing to Be Clever\" del 1982, la cui title track, \"Kissing to Be Clever\", comparir\u00e0, esattamente venti anni dopo, soltanto nel cofanetto quadruplo del 2002, \"Culture Club Box Set\", n\u00e9 di un caso isolato - cfr. la B-side \"From Luxury to Heartache\", che d\u00e0 il titolo al quarto album della band, \"From Luxury to Heartache\" del 1986), venne pubblicato nel settembre del 1983, su etichetta Virgin, preceduto da due singoli: \"Church of the Poison Mind\", che usc\u00ec molti mesi prima dell'album, in aprile, raggiungendo la Top Ten, e il mega-successo mondiale \"Karma Chameleon\", uscito invece a ridosso della pubblicazione del long playing, a settembre, che raggiunse la vetta delle classifiche statunitensi (Numero Uno per quattro settimane) e britanniche (Numero Uno per sei settimane, il singolo pi\u00f9 venduto di quell'anno, con 1.100.000 copie nel solo Regno Unito), e fu Numero Uno in pi\u00f9 di 15 paesi in tutto il mondo.\nGli altri singoli.\nAltri tre singoli furono tratti dall'album: \"It's a Miracle\" (Top Ten), \"Victims\" (Numero 3 in Gran Bretagna, nel periodo di Natale del 1983) e \"Miss Me Blind\" (quest'ultimo mai pubblicato nel Regno Unito, raggiunse il Numero 5 negli USA, nel 1984). Un brano all'epoca molto popolare, incluso sull'album del 1983 e mai pubblicato come singolo, era \"Black Money\", intensa ballata soul, interpretata con Helen Terry, quinto membro virtuale dei Culture Club nell'epoca d'oro. \"Black Money\" doveva essere il singolo per la promozione della prima raccolta di successi del gruppo, \"This Time - The First Four Years\" del 1987, ma, in un primo momento ritardato, non venne poi pubblicato affatto. Altro brano magistralmente interpretato con Helen Terry fu \"That's the Way (I'm Only Trying to Help You)\", ballata acustica molto suggestiva, costruita soltanto attorno al pianoforte e al duetto di voci, apparsa anche come lato B del secondo 45 giri, \"Karma Chameleon\". Le due ballate erano anche tra i brani preferiti dal cantante durante le esecuzioni dal vivo del gruppo con la Terry come corista (preferenza condivisa anche dai fans).\nGli altri brani dell'album.\nIl long playing comprendeva anche: \"Changing Every Day\", un'altra ballad, un po' pi\u00f9 movimentata del solito, con un bell'assolo di sax nel middle; \"Stormkeeper\", un pezzo dalle chiare influenze latino-americane, dal titolo curioso e quasi intraducibile, che in italiano potrebbe essere reso con qualcosa come \u00abGuardiano della tempesta\u00bb o \u00abCustode del temporale\u00bb, e dal testo squisitamente ermetico ed enigmatico; e \"Mister Man\", la traccia che prese il posto della title-track \"Colour by Numbers\", dal testo piuttosto battagliero (\u00abPer le strade predicano violenza, Signor Uomo, \u00e8 nella tua testa\u00bb), pervaso di amarezza (\u00abIl Signor Uomo \u00e8 un pilota, il Signor Uomo \u00e8 una bufala\u00bb) e ineluttabilit\u00e0 (\u00abAl cowboy di mezzanotte non servono n\u00e9 fucili n\u00e9 pistole per farti fuori\u00bb). \"Mister Man\" \u00e8 uscito come singolo soltanto in Sudafrica, che viveva in quegli anni una situazione socio-politica delicata, complicata, cosicch\u00e9 la canzone ha potuto attecchirvi agevolmente, a differenza di altri paesi - senza contare poi che, secondo molti, il posto guadagnato da \"Mister Man\" tra i solchi della tracklisting principale del disco sarebbe spettato di diritto alla omessa (fino alla ristampa del 2003) title-track, la tenera ballad intitolata appunto \"Colour by Numbers\", in cui si tratta senza veli dell'amore omosessuale, altro tema all'epoca molto pi\u00f9 scottante rispetto a oggi.\nLa \u00abbig old ballad\u00bb \"Victims\".\nDue parole a parte merita il classico \"Victims\", presentata da Boy George come una \u00abbig old ballad\u00bb (\"una vecchia, grande ballata\"), nella \"performance\" live per \"VH1 Storytellers\", che vide la prima riunione dal vivo dei Culture Club, dopo 13 anni di assenza dai palcoscenici. Nonostante il successo di \"Victims\" risult\u00f2 inferiore rispetto a quello ottenuto da altri singoli (primi su tutti \"Karma Chameleon\" e \"Do You Really Want to Hurt Me\", che raggiunsero la vetta delle classifiche di tutto il mondo), il lento brano orchestrale, di un'intensit\u00e0 lirica senza precedenti per il gruppo (che per tutta una serie di motivi pi\u00f9 o meno futili - era troppo lenta, c'era troppa orchestra, il video era troppo decadente, ecc. ecc. - non riusc\u00ec ad andare oltre il Numero 3 in Gran Bretagna, a causa dei e nonostante i limitatissimi passaggi radio), viene da molti considerata come l'indiscusso capolavoro dei Culture Club, sia al livello del testo, che al livello della musica e dell'arrangiamento. La versione strumentale della traccia, nota come \"Romance Revisited\", che \u00e8 il suo titolo ufficiale, originariamente lato B della versione vocale, verr\u00e0 infatti inserita anche tra le bonus tracks incluse nella ristampa masterizzata dell'album, nel 2003.\nAnche se lo stesso Boy George, durante i primi concerti della band, presentava spesso \"Do You Really Want to Hurt Me\" come \u00abil brano per cui, probabilmente, ci ricorderete di pi\u00f9\u00bb (frase che sarebbe servita, successivamente e senza il \u00abprobabilmente\u00bb per inciso, ad introdurre la nuova super-hit \"Karma Chameleon\"), sembra proprio che oggi, e in futuro, questa presentazione debba essere riservata alla celebre \u00abbig old ballad\u00bb. Va detto, infine, che all'inizio del Nuovo Millennio, durante il festival nostalgico dei Culture Club, svoltosi in pieno revival anni ottanta, il brano fu registrato di nuovo in una nuova versione, intitolata \"Victims 2002\", inclusa nel cofanetto \"Culture Club - Box Set\", pubblicato dal gruppo in quello stesso anno, contenente materiale inedito, singoli, remix e varie altre chicche.\nLe esecuzioni dal vivo.\nQuasi tutti i dieci brani originari del secondo album dei Culture Club, oltre al lato B \"Melting Pot\", che \u00e8 gi\u00e0 di per s\u00e9 un'incisione live, compaiono, in versioni dal vivo, nei due DVD \"Culture Club Live in Sydney\", che ripropone il concerto con cui il gruppo debutt\u00f2 in Australia, e \"Culture Club Greatest Hits\", contenente invece lo spettacolo live originariamente intitolato \"A Kiss Across the Ocean\" e realizzato per il mercato americano, la raccolta dei videoclip promozionali in VHS intitolata \"This Time - The First Four Years\", come il primo omonimo greatest hits su disco (senza per\u00f2 \"Black Money\" - di cui non esiste alcuna clip di studio e il cui video promo era stato ricavato dalla \"performance\" tratta da \"A Kiss Across the Ocean\", il promo americano contenente anche l'esecuzione di \"Melting Pot\" - ma, in compenso, con l'aggiunta di una serie di extra: i tre video che originariamente non vi figuravano e i tre nuovi video girati dai Culture Club, nel corso del 1998 e del 1999, per la promozione dell'ultimo album del gruppo, \"Don't Mind If I Do\"), oltre a un'intervista con la band, all'epoca dell'ultima riunione del 1998/1999.\nI lati B inediti.\nCinque furono i lati B pubblicati sul retro dei vari singoli estratti da Colour by Numbers, alla fine ripubblicati tutti nella ristampa dell'album nel 2003 (vedi sotto la sezione 'Tracce'). Il brano \"Mystery Boy\", pubblicato sul lato B del maxi singolo di \"Church of the Poison Mind\", assieme all'altro inedito \"Man Shake\" (interessante pezzo sperimentale, costruito soltanto sulle voci duettanti di Helen Terry e Boy George, inserite sopra una traccia ritmica altamente percussiva, realizzata da Jon Moss - tutti gli altri strumenti sono invece completamente assenti), fu pubblicato come 45 giri indipendente solo in Giappone, a causa del grande successo ottenuto dallo spot pubblicitario televisivo per una marca di whisky, di cui costituiva la colonna sonora (lo stesso accadr\u00e0, l'anno dopo, per \"Don't Go Down That Street\", la quale, oltre ad essere la B-side di \"The Medal Song\", il primo flop della band, uscir\u00e0 anche come singolo individuale esclusivamente nipponico, a causa di un lungo inserto in lingua giapponese, realizzato da Miko, un'amica locale di Boy George, con cui veniva spesso fotografato all'epoca).\n\"Colour by Numbers\", il pezzo che d\u00e0 il titolo a tutto l'album, non comparve mai nella tracklisting dell'LP fino alla ristampa del 2003 (cfr. nota 4). Prima di allora, il brano (una ballata molto sentita, il cui ritornello faceva riferimento soltanto all'elemento cromatico del titolo, ignorando completamente quello numerico - l'espressione \u00abcolour by numbers\u00bb significa appunto \"colorare coi numeri\", mentre il chorus della title track si limita a ripetere \u00aboh colours we chose\u00bb, cio\u00e8 \"Oh! I colori che abbiamo scelto...\") era disponibile soltanto come lato B, sia di \"Miss Me Blind\" che di \"Victims\". Il maxi singolo di quest'ultima conteneva anche la versione strumentale/orchestrale di \"Victims\", intitolata \"Romance Revisited\", diversamente arrangiata, con l'orchestra dall'inizio alla fine, ma senza n\u00e9 batteria n\u00e9 basso (che gi\u00e0 nella versione vocale entravano soltanto a met\u00e0 pezzo).\nQuanto a \"Melting Pot\", una cover live del brano originariamente portato al successo dal gruppo dei Blue Mink, nel 1969, si trattava del pezzo finale che i Culture Club proponevano in chiusura degli spettacoli dell'epoca (1983-1984). La traccia comparve sul maxi singolo del medley \"It's a Miracle\"/\"Miss Me Blind\", il remix 12\" pubblicato soltanto negli USA, oltre ad essere inserita negli show dal vivo ripresi nel citato video promozionale girato per il mercato americano \"A Kiss Across the Ocean\" (poi confluito, assieme alla raccolta di videoclip di studio \"This Time - The First Four Years\", nel DVD semplicemente intitolato \"Culture Club Greatest Hits\") e nel primo concerto australiano, \"Culture Club Live in Sydney\" (pubblicato di recente in DVD)."}
{"id": "1140624", "revid": "256896", "url": "https://it.wikipedia.org/wiki?curid=1140624", "title": "Th\u00e9\u00e2tre de l'Op\u00e9ra", "text": ""}
{"id": "1140628", "revid": "104485", "url": "https://it.wikipedia.org/wiki?curid=1140628", "title": "Regno Unito di Portogallo, Brasile e Algarves", "text": "Il Regno Unito di Portogallo, Brasile e Algarves fu una monarchia costituita da Portogallo, Brasile, e Algarves.\nIl regno fu creato quando il principe Giovanni di Braganza, reggente del Portogallo per conto della madre, la regina Maria I, preda ormai di una grave malattia mentale, spost\u00f2 la corte nella colonia brasiliana durante le guerre napoleoniche.\nLa colonia del Brasile fu elevata a rango di regno, e i regni di Portogallo, di Brasile e di Algarve furono uniti con una legge del 16 dicembre del 1815, nel contesto del Congresso di Vienna.\nUfficialmente, lo status del Brasile come Regno Unito di Portogallo, Brasile e Algarve si concluse dopo la ratificazione da ambe le parti del Trattato di Rio de Janeiro, del 29 agosto del 1825, siglato alla fine della Guerra d'Indipendenza del Brasile.\nTrasferimento della Corte Portoghese.\nNel 1808 la corte e la famiglia reale portoghese, scappando dalle truppe di Napoleone che avevano invaso il Portogallo, si trasferirono, scortati dall'esercito britannico, con una grande flotta e con tutta la sua burocrazia in quella che allora era una sua colonia, il Brasile, stabilendosi a Rio de Janeiro. Da l\u00ec il re portoghese govern\u00f2 il suo regno per tredici anni fino a che, a causa dell'instabilit\u00e0 che si era creata in patria, anche a causa dell'assenza dei reali, non fu costretto a tornare in Portogallo.\nElevazione a Regno Unito.\nNel contesto delle negoziazioni del Congresso di Vienna, il Brasile fu elevato a condizione di regno. Perci\u00f2 il 16 dicembre del 1815 Giovanni di Braganza un\u00ec le tre corone che costituivano lo Stato portoghese, che assunse la denominazione ufficiale di Regno Unito di Portogallo, Brasile e Algarves. Il testo della legge fu pubblicato nella \"Gazzetta di Rio de Janeiro\" del 10 gennaio 1816, ufficializzandone l'atto. Rio de Janeiro, conseguentemente, assumeva lo status di Corte e Capitale, le antiche capitanerie passarono a chiamarsi Province (oggi, sono gli Stati del Brasile). Nello stesso anno, la regina Maria I mor\u00ec e Giovanni fu incoronato re con il nome di Giovanni VI. Diede al Brasile come blasone la sfera manuelina con le \"Quinas\" (i cinque scudi d'armi del Portogallo), che si trovava gi\u00e0 nel secolo precedente (1770) nelle monete dell'Africa portoghese.\nRottura tra Portogallo e Brasile.\nFu durante la condizione di regno che il Brasile affront\u00f2 le maggiori tensioni con il Portogallo, che finirono per dissolvere il Regno Unito.\nIl 26 aprile 1821 Giovanni VI rientr\u00f2 in Portogallo, lasciando a Rio de Janeiro il figlio, principe Pietro de Alc\u00e2ntara di Braganza, come reggente. Con il rientro del re in patria inizi\u00f2 una intensa pressione politica da parte della Corte di Lisbona per ridurre i privilegi del Brasile.\nTra le cause principali c'era quella del controllo commerciale, il cui Patto Coloniale fu rotto dal Decreto di Apertura dei Porti alle Nazioni Amiche, e il sempre pi\u00f9 esiguo dominio politico sull'ex-colonia.\nA sua volta il Portogallo si trovava devastato dalle Guerre napoleoniche e dall'invasione del commercio inglese, che penalizzava la sua bilancia commerciale e generava un alto deficit.\nDal 1821, le Corti portoghesi emisero un decreto nel quale si decise che il Brasile sarebbe tornato ad essere una provincia controllata direttamente dal Portogallo.\nPoco dopo, approvarono l'invio di truppe in Pernambuco, Bahia e Rio de Janeiro, con il pretesto di garantire l'ordine.\nIl 30 settembre del 1821, approvarono una legge che destituiva tutti i governatori brasiliani, creando una giunta governativa composta da cinque o sei membri per provincia, subordinata direttamente alle Corti di Lisbona.\nIl ruolo del principe reggente sarebbe stato ridimensionato notevolmente, ed egli sarebbe stato unicamente il governatore della provincia di Rio de Janeiro e non pi\u00f9 dell'intera colonia. Nonostante ci\u00f2, Pietro si sottomise ai diktat dei politici portoghesi.\nAlla fine, per\u00f2, davanti all'aggressivit\u00e0 dei deputati portoghesi e al sentimento antilusitano dei brasiliani la rappresentanza brasiliana in Portogallo rifiut\u00f2 di ratificare la nuova Costituzione portoghese e lasci\u00f2 Lisbona. Ci\u00f2 port\u00f2, il 7 settembre 1822, alla proclamazione dell'Indipendenza del Brasile da parte di Pietro, che assunse il titolo di Pietro I, imperatore del Brasile.\nIl regno dopo il 1822.\nUfficialmente, il Regno Unito di Portogallo, Brasile e Algarve si estinse dopo la ratificazione da ambe le parti del Trattato di Rio de Janeiro, del 29 agosto del 1825, siglato alla fine della Guerra d'Indipendenza del Brasile, che sanc\u00ec la rifondazione del Regno del Portogallo e dell'Algarve e la nascita dell'Impero del Brasile. Secondo il trattato, Giovanni VI assunse la qualit\u00e0 e dignit\u00e0 di Imperatore Titolare del Brasile \"de jure\", abdicando simultaneamente da questa corona in favore di suo figlio Pietro, giuridicamente allora ancora Principe Reale di Portogallo, Brasile e Algarves, e gi\u00e0 imperatore del Brasile \"de facto\". Si manteneva quindi aperta la possibilit\u00e0 giuridica della riunificazione delle due corone, imperiale e reale, nella persona di Pietro, quando fosse morto suo padre.\nEssendo il documento riconosciuto dalle due nazioni, tale fatto giuridico fu reso ufficiale da entrambe.\nIl trattato ufficializz\u00f2 quindi la peculiare situazione del Brasile che aveva, simultaneamente, un imperatore e un re dal 1822 al 1825, e due imperatori dal 1825 al 1826."}
{"id": "1140629", "revid": "29244", "url": "https://it.wikipedia.org/wiki?curid=1140629", "title": "Doris varia", "text": ""}
{"id": "1140631", "revid": "287204", "url": "https://it.wikipedia.org/wiki?curid=1140631", "title": "836 (disambigua)", "text": ""}
{"id": "1140632", "revid": "120875", "url": "https://it.wikipedia.org/wiki?curid=1140632", "title": "Jo\u00e3o VI di Portogallo", "text": ""}
{"id": "1140633", "revid": "120875", "url": "https://it.wikipedia.org/wiki?curid=1140633", "title": "Pedro III di Portogallo", "text": ""}
{"id": "1140634", "revid": "287204", "url": "https://it.wikipedia.org/wiki?curid=1140634", "title": "837 (disambigua)", "text": ""}
{"id": "1140635", "revid": "37401", "url": "https://it.wikipedia.org/wiki?curid=1140635", "title": "Andrea Chenier", "text": ""}
{"id": "1140636", "revid": "339392", "url": "https://it.wikipedia.org/wiki?curid=1140636", "title": "Dinastia dei Bragan\u00e7a", "text": ""}
{"id": "1140638", "revid": "33689", "url": "https://it.wikipedia.org/wiki?curid=1140638", "title": "Flavio Decio", "text": "Appartenente alla famiglia dei Decii, Decio era figlio di Basilio Venanzio (console del 508) e fratello di Decio Paolino (console nel 534). Fu nominato console ordinario senza collega nel 529.\nNel dicembre 546 era \"patricius\" a Roma, quando fugg\u00ec dalla citt\u00e0, assieme a Bessa e Basilio, in occasione dell'arrivo del re dei Goti, Totila; \u00e8 probabile che, come gli altri, si sia rifugiato a Costantinopoli."}
{"id": "1140639", "revid": "287204", "url": "https://it.wikipedia.org/wiki?curid=1140639", "title": "838 (disambigua)", "text": ""}
{"id": "1140643", "revid": "287204", "url": "https://it.wikipedia.org/wiki?curid=1140643", "title": "839 (disambigua)", "text": ""}
{"id": "1140646", "revid": "287204", "url": "https://it.wikipedia.org/wiki?curid=1140646", "title": "840 (disambigua)", "text": ""}
{"id": "1140648", "revid": "74801", "url": "https://it.wikipedia.org/wiki?curid=1140648", "title": "Brattleboro", "text": "Brattleboro \u00e8 una citt\u00e0 degli Stati Uniti d'America, nella contea di Windham, nello Stato del Vermont.\nLo scrittore britannico Joseph Rudyard Kipling intorno al 1892 visse a Brattleboro in una casa che ora si trova in Kipling Road, dove scrisse Il libro della giungla e altri lavori.\nSociet\u00e0.\nEvoluzione demografica.\nLa popolazione era di abitanti nel censimento del 2010.\nLetteratura.\nBrattleboro \u00e8 uno dei luoghi in cui \u00e8 ambientato il racconto \"Colui che sussurrava nelle tenebre\" di H.P. Lovecraft."}
{"id": "1140649", "revid": "228587", "url": "https://it.wikipedia.org/wiki?curid=1140649", "title": "Decio (disambigua)", "text": ""}
{"id": "1140650", "revid": "287204", "url": "https://it.wikipedia.org/wiki?curid=1140650", "title": "841 (disambigua)", "text": ""}
{"id": "1140654", "revid": "729019", "url": "https://it.wikipedia.org/wiki?curid=1140654", "title": "Dassault \u00c9tendard IV", "text": "Il Dassault \u00c9tendard IV (dal francese: \"stendardo\") \u00e8 stato un cacciabombardiere imbarcato francese in servizio con la Marine Nationale.\nStoria.\nLa storia dell'\u00c9tendard comincia con due commesse dei primi anni cinquanta: una per un caccia leggero per l'aviazione francese, l'altra per un caccia leggero che potesse essere utilizzato ampiamente nelle varie forze aeree della NATO. La Dassault us\u00f2 delle variazioni dello stesso progetto di base per produrre prototipi per entrambe le specifiche richieste, chiamando i nuovi velivoli \u00c9tendard II e \u00c9tendard VI rispettivamente, senza per\u00f2 riuscire ad ottenere nessun ordinativo. Contemporaneamente la compagnia svilupp\u00f2 una versione pi\u00f9 grande e con una motorizzazione pi\u00f9 potente (originariamente designata Myst\u00e8re XXIV).\nAvendo generato un certo interesse nella Marina francese la Dassault produsse un prototipo navalizzato di quest'ultima versione, che vol\u00f2, come dimostrazione di impiego operativo, nel 1958 ottenendo l'ordinativo di 69 esemplari in versione da caccia designati \u00c9tendard IVM e 21 in versione da ricognitore indicati come \u00c9tendard IVP. Dal 1962, questi esemplari iniziarono ad essere schierati a bordo delle portaerei classe \"Clemenceau\".\nLe caratteristiche dell'\u00c9tendard IV non furono mai di alto livello, e negli anni settanta era gi\u00e0 chiaro che si doveva procedere ad un rimpiazzamento dell'aereo. Per qualche tempo, si ipotizz\u00f2 l'impiego di una versione navalizzata del SEPECAT Jaguar (detta \"Jaguar M\"), ma vari inghippi politici riguardanti la joint venture anglo-francese bloccarono lo sviluppo di questo progetto, e la Dassault, dal canto suo, propose una versione aggiornata e migliorata dell'\u00c9tendard, il Super \u00c9tendard. L'ultimo degli \u00c9tendard IVM fu ritirato dal servizio nel 1991, nonostante che un piccolo numero di IVP rimase operativo fino al 2004."}
{"id": "1140655", "revid": "287204", "url": "https://it.wikipedia.org/wiki?curid=1140655", "title": "842 (disambigua)", "text": ""}
{"id": "1140657", "revid": "287204", "url": "https://it.wikipedia.org/wiki?curid=1140657", "title": "843 (disambigua)", "text": ""}
{"id": "1140658", "revid": "287204", "url": "https://it.wikipedia.org/wiki?curid=1140658", "title": "844 (disambigua)", "text": ""}
{"id": "1140660", "revid": "729019", "url": "https://it.wikipedia.org/wiki?curid=1140660", "title": "Base aerea di Incirlik", "text": "La base aerea di Incirlik (detta anche base aerea di Adana) \u00e8 una base aerea militare di \u0130ncirlik, citt\u00e0 a 12 km da Adana, in Turchia.\nLa base \u00e8 gestita sia dalla United States Air Force (USAF) che dalla T\u00fcrk Hava Kuvvetleri.\nLa Base aerea di Incirlik, con una capienza di 100 atomiche, \u00e8 la base in grado di ospitare il maggior numero di ordigni nucleari americani nell'area europea.\nStoria.\nLa U.S. Army Corps of Engineers (USACE) inizi\u00f2 la costruzione della base nel 1951 per utilizzarla come base di emergenza e centro per il recupero di bombe medie e pesanti.\nIl Turkish General Staff e l'USAF si accordarono nel dicembre del 1954 per restaurare la base, e la base fu ribattezzata prima \"base aerea di Adana\" e poi \"base aerea di Incirlik\".\nAttualmente la base ospita 90 ordigni nucleari.\nSecondo il direttore del progetto di informazione nucleare della Federazione degli Scienziati Americani, 40 bombe atomiche furono trasferite nel 2005 negli Stati Uniti, a seguito di un programma di riduzione dell'attivit\u00e0 nucleare in Europa avviato unilateralmente da George W. Bush. La base sarebbe il centro di stoccaggio di 50 bombe utilizzabili solamente dai jet statunitensi, sebbene la Turchia non abbia mai autorizzato i mezzi a stazionare in modo permanente ad Incirlik.\nMissioni di pattugliamento aereo.\nGi\u00e0 dai primi anni dalla sua costruzione l'importanza della base di Incirlik si rivel\u00f2 fondamentale, non solo per contrastare le minacce del blocco sovietico durante il periodo della guerra fredda, ma anche per gli interventi all'interno dei conflitti in Medio Oriente.\nCrisi Hezbollah-Israele del 2006.\nDurante la Guerra del Libano tra Israele e Hezbollah, Incirlik ospit\u00f2 i cittadini statunitensi evacuati dal Libano con navi militari da Beirut a Mersin per un successivo trasferimento negli USA.\nServizi.\nA servizio di quelle famiglie e del popolo sono stati istituiti:"}
{"id": "1140662", "revid": "287204", "url": "https://it.wikipedia.org/wiki?curid=1140662", "title": "845 (disambigua)", "text": ""}
{"id": "1140664", "revid": "486946", "url": "https://it.wikipedia.org/wiki?curid=1140664", "title": "St Canice's Cathedral", "text": ""}
{"id": "1140665", "revid": "287204", "url": "https://it.wikipedia.org/wiki?curid=1140665", "title": "846 (disambigua)", "text": ""}
{"id": "1140668", "revid": "287204", "url": "https://it.wikipedia.org/wiki?curid=1140668", "title": "847 (disambigua)", "text": ""}
{"id": "1140671", "revid": "287204", "url": "https://it.wikipedia.org/wiki?curid=1140671", "title": "848 (disambigua)", "text": ""}
{"id": "1140674", "revid": "287204", "url": "https://it.wikipedia.org/wiki?curid=1140674", "title": "849 (disambigua)", "text": ""}
{"id": "1140675", "revid": "287204", "url": "https://it.wikipedia.org/wiki?curid=1140675", "title": "850 (disambigua)", "text": ""}
{"id": "1140681", "revid": "599013", "url": "https://it.wikipedia.org/wiki?curid=1140681", "title": "Goran Mari\u0107", "text": "Gioca nel ruolo di schiacciatore e opposto.\nCarriera.\nLa carriera di Goran Mari\u0107 inizia nella stagione 1999-00 quando esordisce nel massimo campionato jugoslavo con l'Odbojka\u0161ki klub Vojvodina: con la squadra di Novi Sad, dove resta per cinque stagione, vincendo due scudetti e due coppe nazionali. Esordisce nella nazionale jugoslava nel 2000, con cui si aggiudica la medaglia d'oro al campionato europeo 2001 e la medaglia di bronzo alla World League 2002; nel 2003 entra a far parte della nazionale serbo-montenegrina.\nNella stagione 2004-05 si trasferisce in Italia per militare nella Dorica Pallavolo Ancona, in Serie A2, categoria dove gioca anche nell'annata 2005-06 con il Volley Arezzo e in quella 2006-07 con il Volley Corigliano: con il club calabrese ottiene la promozione in Serie A1, dove esordisce vestendo la maglia dello stesso club nella stagione 2007-08.\nPer il campionato 2008-09 viene ingaggiato dal BluVolley Verona, in Serie A1; con la nazionale della Serbia, di cui \u00e8 entrato a far parte dal 2006 a seguito della scissione del Montenegro dalla Serbia, si aggiudica la medaglia di bronzo alla World League: saranno le sue ultime apparizioni in nazionale. Nella stagione 2009-10 \u00e8 al Volley Forl\u00ec, mentre in quella 2010-11 all'Umbria Volley di San Giustino, sempre nella massima divisione del campionato italiano.\nNell'annata 2011-12 \u00e8 alla New Mater Volley di Castellana Grotte, in Serie A2, club con il quale vince la Coppa Italia di categoria, ma nella stagione seguente \u00e8 nuovamente in Serie A1, a San Giustino, con la neonata societ\u00e0 dell'Altotevere Volley.\nSi trasferisce nel Paris Volley, in Ligue A, per disputare la stagione 2013-14: con la squadra francese vince la Supercoppa e la Coppa CEV. Ritorna in Italia per l'annata 2014-15 con la Pallavolo Citt\u00e0 di Castello, in Serie A1, mentre viene ingaggiato a competizione in corso dalla neopromossa Emma Villas Volley di Siena, in Serie A2, per la stagione 2015-16: tuttavia lascia la squadra poco dopo."}
{"id": "1140682", "revid": "125935", "url": "https://it.wikipedia.org/wiki?curid=1140682", "title": "Montecarotto", "text": "Montecarotto (IPA: , \"Montigar\u00f2\" in dialetto locale) \u00e8 un comune italiano di abitanti della provincia di Ancona nelle Marche.\nGeografia fisica.\nTerritorio.\nPosto a 380 m s.l.m., Montecarotto appartiene al contrafforte orientale della zona subappenninica della provincia di Ancona, a 18\u00a0km da Jesi, a cavallo tra l'alta valle del Misa e quella dell'Esino. Il promontorio ha le sue origini geologiche agli inizi del terziario, quando le rocce del versante orientale subappenninico subirono la pressione della catena montuosa degli Appennini in fase di innalzamento.\nCaratterizzato da un'ampia vista panoramica, che nelle giornate serene consente di scorgere il mare Adriatico e i monti dell'Appennino umbro-marchigiano, il suo territorio copre un'area di 24,07 km\u00b2 e confina a nord con i comuni di Ostra Vetere e Ostra, a nord-est con Belvedere Ostrense, a est e a sud con Poggio San Marcello, a ovest con Serra de' Conti e Arcevia e a sud-ovest con Rosora.\nLa campagna montecarottese si estende prevalentemente a nord-est e a sud-ovest del centro abitato e si suddivide in 23 contrade: Acquaviva, Bacucco, Bagnolo, Busche, Canapina, Coppari, Colle, Coste, Cupo delle Lame, Fonte Cisterna, Fonte del Coppo, Fonte San Giovanni, Fossato, Montali, Piandole, Romita, Sabbionare, Sant'Angelo, San Lorenzo, San Nicola, San Pietro, Selvettine, Taragli.\nIdrografia.\nIl territorio comunale \u00e8 attraversato da due principali corsi d'acqua a carattere torrentizio: \"Fossato\", che da Poggio San Marcello sfocia nel fiume Esino, e \"San Fortunato\" che termina nel fiume Misa. Vi sono poi corsi d\u2019acqua minori come \"Canepina\", \"Lame\", \"Coste\", \"San Lorenzo\" e \"Selvettine\". Tutti raccolgono le acque di scolo data la scarsit\u00e0 delle sorgenti.\nDati climatologici 1975-2011.\nClassificazione climatica: Secondo la classificazione climatica il centro abitato \u00e8 situato in \"zona E\", 2168 GR/G 380 ALT.\nFascia climatica: secondo la classificazione redatta da Wladimir K\u00f6ppen nel 1918 e aggiornata nel 1936, Montecarotto \u00e8 inserito nel clima mediterraneo, caratterizzato da inverni freschi e piovosi ed estati calde e asciutte.\nI dati registrati dalla Stazione meteorologica di Frontone, in base al periodo di riferimento (1975-2011), indicano che la temperatura media del mese pi\u00f9 freddo, gennaio, si attesta attorno a +4,4\u00a0\u00b0C; quella del mese pi\u00f9 caldo, luglio, raggiunge i +23,8\u00a0\u00b0C.\nLe precipitazioni annue sono superiori ai 994\u00a0mm, mediamente distribuite in 97 giorni, e presentano un picco primaverile ed autunnale, con un minimo relativo invernale.\nIl mese pi\u00f9 freddo resta gennaio 1981, con una media di +0,9\u00a0\u00b0C; il pi\u00f9 caldo \u00e8 invece agosto 2003, con +28,3\u00a0\u00b0C. I valori estremi di temperatura sono +44\u00a0\u00b0C del 6 luglio 1982 (con 39% di umidit\u00e0) e -11,2\u00a0\u00b0C dell'8 gennaio 1985 e del 7 febbraio 1991. I primi quindici giorni del 1985 si confermano in assoluto i pi\u00f9 rigidi del periodo esaminato, con una media delle minime di -5,9\u00a0\u00b0C. I quindici giorni pi\u00f9 caldi vanno dal 5 al 19 agosto 2003, con una media delle massime di +35,11\u00a0\u00b0C.\nL'anno pi\u00f9 freddo resta il 1980 con +11,62\u00a0\u00b0C; il pi\u00f9 caldo \u00e8 il 2000, con una media di +15,23\u00a0\u00b0C. Il 1976 risulta il pi\u00f9 piovoso dal 1975, con oltre 1.667\u00a0mm di pioggia, contro i 438\u00a0mm dell'anno pi\u00f9 siccitoso, il 1998. Al 2010 va il primato per numero di giorni di pioggia, ben 142; all'ultimo posto ancora il 1998, con soli 57 giorni di precipitazioni.\nOltre la media stagionale si posiziona il 2003 per numero di giorni di calura estiva (\u2265 +30\u00a0\u00b0C), ben 73; niente a che vedere con il 1976, con soli 7 giorni di caldo torrido.\nL'altitudine, l'esposizione alle correnti balcaniche e a quelle siberiane fanno s\u00ec che le precipitazioni nevose diventino facilmente eccezionali, ben oltre cio\u00e8 i 50\u00a0cm (ma possono arrivare anche a 150\u00a0cm). Negli ultimi cento anni non sono mancate nevicate eccezionali (superiori alla media per abbondanza e durata del fenomeno) e, tra queste, spiccano quelle degli inverni 1929 (l'anno del nevone), 1956, 1963, 1985, 2005 e 2012.\nStoria.\nLa storia di Montecarotto \u00e8 per larga parte componente irresistibile dello sviluppo sociale, politico, economico dell'entroterra marchigiano. Il continuo affrancamento della popolazione adriatica da un assoggettamento esterno, ne traccia irreversibilmente quel processo storico che si esprime, coagulandosi, nella semplice autonomia politica, tipica delle comunit\u00e0 comunali, e trova nel castello la sua pi\u00f9 naturale evoluzione: motivo di prestigio e di superiorit\u00e0. A darci indicazioni sulle origini di Montecarotto \u00e8 probabilmente il suo nome, dietro cui si cela la presenza di un'antica rocca distrutta. La necessit\u00e0 di dotarsi di una fortezza militare a cavallo tra il X e l'XI secolo \u00e8 pertanto un primo indizio al quale risalire per comprendere le origini del luogo, e convalida l'ipotesi di un possibile ricorso a soluzioni difensive. L'esposizione al pericolo di cadere sotto nuovi domini spinse la popolazione locale a ricercare maggiori misure difensive, sostenute in parte dall'altitudine del luogo, suo baluardo naturale. La nascita di nuove tentazioni autonomistiche divenne un processo per certi versi atteso, grazie anche alla linea di confine che investiva l'antica rocca la quale, separando la diocesi di Senigallia da quella di Jesi, favor\u00ec negli anni il radicarsi di ambizioni egemoniche per il controllo del territorio circostante. Tuttavia, se la posizione collinare preservava la popolazione da incursioni e scorribande, in un quadro pi\u00f9 ampio ancora largamente insicuro, spett\u00f2 alle aristocrazie locali assicurare alla municipalit\u00e0 nuovi privilegi, politici innanzitutto ma anche economici, accompagnati da obblighi di referenza verso le autorit\u00e0 concedenti, in un continuo gioco fatto di concessioni politiche da un lato e revoche autonomiste dall'altro.\nL'ascesa della borghesia nel XVIII secolo contribu\u00ec in maniera significativa a tramutare Montecarotto in uno dei centri dell'entroterra anconetano pi\u00f9 vivaci sul piano economico, forte di alcune eccellenze come la produzione di organi e orologi, e tra le pi\u00f9 interessanti identit\u00e0 municipali del panorama provinciale, gi\u00e0 premiata nella corsa all'acquisizione del titolo di capoluogo di cantone del dipartimento del Metauro in epoca napoleonica. Il declino del potere pontificio e l'affermazione di un'autorit\u00e0 civile sempre pi\u00f9 laica, in concomitanza con gli eventi risorgimentali, oltre a garantire maggiore prestigio politico all'oligarchia cittadina, da tempo convertita al liberalismo, assicurarono ulteriore slancio economico alla sua componente pi\u00f9 vitale, il notabilato fondiario, quest'ultimo incapace tuttavia di resistere ai profondi mutamenti politici e sociali della seconda met\u00e0 del Novecento. L'avvento dell'industrializzazione e la crisi della mezzadria, accompagnata da un inesorabile abbandono delle campagne, ma non dell'agricoltura, se da un lato premiarono il settore manifatturiero e incoraggiarono soluzioni cooperativistiche, dall'altro non impedirono il deflusso demografico (il cui fenomeno non si \u00e8 ancora arrestato dagli anni '50). Testimonianze visibili del passato di Montecarotto sono oggi le principali architetture religiose volutamente maestose, i palazzi gentilizi, il teatro e un assetto urbano attestante un\u2019interessante, bench\u00e9 superata, egemonia politica sul territorio.\nSimboli.\nLo Stemma del comune \u00e8 di colore rosso con un monte all'italiana composto da tre cime di colore verde sormontate da un leone coronato d'oro; all'esterno dello scudo vi sono ornamenti da comune. Lo stemma venne attribuito al Comune di Montecarotto con Regio Decreto del 1930.\nIl Gonfalone comunale \u00e8 costituito da un drappo di colore rosso decorato di ricami d'argento su cui \u00e8 posto lo stemma comunale con al centro un'iscrizione in argento \"Comune di Montecarotto\"; le parti in metallo ed i cordoni sono argentati; l'asta \u00e8 ricoperta di velluto rosso con bullette argentate posizionate a spirale; le cravatte e i nastri sono vestiti dei colori nazionali con frange in argento. Il gonfalone \u00e8 stato assegnato con Decreto Presidenziale del 3 dicembre del 1980.\nMonumenti e luoghi d'interesse.\nArchitetture religiose.\nNel territorio e dipendenti dalla Parrocchia Santissima Annunziata di Montecarotto esistono numerose chiese.\nSituata nella parte alta del paese, venne ricostruita a partire dal 1779 su progetto dell'architetto domenicano Pietro Belli, che ide\u00f2 la chiesa di San Domenico di Ancona. La chiesa, a croce latina, \u00e8 realizzata in un sobrio stile neoclassico con alcuni elementi barocchi al suo interno, come le due belle cappelle ai lati del transetto. Al suo interno, la parte pi\u00f9 spettacolare \u00e8 quella del presbiterio, dove si trova l'altare maggiore, che fu realizzato da Michele Rusconi da Lugano e, sopra il coro in noce, la tela dell'Annunciazione della Vergine (XVII secolo).\nChiesa di origine francescana la cui fondazione risale al 1612.\nChiesa la cui fondazione risale ai primi anni del Cinquecento.\nChiesa di costruzione settecentesca a navata unica, con all'interno un crocefisso opera del Bornoni (secolo XVII).\nDella chiesa di Santa Maria del Popolo si hanno notizie per la prima volta negli atti delle visite pastorali della seconda met\u00e0 del secolo XVI. Tali documenti ci dicono anche che era posta fuori dal castello e di giuspatronato di Gerolamo Gasparini. La chiesa venne poi probabilmente ricostruita in epoca settecentesca; \u00e8 ad unica navata e conserva all'interno di una nicchia dietro l'altare un'antica statua lignea della Madonna (secolo XVII - XVIII) molto venerata dalla popolazione.\nNei secoli scorsi per tradizione il cappellano della chiesa veniva eletto mediante estrazione ogni anno tra i parroci della parrocchia. L'interno, di dimensioni contenute e a pianta rettangolare con la copertura costituita da una volta a botte decorata con stucchi. Le pareti laterali sono ornate con lesene alla cui sommit\u00e0 sono posti capitelli corinzi sormontati da archi, stucchi e da una cornice che corre per tutto il perimetro interno.\nDella chiesa di San Pietro si hanno le prime notizie nella prima met\u00e0 del Quattrocento. Sorgeva nel fondo omonimo, nella contrada di San Pietro cos\u00ec titolata per la presenza della chiesa, molto vicina al tempio tuttora esistente limitrofa al trivio Montecarotto, Moie, Ostra.\nL'attuale costruzione \u00e8 dei primi del Novecento, di dimensioni contenute ed a pianta rettangolare, ha una sola navata e la copertura \u00e8 sostenuta da un'unica capriata in legno. L'interno \u00e8 di semplice fattura con pareti intonacate; sulle pareti laterali a destra e a sinistra dell'altare si aprono due finestre monofore. In una nicchia alle spalle dell'altare si conserva una statua lignea di San Pietro. Sulla facciata sul culmine del tetto a capanna \u00e8 posto un piccolo campanile a vela con una sola campana comandata tramite delle funi dall'interno della chiesa.\nDella chiesa di Santa Maria della Neve si hanno notizie certe per la prima volta nei resoconti della vista pastorale effettuata dai delegati del cardinale Giacomo Corradi nel 1653. I delegati la menzionano come chiesa ben tenuta ed a un solo altare e vi si celebrava messa solo nei giorni festivi. La chiesa si trova in contrada Taragli di Montecarotto.\nLa chiesa ha pianta rettangolare ad un'unica navata, \u00e8 di dimensioni contenute e ha la facciata a capanna, Il tetto \u00e8 sorretto da un'unica capriata lignea. L'interno \u00e8 semplice con pareti intonacate, sulle pareti laterali si aprono due piccole finestre rettangolari. Sulla parte posteriore al culmine del tetto \u00e8 posto un piccolo campanile a vela con due campane che vengono comandate tramite funi da un locale con funzioni di sagrestia attiguo alla chiesa.\nChiese scomparse.\nNel corso dei secoli molte altre chiese sia rurali che situate entro le mura o nei borghi prossimi sono scomparse. Di esse sappiamo quanto ci dicono i documenti d'archivio.\nEdicole votive.\nNumerose sono le edicole dedicate ai santi protettori di contrade che nei secoli sono state costruite a testimonianza della devozione popolare.\nArchitetture civili.\nLa cinta muraria risale al 1509 su disegno dell'architetto Albertino Di Giacomo da Cremona che intese ampliare il vecchio impianto medievale. Le mura corrono per 625,50\u00a0m secondo una pianta a quadrilatero trapezoidale allungato nella direzione Est-Ovest, delimitando la parte pi\u00f9 alta del colle dedicata alla chiesa Parrocchiale della SS.ma Annunziata.\nLe mura hanno subito negli anni numerosi interventi, il pi\u00f9 marcato dei quali \u00e8 stato l'allargamento dell'ingresso principale per agevolare il passaggio dei carri nei giorni del mercato, senza danneggiare dignit\u00e0 monumentale e valenza decorativa dell'intorno.\nDi questa parte, venne demolita la porzione che univa ortogonalmente il torrione dell'orologio (all'epoca meno ornato) al lato che volge a Mezzogiorno. Da questo tratto si accedeva al paese attraverso la porta d'ingresso (le altre due aperture, una a Nord e l'altra ad Ovest, sono frutto di interventi successivi) con la torre civica (su cui erano originariamente collocati l'orologio e le campane) e l'antico palazzo priorale.\nDella cinta muraria \u00e8 ancora visibile la scarpata, mentre le cortine sono state coperte dalle abitazioni. Restano ancora visibili cinque torrioni, tra i quali spiccano per stato conservativo quelli del lato orientale: uno cilindrico, con base appena scarpata, doppio ordine di beccatelli e sporto merlato alla ghibellina e l'altro pentagonale, con scarpa evidente e sporto non merlato su robusti beccatelli.\nNon meno imponente \u00e8 il torrione cilindrico dell'angolo nord-ovest con alta scarpa, doppio cordone e tracce di beccatelli. Ben conservata \u00e8 la porta del lato Ovest; abbattuta invece quella del lato orientale che fiancheggiava a breve distanza verso Sud il torrione dell'orologio, visibile nel quadro del 1865 conservato in municipio del pittore cuprense Antonio Bonci.\nIl torrione dell'orologio resta il monumento pi\u00f9 in vista del paese e, anche, sua immagine pi\u00f9 ricorrente. Posta nel lato orientale della cinta muraria, la torre venne integralmente rivestita nel 1903, quando si decise di unire la piazza esterna (oggi Piazza della Vittoria) all'area interna (l'odierna Piazza del Teatro). Al piano superiore, con accesso attraverso il camminamento di ronda, \u00e8 custodito il quadrante dell'orologio, l'asta di collegamento, il pendolo e i pesi per la ricarica manuale delle lancette fin dal 1849, come volle il progettista e costruttore Pietro Mei.\nDa questo primo locale si accede a un piano superiore che custodisce il \u201ccuore\u201d dell'orologio, sul quale \u00e8 ancora leggibile la matricola: \u00abP. Mei 1849 Montecarotto n\u00ba 22\u00bb. Continuando nella salita si arriva all'esterno della torre e alle campane, chiamate a ricevere l'urto del battente su comando dell'orologio ogni quindici minuti. Quotidianamente un addetto del Comune provvede alla sua ricarica per non interromperne la funzione pubblica originaria.\nLa grande sala del vecchio palazzo Priorale fungeva anche da teatro, divenuta inagibile a causa di un'abbondante nevicata che fece crollare il tetto. Documenti del 1809 attestano la presenza di un altro locale adibito a spettacoli pubblici durante le principali ricorrenze, come il carnevale animato da dilettanti locali e piccole compagnie di professionisti.\nQuesto edificio era ubicato nel cuore dell'attuale piazza del mercato.\nNella seconda met\u00e0 dell'Ottocento venne poi realizzato l'attuale Teatro comunale su progetto dell'architetto jesino Raffaele Grilli. L'impianto venne inaugurato l'8 settembre del 1877 con \"l'opera in musica Maria di Rohan\" del maestro Donizetti, al prezzo di lire una. &lt;br&gt;Costretto ad un lungo restauro per dichiarata inagibilit\u00e0, il teatro \u00e8 stato riaperto al pubblico il 9 settembre del 2001 con uno spettacolo tenuto in occasione del Festival Pergolesi Spontini. I locali sottostanti il teatro dal 2006 ospitano il Museo Civico e della Mail Art.\nPalazzo nobiliare situato nel centro storico, poggiante sul tratto terminale del settore sud delle mura castellane con ingresso lungo via Guglielmo Marconi. Con la morte dell'ultimo erede della dinastia Baldoni, Corrado, l'edificio \u00e8 passato alla curia vescovile di Jesi per volont\u00e0 testamentaria nel 1991. Bench\u00e9 interamente spogliato degli arredi interni mobili, il palazzo conserva ancora un giardino pensile di grande pregio che offre all'intorno decoro e rara bellezza.\nIl monumento \u00e8 stato costruito in periodi diversi del Novecento, amalgamando architetture storiche e scenografie naturali in una suggestiva unit\u00e0 fisica e ideale.\nRealizzato nei primi anni trenta, il monumento \u00e8 opera dello scultore veneziano Vito Pardo, autore anche del celebre Monumento nazionale delle Marche a Castelfidardo. Gli elementi che lo compongono sono stati pensati come arricchimento della facciata della chiesa di San Francesco, con decorazioni simboliche e stemmi delle forze armate, in virt\u00f9 del largo impegno dei militari italiani nel primo conflitto mondiale. Il monumento culmina nella parte terminale del campanile, da allora elevato di diversi metri mediante la realizzazione di una cuspide piramidale che mostra quattro croci in vetro, una per ogni punto cardinale.\nLa parte pi\u00f9 recente, e che si offre per prima agli occhi del visitatore, \u00e8 costituita dal Monumento ai caduti di tutte le guerre. L'opera inaugurata nel 1971 \u00e8 stata realizzata lungo il pendio che porta da via XX Settembre alla sommit\u00e0 del colle della chiesa di San Francesco. La stele di bronzo che svetta dal complesso di travertino indica la continuit\u00e0 con la facciata del tempio su cui \u00e8 posto il primo monumento dedicato ai caduti della Grande Guerra, progettato da Vito Pardo e costruito nei primi anni trenta.\nL'accesso al complesso \u00e8 dato da una scalinata che congiunge fisicamente e idealmente i due monumenti, posti su quote diverse del colle e uniti da una salita che intende evocare sentimenti di ascesi ai valori di patria e del pi\u00f9 alto sacrificio di un soldato. Il monumento ai caduti di tutte le guerre parte dalle battaglie del Risorgimento e arriva ai due conflitti mondiali, passando per le guerre coloniali.\nAi lati dell'altare vi sono altri due volumi, sui quali poggiano dei pannelli in bronzo con rilievi stilizzati di combattenti, in memoria dei soldati italiani deceduti in battaglia. L'opera \u00e8 stata realizzata su disegno del professor Schiavoni di Arcevia, che riprese l'idea originale di Vito Pardo, di costruire cio\u00e8 una grande scalinata che abbracciasse la collina della chiesa di San Francesco.\nLungo la scalinata, un cippo ricorda il luogo dove perse la vita nel luglio del 1944 il giovane Tarcisio Tassi, guida partigiana, caduto durante gli scontri della Battaglia di Montecarotto.\nIl monumento \u00e8 raggiungibile da via XX Settembre mediante un'ampia scalinata lastricata che porta ad un'ara, sulla cui sommit\u00e0 spicca una stele di bronzo, poggiante su un parallelepipedo di travertino.\nAree naturali.\nArea naturalistica ricca di flora e fauna, al cui interno scorre il torrente Fossato. L'area \u00e8 situata nella piega collinare che delimita il confine tra il comune di Montecarotto e quello di Poggio San Marcello. La morfologia del territorio, nata dalla stretta vicinanza dei versanti collinari, crea un bacino idrografico particolarmente ricco di acque superficiali in autunno e in primavera. Il torrente corre per 9,5\u00a0km prima di terminare nel fiume Esino, il principale corso fluviale della vallata provinciale. Il parco conserva ancora i ruderi dell'antico mulino che traeva forza motrice dalle acque del torrente. La natura rigogliosa dell'area si dota di rare specie di fiori, tra le quali la felce e la dracontea (\"Dracunculus Vulgaris\"). Nel 2014 la Giunta regionale ha inserito il Parco naturale del Trabocco tra le Aree floristiche protette delle Marche.\nSociet\u00e0.\nEtnie e minoranze straniere.\nSecondo i rilevamenti dell'ISTAT, i cittadini stranieri residenti a Montecarotto al 1\u00ba gennaio 2019 risultavano 185, divisi in 83 maschi e 99 femmine, pari all'9,7% della popolazione residente. Gli stranieri provenienti da paesi dell'Unione europea erano 72 e 102 gli extracomunitari. Le nazionalit\u00e0 pi\u00f9 numerose erano:\nLingue e dialetti.\nIl dialetto montecarottese risente di influssi derivanti dai dialetti umbro-laziali, dal dialetto toscano e con alcune cadenze dell'area settentrionale della regione.\nMontecarotto viene attraversata dall'isoglossa 517 che fa da spartiacque tra i dialetti con influssi settentrionali e quelli pi\u00f9 marcatamente meridionali. Il confine naturale di questa sommaria suddivisione \u00e8 la direttrice Ancona-Roma che nell'area marchigiana possiamo identificarla con il fiume Esino. Di seguito alcuni proverbi e modi di dire in forma dialettale:\nReligione.\nNel territorio comunale esiste un'unica parrocchia che appartiene alla diocesi di Jesi. La religione maggiormente praticata a Montecarotto \u00e8 la Cristiana cattolica.\n&lt;br&gt;Gli stranieri invece sono in prevalenza induisti, sikh e musulmani. Nel paese vi sono anche diverse famiglie italiane di religione evangelica luterana.\nTradizioni e folclore.\nFesta locale dedicata alla degustazione del vino Verdicchio dei Castelli di Jesi. Nata nel 1972 con il nome di Sagra del pesce e del verdicchio con ricorrenza annuale e con durata variabile, per quasi vent'anni la festa ha avuto per tema la promozione del bianco locale, prodotto allora poco conosciuto oltre regione, in cooperazione con il mondo ittico provinciale. Mutata per un breve periodo in Palio del Verdicchio (incontro ludico tra i paesi produttori del Verdicchio), la festa divenne nel 1994 Mostra dei vini marchigiani, vetrina cio\u00e8 dei prodotti enologici regionali e luogo di confronto tra le aziende marchigiane. L'evento coinvolse per oltre dieci anni un numero elevato di produttori regionali. Per cinque giorni le vie del centro storico si animano di numerose proposte culturali. Spiccano ancora le scelte eno-gastronomiche, alle quali si aggiungono numerosi eventi fatti di mostre pittoriche e fotografiche, visite guidate nelle architetture storiche, spettacoli musicali e artisti di strada. L'evento si rinnova annualmente a cavallo tra giugno e luglio.\nMomento propiziatorio della tradizione contadina marchigiana, assimilabile alla Befanata della Toscana e alla Pasquarella del Lazio, contraddistinto dai canti rituali di questua che si ripetono nel giorno dell'Epifania per le vie del centro abitato. La tradizione vuole che il canto di Pasquella venga portato da squadre di cantori casa per casa come augurio di salute, di benessere e di abbondanza, in cambio di piccole offerte di denaro, cibo e vino.\nTale usanza, smarrita con la fine della mezzadria, \u00e8 stata rivalutata a Montecarotto a partire dal 1985 e da allora riproposta annualmente grazie alla partecipazione di gruppi di cantori del territorio, a partire dal gruppo di canto popolare La Macina di Monsano.\nDurante la festa, ai visitatori vengono offerte castagne arrosto e vin brul\u00e9.\nAntica festa religiosa in onore del patrono San Placido la cui ricorrenza cade il 5 ottobre. La festivit\u00e0 risale al 1686, da quando cio\u00e8 vennero traslate le reliquie del martire dalla catacomba romana di Calepodio e trasferite a Montecarotto. Dal 1982 la festa \u00e8 anticipata da una fiera-mercato che si snoda lungo le vie principali del paese.\nCultura.\nBiblioteche.\nLa Biblioteca Comunale \u00e8 ubicata al piano terra della Scuola Media Statale Gallo Galli, in Piazza della Vittoria 3. Oltre alla dotazione cartacea, \u00e8 possibile consultare diverso materiale analogico e digitale. Il catalogo dei titoli \u00e8 disponibile su internet tramite il sito web istituzionale del Comune.\nScuole.\nSono presenti sedi scolastiche per la formazione di base: Scuola dell'infanzia, scuole primarie e secondarie di primo grado. Le scuole fanno parte dell'Istituto Comprensivo di Arcevia di cui fanno parte oltre a Montecarotto anche i comuni di Arcevia e di Serra de' Conti e sono:\nMuseo d'Arte Moderna e della Mail Art.\nIl MAM (Museo d'Arte Moderna e della Mail Art), dopo anni di chiusura per carenza di spazi adeguati, nel 2006 \u00e8 stato trasferito e riaperto nei locali che un tempo ospitavano le cantine del Teatro comunale. Un restauro ha riportato i locali all'antico aspetto: le volte a botte, le vecchie pietre della muratura e le arcate che sostengono il teatro soprastante.\nLa raccolta, inaugurata nel 1985 ed esposta precedentemente presso il palazzo Baldoni ed il foyer del teatro, \u00e8 incentrata sull'arte destinata ad essere trasmessa per posta. Le prime forme di arte postale risalgono agli inizi del XX secolo, praticate dal movimento Futurista, dal Dada e da quello Surrealista. Nel secondo dopoguerra l'espressione artistica riprese a viaggiare grazie a Ray Johnson e alla sua scuola per corrispondenza sull'arte concettuale, fondata a New York nel 1962.\nCucina.\nSpecialit\u00e0 gastronomiche locali sono: tagliatelle casalinghe tirate con il lasagnolo (da lasagne), coniglio in porchetta, l'oca arrosto su forno a legna, maialino in porchetta e il lonzino di fico, con impasto cotto di fichi maturi non sbucciati e mandorle. In qualche famiglia, nei giorni festivi \u00e8 ancora possibile assaggiare il caratteristico tortone, dolce a base di farina di mais e farina di grano, uva passera, mele, olio di oliva e sapa, inoltre una particolare leccornia dolce, spumette a base di chiara d'uovo, mandorle e zucchero.\nNei forni artigiani del paese si possono trovare anche altre specialit\u00e0 gastronomiche, come il pan di serra con grano biologico a lievitazione naturale, la pizza al formaggio tipica del periodo pasquale, i maritozzi pennellati con chiara d'uovo e zucchero, le polacche ripiene di marmellata o di cioccolato, le paste all'ammoniaca e il caratteristico parpagnacco con la scorza di limone e il torrone al caff\u00e8. Si trova la pizza ai grasselli, detta in dialetto grascelli, parte del maiale affumicata e tagliata a cubetti.\nAnche le macellerie sono rimaste fedeli alla tradizione marchigiana: producono salumi marchigiani come il ciauscolo che risente della tradizione culinaria norcina, le salsicce di fegato dette anche mazzafegato e i soprattutto ciarimboli, parte del budello di maiale private di grasso.\nIl vino \u00e8 sempre stato uno dei prodotti tipici di Montecarotto, a partire dal Verdicchio declinabile secondo le sue eccellenze: vino DOCG Castelli di Jesi Verdicchio riserva:\nInoltre si producono:\nEconomia.\nLo crescita economia del luogo dal secondo dopoguerra dipese soprattutto dallo sviluppo delle attivit\u00e0 manifatturiere e artigianali, pur in mancanza di uno sbocco a valle che ne avrebbe probabilmente agevolato una crescita maggiore. Di notevole importanza resta la produzione del Verdicchio.\nMontecarotto fa parte delle seguenti associazioni:\nAgricoltura.\nOggi Montecarotto \u00e8 conosciuto principalmente per la produzione di vino Verdicchio prodotto nelle aziende e le cooperative vinicole per la produzione di vino DOC.\nLa vocazione all'agricoltura di qualit\u00e0 di Montecarotto \u00e8 testimoniata anche dalla coltivazione dell'olivo e dall'esistenza di frantoi che producono olio d'oliva specialmente del cultivar raggia, si producono inoltre formaggi, ricotte di pecora e marmellate.\nArtigianato.\nAnche l'attivit\u00e0 manifatturiera ha avuto in questi ultimi anni uno sviluppo: sono state create aziende per la lavorazione della gomma, la produzione di macchine agricole e componenti meccanici. \u00c8 presente inoltre un tessuto di aziende artigiane che spazia dal settore del mobile, alla carpenteria metallica e all'impiantistica.\nTurismo.\nNon mancano nel territorio comunale e in quello circostante diverse strutture ricettive aperte tutto l'anno, in particolare agriturismi, country house e bed and breakfast.\nInfrastrutture e trasporti.\nFerrovie.\nIl comune di Castelbellino \u00e8 sede della stazione ferroviaria Montecarotto-Castelbellino posta sulla linea: Ancona-Roma (collegamenti nazionali e regionali)\nAmministrazione.\nAltre informazioni amministrative.\nUnione comunale.\nMontecarotto, insieme ai comuni di Castelbellino, Castelplanio, Maiolati Spontini, Monte Roberto, Poggio San Marcello, San Paolo di Jesi, aderisce all'Unione dei Comuni della Media Vallesina.\nSport.\nCalcio.\n U.S.D. MonSerra Calcio - Prima Categoria Marche (Girone B) (che rappresenta anche Serra de' Conti)\nPallavolo.\nA.S. Monserra Volley\nPattinaggio.\nA.S.D. Monserra Pattinaggio\nTennis.\nC.T.M. Circolo Tennis Montecarotto\nImpianti sportivi.\nI principali impianti sportivi consentono la pratica delle pi\u00f9 comuni discipline, quali tennis, calcio, pallavolo, basket, calcetto, pattinaggio e bocce. Tutti gli impianti sono dotati di illuminazione notturna.\nEventi sportivi.\nL'11 maggio 2012 la 6\u00aa tappa del Giro d'Italia ha corso lungo le strade di Montecarotto. Al traguardo la vittoria \u00e8 andata al colombiano Miguel Angel Rubiano Chavez e la maglia rosa \u00e8 passata per la prima volta ad Adriano Malori della squadra del filottranese Michele Scarponi, vincitore del giro 2011.\nCuriosit\u00e0.\nNegli anni cinquanta del Novecento il comune di Roma inaugur\u00f2 \"via Montecarotto\" nel quartiere di San Basilio, sito nell'estrema periferia nord-est della capitale. La strada si trova pi\u00f9 precisamente nella borgata di San Cleto, area popolare cresciuta a seguito di un flusso migratorio composto in prevalenza da marchigiani e umbri che da allora la abitarono. La via \u00e8 rimasta tristemente famosa da quando divenne teatro di scontri nel settembre del 1974 tra la polizia e nuclei familiari i quali, spinti dalla necessit\u00e0, avevano abusivamente occupato pi\u00f9 di cento abitazioni appartenenti all'Istituto Autonomo Case Popolari.\nAnche nel vicino comune di Jesi \u00e8 presente una strada intitolata a Montecarotto."}
{"id": "1140692", "revid": "729019", "url": "https://it.wikipedia.org/wiki?curid=1140692", "title": "Strada statale 253 San Vitale", "text": "La ex strada statale 253 San Vitale (SS 253), ora \u00abStrada provinciale 253 R San Vitale (SP 253 R)\u00bb, \u00e8 una strada provinciale italiana di rilevanza interprovinciale. \u00c8 la pi\u00f9 importante via di collegamento, dopo l'autostrada, tra Bologna, Ravenna e la Riviera romagnola.\nTracciato.\nLa strada fu istituita come collegamento tra Bologna e Ravenna. Le due citt\u00e0 hanno in comune il fatto di avere entrambe una basilica intitolata a San Vitale.\nInizia appunto nel capoluogo regionale presso Piazza di Porta Ravegnana e, su un tracciato pianeggiante e scorrevole, si dirige verso nord-est attraversando i centri di Castenaso e di Medicina, parte del territorio comunale di Castel Guelfo di Bologna ed entra nel Ravennate. Qui attraversa Massa Lombarda, Sant'Agata sul Santerno, Lugo e Bagnacavallo; dopo aver intersecato l'autostrada A14 e la strada statale 16 Adriatica, arriva, in pochi chilometri, a Ravenna.\nIn seguito al decreto legislativo n. 112 del 1998, dal 2001 la gestione \u00e8 passata dall'ANAS alla Regione Emilia-Romagna, che ha provveduto al trasferimento dell'infrastruttura al demanio della Provincia di Bologna e della Provincia di Ravenna per le tratte territorialmente competenti.\nStoria.\nLa nascita della \"San Vitale\" avviene nel XX secolo inoltrato. Il tracciato appare come l'unione sotto la stessa denominazione di tratte preesistenti e di diversa natura.\nPer esempio, riguardo all'attraversamento della Provincia di Ravenna, ancora all'inizio del XX secolo solo il tratto da Bagnacavallo a Ravenna era gi\u00e0 strada provinciale. La strada, che partiva da Bagnacavallo in direzione est, attraversa il fiume Lamone e, dopo aver attraversato Cortina, si congiungeva alla strada Ravegnana (Faenza-Ravenna), era denominata \u201cstrada provinciale di Cortina\u201d. Invece il tratto da Bagnacavallo al confine con la Provincia di Bologna era costituito da strade comunali . Ad esempio, il tratto da Lugo ad ovest fino al confine di provincia era denominato \u201cStrada lughese\u201d.\nUna situazione simile si verificava in Provincia di Bologna: esisteva una strada da Sesto Imolese a Medicina, ma non si chiamava \u201cSan Vitale\u201d, bens\u00ec \u201cvia di Sesto\u201d. Negli anni sessanta del XIX secolo si ha menzione di una \u201cvia di San Vitale\u201d (non ancora strada provinciale) che, uscendo dall'omonima Porta di Bologna, raggiungeva Castenaso e proseguiva ad est fino al torrente Idice. Invece il tratto successivo prendeva il nome di \u201cvia di Medicina\u201d fino al confine con l'imolese.\nNel XX secolo inoltrato la strada riceve la denominazione attuale e compare nell'elenco delle strade provinciali. Nel 1959 ottiene anche la qualifica di strada statale. La \u00abStrada statale \u201cSan Vitale\u201d\u00bb (n. 253) nasce ufficialmente l'anno dopo.\nNegli anni successivi furono realizzate quattro varianti: \nNel 2001 la gestione dell'infrastruttura viene ceduta dall'ANAS alle due province interessate. La San Vitale viene riclassificata come strada provinciale, pur conservando il numero d'ordine 253."}
{"id": "1140694", "revid": "253269", "url": "https://it.wikipedia.org/wiki?curid=1140694", "title": "Walter Giller", "text": "Biografia.\nIn Italia si fece conoscere per due film che nel 1973 ebbero un buon successo: \"Dud\u00f9 il maggiolino a tutto gas\" e \"Dudino il supermaggiolino\". Nel 1963 con Ugo Tognazzi fu interprete del film grottesco \"Una storia moderna - L'ape regina\" di Marco Ferreri, dove interpretava \"Padre Bariaco\". Fu partner anche di Claudia Cardinale nel film \"Ruba al prossimo tuo...\" (1968), per la regia di Francesco Maselli, film nel quale interpretava \"Franz\". Dal 1974 lavora esclusivamente per produzioni televisive, sempre in Germania. Dal 1956 fino alla morte \u00e8 stato sposato con l'attrice Nadja Tiller (con cui ha lavorato in alcuni film) e ha vissuto a Lugano e ad Amburgo. Nel 2009 gli \u00e8 stato diagnosticato un carcinoma del polmone e a causa di questo \u00e8 morto nel 2011."}
{"id": "1140697", "revid": "115362916", "url": "https://it.wikipedia.org/wiki?curid=1140697", "title": "Via normale italiana al Monte Bianco", "text": "La via normale italiana \u00e8 una delle vie normali al Monte Bianco, si trova sul versante meridionale della montagna, quello italiano, ed \u00e8 pi\u00f9 difficile rispetto alle altre tre vie normali che partono dal lato francese.\nPrima ascensione.\nL'itinerario fu percorso per la prima volta in discesa il 1\u00ba agosto 1890 da Giovanni Bonin, i sacerdoti Achille Ratti (il futuro papa Pio XI) e Luigi Graselli, con le guide Joseph Gadin e Alexis Proment, per cui \u00e8 conosciuta anche come \"via Ratti - Grasselli\" (o \"via del Papa\"). Gli alpinisti erano saliti dallo \"Sperone della Tournette\".\nDescrizione.\nDopo la prima storica ascesa al monte Bianco compiuta nel 1786 ad opera di Jacques Balmat e Michel Gabriel Paccard sono state individuate molte vie di salita.\nLa via normale italiana viene anche chiamata \"via des Aiguilles Grises\" perch\u00e9 si passa al \"colle des Aiguilles Grises\" prima di arrivare al colle di Bionassay.\nSi svolge normalmente in due giorni:\nSalita al rifugio Francesco Gonella.\nDal paese di Courmayeur si risale la val Veny fino al lago Combal (1900\u00a0m), laghetto morenico alla fine del ghiacciaio del Miage. Si sale in tutta la sua lunghezza il ghiacciaio e poi si raggiunge per nevaio e percorso roccioso il rifugio Francesco Gonella (3071\u00a0m) collocato su uno sperone sopra il ghiacciaio del D\u00f4me.\nSalita finale.\nDal rifugio Gonella si risale il ghiacciaio del D\u00f4me in tutta la sua estensione arrivando al colle di Bionassay (il quale separa il D\u00f4me du Go\u00fbter dall'Aiguille de Bionnassay). Si percorre l'affilata cresta di Bionassay, si aggira il D\u00f4me du Go\u00fbter fino ad incrociare la via normale francese. Di qui la salita prosegue fino alla vetta con l'itinerario della via francese, passando per la capanna Vallot (4362\u00a0m).\nRitorno.\nLa discesa pu\u00f2 essere fatta per la stessa via di salita oppure per la pi\u00f9 facile via normale francese."}
{"id": "1140700", "revid": "123328420", "url": "https://it.wikipedia.org/wiki?curid=1140700", "title": "Fila indiana", "text": "La fila indiana \u00e8 il procedere o il disporsi uno di seguito all'altro in fila unica, come le formiche.\nOrigine del termine.\nIl termine \u00e8 stato adoperato dai colonizzatori europei d'America (allora credute \"le Indie\") che avevano notato come molti guerrieri di trib\u00f9 di pellerossa procedessero in tale modo ognuno ricalcando le orme di colui che lo precedeva in maniera da confondere il nemico e far credere, qualora le orme fossero state scoperte, che l'avversario fosse parecchio inferiore dal punto di vista numerico."}
{"id": "1140705", "revid": "729019", "url": "https://it.wikipedia.org/wiki?curid=1140705", "title": "Dassault Mirage G", "text": "Il Dassault Mirage G fu un aereo da caccia multiruolo con ali a geometria variabile, capace di operare come caccia intercettore e come aereo d'attacco al suolo in grado di essere equipaggiato anche con missili a testata nucleare.\nNella seconda met\u00e0 degli anni sessanta, il costruttore di aeromobili francese Dassault ha studiato tre progetti di aereo con ala a geometria variabile: il Mirage III G, il Mirage G4 e il Mirage G8. In tutto sono stati costruiti tre prototipi, che hanno risposto alle diverse esigenze delle forze aeree terrestri e navali francesi, ma nessuno venne avviato alla produzione in serie.\nStoria del progetto.\nMirage III G.\nNel 1964, la Dassault Aviation si occupa di progettare un aereo a geometria variabile destinato ad essere utilizzato dall'Arm\u00e9e de l'air e dall'A\u00e9ronautique navale della Marine nationale. Il produttore offre una formula basata su cellula del Dassault Mirage III F2 e propulso dal motore statunitense Pratt &amp; Whitney TF30, per il quale la Snecma doveva ottenere una licenza di fabbricazione. Un prototipo \u00e8 stato commissionato nel mese di ottobre 1965 e la costruzione \u00e8 iniziata nel gennaio 1966. Il \"Mirage III G\" ha fatto il suo volo inaugurale il 18 novembre 1966 con un'ala bloccata a 20\u00b0 di freccia. L'8 dicembre, dopo che furono effettuati diversi i voli di prova, l'aeromobile supera la velocit\u00e0 di Mach 2, al comando del pilota Jean Coureau con la completa apertura delle ali. Nel mese di ottobre 1969, l'aereo \u00e8 stato trasferito al \"Centre d'essais en vol\" (CEV).\nMirage G4.\nNel frattempo, l'Arm\u00e9e de l'air ha chiesto lo studio di un velivolo biposto, bireattore di dotato di motori Snecma Atar 9 K 50, per essere destinato a compiti di ricognizione, di attacco, di guerra elettronica a distanza (\"programma RAGEL\"). L'aereo deve essere in grado di trasportare sia un'arma nucleare sia delle armi pesanti convenzionali. Mentre il processo progettuale \u00e8 in via di definizione e due prototipi (G4-01 e G4-02) sono in corso di realizzazione, gli studi economici dimostrano che il costo del programma \u00e8 insostenibile alla luce dei 60 aerei previsti. Questo conduce ad abbandonare il progetto nel 1968, in favore di un velivolo dal costo finale meno impegnativo.\nMirage G8.\nIl progetto del Mirage G4, a seguito delle modifiche nelle richieste da parte dell'Arm\u00e9e de l'air che richiede ora un caccia intercettore monoposto con il requisito di poter essere propulsi da due motori Snecma M53, viene quindi iniziato il progetto al nuovo standard.\nIl primo prototipo del Mirage G4 (G4-01) viene modificato ed acquisisce la definizione di Mirage G8-01 (biposto) facendo il suo primo volo l'8 maggio 1971, al comando del pilota Jean-Marie Saget, il 13 maggio dopo il quarto volo raggiungendo la velocit\u00e0 di Mach 2,03 con un angolo di freccia di 70\u00b0 dimostrando che le prestazioni possono essere comparate ad un velivolo con ala a delta . Il secondo Mirage G4 (G4-02), ancora in costruzione viene trasformato in monoposto sacrificando l'abitacolo posteriore per essere equipaggiato con il motore Snecma Atar 9 K 50 ed un sistema di armamento semplificato, quello del Mirage F1 ed il sistema di navigazione Dassault Milan. Denominato Mirage G8-02, prima di effettuare il suo primo volo il 13 luglio 1972. Il due Mirage G8 sono ancora propulsi dagli Snecma Atar 9 K 50 per poi diventare Snecma M53.\nIl 13 luglio 1973, il Mirage G8-02 pilotato da Jean-Marie Saget stabilisce un nuovo record di velocit\u00e0 per un aereo progettato in Europa occidentale, raggiungendo la velocit\u00e0 di Mach 2,34 alla quota di m..\nLa fine del programma.\nNessun aereo di produzione sar\u00e0 costruito alla fine. Il Mirage G effettua oltre 300 voli di prova, tra cui alcuni con piloti statunitensi ai comandi, prima di essere distrutto in un incidente il 13 gennaio 1971. Il Mirage G8-01 \u00e8 trasferito al \"Centre d'essais en vol\" (CEV) nel mese di ottobre 1972 ed effettua oltre 200 voli di prova fino al luglio 1973. Adesso \u00e8 in mostra presso il Mus\u00e9e de l'air et de l'espace. Il Mirage G8-02 effettua circa 125 voli, l'ultimo si \u00e8 svolto il 22 novembre 1974."}
{"id": "1140706", "revid": "76485", "url": "https://it.wikipedia.org/wiki?curid=1140706", "title": "Dassault Mirage G-4/G-8", "text": ""}
{"id": "1140709", "revid": "26630", "url": "https://it.wikipedia.org/wiki?curid=1140709", "title": "Laverda", "text": ""}
{"id": "1140714", "revid": "1977442", "url": "https://it.wikipedia.org/wiki?curid=1140714", "title": "Fr\u00e9d\u00e9ric Passy", "text": "Biografia.\nNacque a Parigi, citt\u00e0 dove visse gran parte della sua vita e dove mor\u00ec, in una famiglia fortemente impegnata nella vita politica del paese. Lo zio, Hippolyte Passy, fu due volte ministro sotto il governo di Luigi Filippo di Francia e Napoleone III di Francia.\nLaureatosi in giurisprudenza, inizi\u00f2 la sua attivit\u00e0 nel 1844 nel Consiglio di Stato, abbandonando la carriera nel 1847 per seguire con maggiore attenzione lo studio dell'economia, sua vera passione.\nNel 1857 pubblic\u00f2 il suo primo libro economico, \"M\u00e9langes \u00e9conomiques\", che gli valse l'attenzione del mondo accademico francese. Il suo interesse editoriale prosegu\u00ec negli anni, venendogli riconosciuta l'importanza dei suoi studi, per i quali verr\u00e0 nominato nel 1877 socio dell'Accademia di Scienze Morali e Politiche (\"Acad\u00e9mie de sciences morales et politiques\").\nL'impegno pacifista.\nConvinto assertore del benessere economico, ottenibile nei periodi di pace e \ncon il dialogo tra gli stati, nel 1867 fond\u00f2 la \"Ligue internationale et permanente de la paix\", primo organismo pacifista francese, col quale cerc\u00f2 di opporsi alla nascente Guerra franco-prussiana.\nEletto alla Camera dei deputati nel 1881 e nei due turni elettivi successivi, incentr\u00f2 la sua opera nella mediazione tra le dispute politico-economiche degli stati dominanti dell'Europa.\nVinse il premio Nobel in compagnia di Jean Henri Dunant."}
{"id": "1140715", "revid": "287204", "url": "https://it.wikipedia.org/wiki?curid=1140715", "title": "Frederic Passy", "text": ""}
{"id": "1140718", "revid": "827882", "url": "https://it.wikipedia.org/wiki?curid=1140718", "title": "Lucida", "text": "Lucida \u00e8 una famiglia di caratteri creata da Charles Bigelow e Kris Holmes nel 1985.\nCi sono molte varianti di Lucida, inclusi script (Blackletter, Calligraphy, Handwriting), serif (Fax, Bright), sans-serif (Sans, Sans Unicode, Grande e Sans Typewriter).\nLucida Console \u00e8 il carattere del Blue Screen of Death di Windows XP e Windows CE. Lucida Sans Demibold (identico al Lucida Grande Bold ma con un aspetto pi\u00f9 \"stretto\" sui numeri) \u00e8 usato nel sistema operativo Apple macOS, cos\u00ec come molti programmi incluso Front Row."}
{"id": "1140720", "revid": "123717526", "url": "https://it.wikipedia.org/wiki?curid=1140720", "title": "Opera mista", "text": "L'opera mista (\"opus mixtum\" o \"opus compositum\") \u00e8 una tecnica edilizia romana tramite cui si realizza il paramento di un muro per il quale si univano due tipi di opus, quelli pi\u00f9 usati sono quelli in opera cementizia che consiste nella mescolanza di opera reticolata con ammorsature agli stipiti e agli angoli in opera laterizia. La tecnica \u00e8 impiegata a Roma e dintorni in particolare in epoca traianea e adrianea."}
{"id": "1140721", "revid": "116944", "url": "https://it.wikipedia.org/wiki?curid=1140721", "title": "Lucida Console", "text": ""}
{"id": "1140726", "revid": "84604", "url": "https://it.wikipedia.org/wiki?curid=1140726", "title": "Opus mixtum", "text": ""}
{"id": "1140727", "revid": "116944", "url": "https://it.wikipedia.org/wiki?curid=1140727", "title": "Lucida Handwriting", "text": ""}
{"id": "1140728", "revid": "116944", "url": "https://it.wikipedia.org/wiki?curid=1140728", "title": "Lucida Sans", "text": ""}
{"id": "1140730", "revid": "116944", "url": "https://it.wikipedia.org/wiki?curid=1140730", "title": "Lucida Bright", "text": ""}
{"id": "1140736", "revid": "729019", "url": "https://it.wikipedia.org/wiki?curid=1140736", "title": "Strada statale 254 di Cervia", "text": "La ex strada statale 254 di Cervia (SS 254), ora \"strada provinciale 2 di Cervia (SP 2)\" in provincia di Forl\u00ec-Cesena e \"strada provinciale 254 ex SS Cervese (SP 254)\" in provincia di Ravenna, \u00e8 una strada provinciale italiana di rilevanza interprovinciale.\nPercorso.\nHa origine nella localit\u00e0 Ospedaletto di Forl\u00ec, ed \u00e8 la pi\u00f9 rapida via di collegamento tra il capoluogo romagnolo e la costa adriatica. Si snoda nei territori comunali di Forl\u00ec, Ravenna e Cervia, attraversando le varie frazioni (Bagnolo, Carpinello, Pievequinta, Caserma e Casemurate a Forl\u00ec; Castiglione di Ravenna a Ravenna, Castiglione di Cervia e localit\u00e0 Tantlon a Cervia. Sul suo tracciato, interseca l'autostrada A14, la ex strada statale 71 Umbro Casentinese Romagnola, la strada statale 3 bis Tiberina e termina sulla strada statale 16 Adriatica.\nIn seguito al decreto legislativo n. 112 del 1998, dal 2001 la gestione \u00e8 passata dall'ANAS alla Regione Emilia-Romagna, che ha provveduto al trasferimento dell'infrastruttura al demanio della Provincia di Forl\u00ec-Cesena e della Provincia di Ravenna per le tratte territorialmente competenti.\nProgetti di ammodernamento del tratto forlivese.\nDa decenni si parla di un ammodernamento della strada, che per larghezza e percorso risulta evidentemente inadeguata ai flussi di traffico attuali.\nSolo nel 1992 la Provincia di Forl\u00ec-Cesena inizia a progettare i lavori di allargamento e correzione di alcuni raggi di curvatura, ma parte l'ordinaria manutenzione e asfaltatura, l'unico intervento importante, appartenente a tale progetto, realmente effettuato per migliorare la sicurezza della strada \u00e8 stato l'abbattimento, nel 1997, dei filari di pioppi che fiancheggiavano tutto il percorso.\nAccantonato il progetto di allargamento in sede, nell'ottobre 2010 viene firmato un accordo fra Provincia di Forl\u00ec-Cesena, Provincia di Ravenna, Comune di Forl\u00ec e Comune di Ravenna per la progettazione e la valutazione di impatto ambientale del \"collegamento stradale Forl\u00ec-E55 da Carpinello a Casemurate, tratto di circa 8 chilometri, in gran parte in variante. Costo stimato del progetto: 30 milioni di euro. Per un secondo tratto in progetto, il collegamento Pieve Acquedotto-Carpinello, l'accordo di progetto \u00e8 stato stipulato a dicembre 2010.\nA fine 2012 viene aggiornato lo schema di accordo amministrativo e lo studio di fattibilit\u00e0, poich\u00e9, essendo evidente l'assenza di una prospettiva di finanziamenti per l'opera, la procedura di valutazione di impatto ambientale, che ha una durata temporale di cinque anni, \u00e8 risultata inadeguata. Si \u00e8 quindi optato per l'inserimento dell'opera nel Piano Territoriale di Coordinamento Provinciale (a seguito, ovviamente, di una procedura di ValSAT, valutazione di sostenibilit\u00e0 ambientale e territoriale), e successivo recepimento nei Piani Strutturali Comunali.\nIl 18 settembre 2013 \u00e8 stata firmata presso il Dipartimento ANAS di Bologna la convenzione rinnovata tra la Provincia di Forl\u00ec-Cesena e l'Anas stessa, che prevede l'ammodernamento in sede del tratto Bagnolo-Carpinello-Pievequinta, nei tratti fuori dai centri abitati, con risorse messe a disposizione dall'ente stradale statale, collegate col passaggio di propriet\u00e0 della strada alla Provincia. Con la convenzione, l'Anas trasferir\u00e0 2,4 milioni di euro alla Provincia per la prima tranche di lavori. Il progetto prevede l'allargamento a 8 metri del piano viabile. La convenzione, prevedendo il finanziamento ad inizio dell'opera, permetter\u00e0 di dare avvio concreto al procedimento per affidare i lavori e aprire cos\u00ec i cantieri. Il 7 novembre 2013 \u00e8 stata aperta la procedura per l'affidamento dei lavori di messa in sicurezza del tratto Bagnolo - Carpinello - Pievequinta, con un allargamento in sede del piano viabile per i soli tratti al di fuori dei centri abitati.\nA partire da maggio 2014, e per la durata presunta di un anno, \u00e8 previsto l'inizio dei lavori di allargamento ad 8 m della carreggiata, copertura e spostamento dei fossati laterali, che comporteranno la chiusura al traffico della strada. Non \u00e8 prevista la realizzazione di alcuna pista ciclabile, come pi\u00f9 volte richiesto dai residenti. In data 13 agosto 2014 risulta realizzato l'allargamento del tratto Bagnolo - Carpinello, e a partire da settembre 2014 si proceder\u00e0 con i lavori sul tratto Carpinello - Pievequinta.\nProgetto di rotatoria all'intersezione con la SS16 Adriatica.\nUn altro intervento atteso da anni per migliorare la sicurezza e lo scorrimento del traffico \u00e8 quello della sostituzione del semaforo all'intersezione con la Strada statale 16 Adriatica, causa di lunghe code e situazioni di pericolo, specialmente nel periodo estivo. A causa della contiguit\u00e0 con la pregevole area protetta delle saline di Cervia, sono necessarie misure di tutela e mitigazione degli interventi legati al progetto, che prevede per ovvie ragioni un allargamento della sede stradale.\nAttualmente \u00e8 stata affidata, a seguito di regolare bando, la redazione della Valutazione di Impatto Ambientale alla ditta I.R.I.D.E. S.r.l., Istituto per la Ricerca e l'Ingegneria Dell'Ecosostenibilit\u00e0 di Roma, che \u00e8 stata depositata presso la Provincia di Ravenna fino al 27 aprile 2014. I lavori, che prevedono una rotatoria con 111 m di diametro e l'utilizzo di asfalto fonoassorbente, dureranno circa 17 mesi, compresi 5 di sospensione in concomitanza della stagione turistica 2015, ed avranno inizio entro la fine del 2014."}
{"id": "1140746", "revid": "46291", "url": "https://it.wikipedia.org/wiki?curid=1140746", "title": "Cannabaceae", "text": "Le Cannabaceae sono una famiglia di piante angiosperme dicotiledoni.\nAppartengono all'ordine delle rose (Rosales). I membri della famiglia sono piante erette o rampicanti con fiori senza petali e frutti contenenti un solo seme. La canapa (Cannabis) e il luppolo (Humulus) sono le uniche specie economicamente importanti.\nNel complesso all'interno delle Cannabaceae ci sono sia alberi, sia piante erbacee.\nTassonomia.\nRecentemente la famiglia ha subito una differente delimitazione arrivando a comprendere circa 170 specie in 11 generi.\nSecondo il Sistema Cronquist la famiglia, veniva attribuita all'ordine Urticales, e comprendeva due soli generi:\nLa classificazione filogenetica ( classificazione APG) disconosce l'esistenza dell'ordine Urticales e assegna la famiglia all'ordine Rosales, includendovi anche sette generi in precedenza attribuiti alle Ulmaceae:\nCladogramma dei generi di Cannabaceae secondo recenti studi:\nDescrizione.\nLa famiglia comprende sia specie arboree che specie erbacee, erette o rampicanti, annuali (\"Cannabis\") o perenni (\"Humulus\").\nSono provviste di foglie alterne od opposte, semplici, intere o palmato-lobate, fornite di stipole.\nI fiori sono unisessuali, ascellari, riuniti in infiorescenze caratteristiche; quelle del genere \"Humulus\" sono provviste di grandi brattee ricoperte di ghiandole secretrici. I fiori maschili formano una pannocchia lassa e portano un calice pentapartito e 5 stami. I fiori femminili, provvisti di ampie brattee, sono riuniti in corte spighe e portano un calice che circonda quasi completamente l'ovario; questo \u00e8 uniloculare, porta un solo ovulo e termina all'apice con uno stilo bifido.\nIl frutto \u00e8 un achenio ricoperto dal perianzio persistente o una drupa.\nBiologia.\nRiproduzione.\nAlcune specie (\"Cannabis, Humulus\") sono dioiche, cio\u00e8 presentano gli organi riproduttivi maschili (stami) e femminili (pistillo) su due piante distinte.\nSi riproducono per impollinazione anemogama, cio\u00e8 il polline \u00e8 disperso dal vento.\nEcologia.\nMolte cannabacee sono piante nutrici per i bruchi di svariate famiglie di lepidotteri (Arctiidae, Cosmopterigidae, Geometridae, Hepialidae, Lycaenidae, Noctuidae, Nymphalidae, Papilionidae, Psychidae, Pyralidae, Saturniidae, Sphingidae, Tortricidae, Zygaenidae).\nDistribuzione.\nDistribuzione naturale.\nIn natura, la famiglia delle Cannabacee \u00e8 distribuita in tutti i continenti della Terra eccetto l'Antartide, con esclusione di gran parte delle regioni artiche e desertiche.\nDistribuzione in coltura.\nIl luppolo comune (\"Humulus lupulus\"), spontaneo in Europa, Asia e Nordamerica, \u00e8 anche largamente coltivato nelle regioni temperate. (Gi\u00e0 allo stato selvatico era usato nella produzione della birra fin da tempi preistorici. La coltivazione \u00e8 iniziata verosimilmente in Germania nel IX secolo d.C..)\nIl luppolo giapponese (\"Humulus scandens\"), spontaneo in Cina, Giappone e regioni limitrofe, \u00e8 coltivato per ornamento e si \u00e8 naturalizzato in alcuni territori fuori della sua zona d'origine, Italia compresa; in Nordamerica \u00e8 considerato infestante.\nLa \"Cannabis sativa\" si ritiene originaria dell'Asia centrale; oggi \u00e8 conosciuta quasi esclusivamente allo stato coltivato, essendo stata largamente diffusa fin da tempi antichi in tutte le regioni calde e temperato-calde della Terra.\nUsi.\nLa \"Cannabis sativa\" \u00e8 coltivata per la produzione di fibre (canapa), di olio e di medicinali, nonch\u00e9 per scopi ricreativi.\nIl luppolo \u00e8 utilizzato come aromatizzante per la birra e come alimento (si mangiano i giovani germogli).\n\"Trema orientalis\", una specie ampiamente diffusa nella fascia tropicale e caldo-temperata di Africa, Asia e Oceania \u00e8 utilizzata da molte popolazioni indigene per la produzione di carbone."}
{"id": "1140747", "revid": "767487", "url": "https://it.wikipedia.org/wiki?curid=1140747", "title": "Sleeze Beez", "text": "Gli Sleeze Beez sono un gruppo hair metal nato ad Amsterdam nel 1988.\nForse l'unico capitolo dell'hair metal olandese, gli Sleeze Beez esordirono nei fine anni 80. Le loro ritmiche erano particolarmente ispirate allo stile degli AC/DC, band del quale erano soliti a riproporre diversi brani durante le esibizioni live. Le loro sonorit\u00e0 per\u00f2 erano ammorbidite da melodie tipicamente pop metal di scuola Def Leppard. Il lavoro pi\u00f9 rappresentativo del quintetto fu senza dubbio \"Screwed Blued &amp; Tattooed\" (1990).\nStoria.\nLa band si form\u00f2 nel 1988 ad Amsterdam, fondata dall'ex batterista degli olandesi Higway Chile Jan Kosterand e l'ex chitarrista dei Picture Chris Van Jaarsveld. Il resto della formazione venne completato da Don Van Spall alla chitarra, Ed Jongsma al basso, Tiger (Tigo Fawzi) alla voce.\nIn origine la coppia Kosterand/Van Jaarsveld aveva attirato l'attenzione del presidente dell'etichetta locale Red Bullet Records Willem van Kooten, che diede una mano al gruppo per emergere.\nIl debutto venne pubblicato per l'etichetta prima ancora che la band fosse assemblata. Infatti il disco \"Look Like Hell\" venne pubblicato nel 1987, un anno prima della formazione ufficiale della band.\nDurante le registrazione di quello che avrebbe dovuto essere \"Screwed Blued and Tattooed\", il cantante Tiger abbandon\u00f2 il progetto venendo sostituito dall'inglese Andrew Eltough. Pubblicarono il disco \"Screwed Blued &amp; Tattooed\" nel 1989 per la Red Bullet, la quale distribuzione era limitata solamente alla scena locale. A seguito di un tour di successo in Olanda, la band venne per\u00f2 notata dalla Atlantic Records col quale firmarono un contratto negli Stati Uniti per la ri-distribuzione del secondo album. Ricollocatisi negli States, la Atlantic diffuse il disco su scala mondiale nel 1990. Questo ottenne un'ottima sponsorizzazione da parte delle radio e di MTV grazie anche al singolo \"Stranger Than Paradise\", riuscendo a conquistare il 115\u00ba posto nella classifica di Billboard Top 200.\nSupportarono poi gli Skid Row nel loro tour americano nel 1990 prima di suonare, sempre negli States, al fianco dei britannici Shy e dei Cold Sweat.\nLa band aveva preparato il nuovo materiale per il terzo disco gi\u00e0 verso la fine del 1990, ma la Atlantic ne fece ritardare l'uscita di due anni. Si spostarono su strade pi\u00f9 melodiche con il terzo \"Powertool\", prodotto da Gary Lyons (Foreigner, Aerosmith) e pubblicato solo nel gennaio 1993.\nDa questo venne estratto il singolo \"\"I Don't Want To Live Without You\", ma conteneva anche la reinterpretazione dei Golden Earring \"Back Home\"\".\nDurante i primi anni 90 il periodo non fu dei migliori per il loro genere, infatti con il fenomeno grunge alle porte, subirono un inevitabile declino.\nDopo gli scarsi risultati ottenuti negli States con quest'ultimo lavoro, il gruppo venne bocciato dalla Atlantic tornando in Olanda. L'anno successivo pubblicarono il quarto album \"Insanity Beach\" per la Red Bullet Records, prodotto da John Sonneveld.\nNonostante l'hair metal fosse sparito dalle scene, in Giappone i gruppi della corrente, tra cui gli Sleeze Beez continuavano a mantenere alte le vendite. Nel 1995 quindi il quintetto pubblic\u00f2 il disco \"Live in Tokyo\", registrato al Club Cita di Tokyo il 13 maggio 1995. Poco dopo, nel 1996 gli Sleeze Beez si sciolsero. Elt spostatosi a Los Angeles intraprese un progetto solista senza successo. Successivamente Elt e Don Van Spall fondarono le band Heavy 70's e poi i The Moon. Il chitarrista Chriz Van Jaarsveld ed il bassista Ed Jongsma fondarono invece il gruppo punk rock Jetland. Elt pi\u00f9 tardi frontegger\u00e0 una reinterpretazione band degli AC/DC chiamata Action In DC. Gli Sleeze Beez si riformeranno per alcune date occasionali durante gli anni, ma senza mai riunirsi ufficialmente."}
{"id": "1140748", "revid": "466539", "url": "https://it.wikipedia.org/wiki?curid=1140748", "title": "Caso Maso", "text": "Il \"caso Maso\", noto anche come \"delitto di Montecchia di Crosara\", fu un caso di parricidio avvenuto il 17 aprile 1991 nel comune di Montecchia di Crosara, in provincia di Verona.\nPietro Maso, aiutato da tre amici, Giorgio Carbognin, Paolo Cavazza e Damiano Burato, uccise entrambi i suoi genitori, Antonio Maso e Mariarosa Tessari al fine di appropriarsi della sua parte di eredit\u00e0. Venne arrestato il 19 aprile 1991 e poi condannato definitivamente a trent'anni di carcere, con il riconoscimento della seminfermit\u00e0 mentale al momento del fatto. Dopo averne trascorsi ventidue da detenuto, \u00e8 stato rimesso in libert\u00e0 nel 2015; successivamente \u00e8 stato ricoverato in clinica psichiatrica dal marzo 2016. Ai suoi complici, Giorgio Carbognin e Paolo Cavazza, \u00e8 stata inflitta una pena di ventisei anni, mentre al minorenne Damiano Burato \u00e8 stata inflitta una pena di tredici anni.\nIl delitto.\nPrimi tentativi.\nNell'autunno del 1990 Pietro ebbe problemi coi genitori; dichiarer\u00e0 poi che le discussioni in famiglia erano fuori dall'ordinario, e che a loro voleva bene, ma negli ultimi mesi i genitori si mostrano preoccupati pi\u00f9 del dovuto, poich\u00e9 Pietro ha lasciato da poco un lavoro dipendente come commesso in un supermercato; la collaborazione nelle concessionarie auto \u00e8 solo saltuaria e le sue uscite serali con compagnie dubbie fanno preoccupare i genitori. Ed \u00e8 soprattutto la madre Maria Rosa che in breve tempo scopre due fatti. Il 3 marzo 1991, una domenica, trova nella taverna di casa due bombole di gas con una centralina di luci psichedeliche che si accendono nel captare un forte suono (si usano nelle feste in casa, quando si vuole creare un effetto da discoteca con la musica) e una sveglia puntata sulle nove e trenta, vale a dire pochi minuti dopo la scoperta; inoltre nota un cuscino che ostruisce il camino. Pietro dir\u00e0 poi che serviva tutto per una festa, che le bombole avrebbero dovuto alimentare due stufe per il riscaldamento e che quella sveglia l'aveva trovata nella macchina e, non interessandogli, se n'era voluto disfare posandola distrattamente sul tavolo della taverna; riguardo al cuscino, disse che era servito per impedire al freddo di entrare dal camino.\nIn realt\u00e0 l'insieme di quegli oggetti avrebbe dovuto causare la distruzione della casa; le bombole sarebbero infatti dovute esplodere, dopo aver sprigionato gran parte del loro gas nella taverna, per via delle scintille causate dall'accensione delle lampadine psichedeliche, a loro volta alimentate dall'impulso sonoro della sveglia una volta scattate le ore nove e trenta, mentre il cuscino aveva il compito di otturare il camino evitando vie di fuga allo spostamento d'aria aumentando cos\u00ec il potenziale distruttivo dell'esplosione. L'esplosione non \u00e8 avvenuta poich\u00e9 le sicure delle bombole erano state tolte, ma le loro manopole erano rimaste chiuse. A causa della sua inesperienza pratica, Pietro non porta quindi a termine il suo primo piano di sterminare la famiglia.\nPochi giorni prima del delitto, Rosa trova diverse banconote nella tasca di un paio di pantaloni di Pietro Maso e, dato che il figlio si era appena licenziato anche dall'autosalone, difficilmente avrebbe potuto procurarsele onestamente. Sospettando un suo coinvolgimento in qualche losco affare, la madre chiede spiegazioni e Pietro prova a tirar fuori come giustificazione che si trattava di una delle provvigioni che il suo ultimo datore di lavoro gli doveva ancora e, anzi, le propone di andare a chiedere conferma di ci\u00f2 all'autosalone. Rosa accetta e si fa accompagnare in automobile dal figlio e da Giorgio Carbognin, armato di uno schiaccia-bistecche da scagliare sul capo della donna prima che arrivino a destinazione. Giorgio non ha per\u00f2 il coraggio di agire, cos\u00ec Pietro \u00e8 costretto a inventarsi un'altra menzogna sulle banconote affinch\u00e9 Rosa rinunci a parlare col proprietario dell'autosalone. Quei soldi li avrebbe avuti da un conoscente che aveva scoperto, casualmente, essere responsabile di un traffico di computer; questo conoscente lo avrebbe pagato perch\u00e9 non lo denunciasse. Rosa vuole credere a questa versione, ma la sua preoccupazione continua.\nUn terzo tentativo vede Giorgio Carbognin ancora una volta rinunciatario; avrebbe dovuto colpire i genitori di Pietro nel garage di casa loro. Ma a Giorgio manca ancora il coraggio di agire.\nIl parricidio.\nIl quarto progetto, al quale prendono parte anche Cavazza e Burato, sar\u00e0 portato a termine. Le banconote ritrovate dalla madre di Maso provenivano da un prestito bancario chiesto da Giorgio Carbognin, per il quale aveva fatto da garante il suo datore di lavoro Aleardo Confente. I soldi, in origine, servono al giovane per acquistare una Lancia Delta Integrale usata; successivamente, per\u00f2, la famiglia di Giorgio si oppone all'acquisto. Il ragazzo ubbidisce e rinuncia all'automobile, ma non restituisce subito il denaro alla banca, e, con Pietro, lo utilizza in ristoranti di lusso, discoteche, bar e gioiellerie. Al momento della restituzione, Carbognin ricorre a vari tentativi di procurarsi il denaro, ma tutti falliscono. Pietro, allora, decide di staccare un assegno del conto intestato alla madre, imitandone la firma e consegnando cos\u00ec 25 milioni all'amico. Il delitto deve quindi essere messo in atto prima che la signora Rosa si accorga dell'ammanco.\nIl delitto avviene nella notte fra mercoled\u00ec 17 e gioved\u00ec 18 aprile 1991. Quella sera Maso, Carbognin, Cavazza e Burato si ritrovano nel \"Bar John\" di Montecchia che usavano frequentare e discutono gli ultimi dettagli. Un loro amico, Michele, \u00e8 informato del progetto, affinch\u00e9 ne prenda parte, ma crede che i quattro ragazzi stiano scherzando. Quando poi i ragazzi lasciano il bar, Michele li accompagna a casa di Pietro e si allontana continuando a non credere agli amici. Alle 23 i genitori di Pietro non si trovano ancora in casa, poich\u00e9 stanno tornando da Lonigo (Vicenza) dove avevano preso parte a un incontro dei neocatecumenali. Pietro ne \u00e8 al corrente in quanto aveva chiesto al padre la sua automobile per recarsi in discoteca. Sa quindi che a minuti i genitori faranno ritorno a casa. Alle 23:10 l'auto entra nel garage. Antonio accende la luce, ma si accorge che manca la corrente. In realt\u00e0, \u00e8 stato il figlio a svitare la lampadina per mantenere l'ambiente al buio. Cos\u00ec sale le scale per raggiungere il contatore al primo piano. Arrivato in cucina, viene subito colpito dal figlio, armato di un tubo di ferro, mentre Damiano lo colpisce a sua volta con una pentola e, infine, gli calpestano il capo a pedate. Poco dopo arriva Rosa e viene aggredita da Paolo e Giorgio, armati rispettivamente di un bloccasterzo e di un'altra pentola. La madre di Pietro non muore sul colpo, cos\u00ec il figlio interviene e, oltre a colpirla lui stesso, cerca di soffocarla mettendole in gola del cotone e chiudendole la faccia in un sacchetto di nylon . Nel frattempo Paolo si accanisce contro Antonio Maso, premendogli il piede sulla gola. Cinquantatr\u00e9 minuti dopo i primi colpi, le due vittime cessano definitivamente di respirare.\nA delitto compiuto, i ragazzi si disfano degli oggetti serviti allo scopo e anche delle tute da lavoro utilizzate per proteggersi dal sangue. Burato, Carbognin e Cavazza avevano indossato delle maschere da diavolo. Paolo e Damiano rientrano a casa. Pietro, invece, ha bisogno di crearsi un alibi, cos\u00ec con Giorgio si reca in due diverse discoteche, dato che nella prima non riescono ad entrare poich\u00e9 \u00e8 in corso una festa privata e serve un invito. Alle 2 del mattino rientra a casa per inscenare la finta scoperta. Avverte i vicini di aver visto, salendo le scale, \"due gambe\". Appare scosso ed impaurito. Uno dei vicini entra in casa, sale le scale e scopre la scena.\nQuella sera era in corso una tempesta con lampi, tuoni e vento fortissimo (associata a nevicate in pianura fuori stagione in molte aree del Nord Italia), ci\u00f2 rese i ragazzi pi\u00f9 sicuri che eventuali rumori strani fossero difficilmente udibili dall'esterno.\nLe indagini giudiziarie.\nDapprima, come si auguravano i ragazzi, viene battuta la pista di un omicidio a scopo di rapina, ma ci si accorge ben presto che si trattava di un furto simulato. Un carabiniere anziano sospetta di un particolare: i cassetti sono stati trovati aperti e il contenuto gettato intorno alla stanza, quando un ladro, di solito, usa aprirli, e si limita a cercarvi denaro e oggetti di valore e poi richiuderli. Questo e altri aspetti deviano gli inquirenti verso la pista pi\u00f9 atroce, cio\u00e8 che l'assassino sia appunto il figlio, il cui atteggiamento, tra l'altro, non pare simile allo choc, alla rabbia e alla disperazione che colpiscono chi apprende di aver perso entrambi i genitori.\nLe stesse sorelle, Nadia e Laura, ne sono chiaramente stupite e loro malgrado incominciano a insospettirsi, allorch\u00e9 Laura si accorge dell'uscita di 25 milioni dal conto della madre e trova, lo stesso giorno, la firma falsa di Rosa Tessari e la scritta della cifra per esteso sulla rubrica telefonica di casa; Pietro le rivela dell'assegno intestato a Giorgio Carbognin, aggiunge che era stata la loro madre a firmarlo, ma non sa spiegare il perch\u00e9 di quelle scritte di prova sulla rubrica.\nQueste e altre incongruenze emergono di ora in ora, cos\u00ec come le contraddizioni di Pietro durante i numerosi interrogatori. Stanco e pressato dagli inquirenti, il ragazzo confessa a tarda sera del 19 aprile, due giorni dopo il delitto. A ruota, anche i tre amici ammettono le loro responsabilit\u00e0.\nI processi.\nTutti vengono arrestati per omicidio volontario, accusa che a chiusura d'istruttoria diventer\u00e0 duplice omicidio volontario premeditato pluriaggravato. Le aggravanti sono infatti la crudelt\u00e0, i futili motivi e, per Pietro, anche il vincolo di parentela. Per la perizia psichiatrica, richiesta dal pubblico ministero Mario Giulio Schinaia, viene chiamato lo psichiatra, docente e scrittore veronese Vittorino Andreoli.\nIl responso del professore contempla la sanit\u00e0 mentale per tutti e tre gli imputati (Burato, non essendo ancora maggiorenne, verr\u00e0 giudicato dal tribunale dei minori che lo condanner\u00e0 a 13 anni) e quindi la piena capacit\u00e0 di intendere e di volere. Nello specifico caso di Maso, leader indiscusso oltre che figlio delle vittime, Andreoli parla di disturbo narcisistico della personalit\u00e0, specificando che \"non\" \u00e8 una forma di infermit\u00e0 mentale. Al processo, presso la Corte d'assise di Verona, il pubblico ministero chiede quindi il massimo della pena per Maso e poco meno di trent'anni per gli altri due. La sentenza viene emessa il 29 febbraio 1992, con la condanna di Pietro Maso a 30 anni e 2 mesi di reclusione; Cavazza e Carbognin sono condannati a 26 anni ciascuno. Nelle motivazioni vi \u00e8 il riconoscimento di un vizio parziale di mente.\nAd alimentare l'indignazione pubblica vi \u00e8 pure l'atteggiamento freddo e distaccato dei tre imputati al processo. Oltretutto, per diversi mesi, Maso pretende insistentemente la propria parte di eredit\u00e0; solo il sollecito del suo avvocato difensore, al fine di accrescere la possibilit\u00e0 di evitare l'ergastolo in primo grado, lo convincer\u00e0 a rinunciarvi ufficialmente.\nIn secondo grado, la Corte d'appello di Venezia conferma la sentenza del primo. La Corte di Cassazione conferma poi a propria volta. La condanna passa quindi in giudicato.\nLe conseguenze mediatiche.\nIl \"caso Maso\" \u00e8 all'origine di numerosi dibattiti in giornali e televisioni. L'ultimo caso di omicidio tanto efferato da avere un riscontro mediatico tanto forte era stato, fino a quel momento, il delitto compiuto dalla diciottenne vercellese Doretta Graneris, che nel 1975 - assieme al fidanzato - uccise padre, madre, nonni e fratellino. Dopo il caso Maso per avere un fatto di sangue che suscitasse tanto clamore si sarebbero dovuti aspettare dieci anni con il delitto di Novi Ligure, commesso dall'allora diciassettenne Erika (la quale tuttavia ha scontato meno della met\u00e0 degli anni che Maso ha trascorso in carcere).\nDopo la condanna.\nNel 1996 Maso scrive una lettera al vescovo di Vicenza Pietro Giacomo Nonis, affermando di sentirsi pentito e chiedendo il perdono a Dio. Lo stesso vescovo (che celebr\u00f2 le esequie dei coniugi Maso) si recher\u00e0 al carcere di Milano per parlare con il giovane e capire il perch\u00e9 del suo gesto.\nPietro Maso sconta la sua pena in regime di semilibert\u00e0 nel carcere di Opera, in provincia di Milano. In passato ha ottenuto alcuni permessi premio: il primo nell'autunno 2006 e il secondo, per Pasqua, dal 7 al 9 aprile 2007. Con l'indulto, il termine ufficiale della sua pena \u00e8 fissato al 2015 e non pi\u00f9 al 2018. Maso ha preso parte ai programmi rieducativi, studia e si \u00e8 riavvicinato alla fede. Ha anche partecipato a un corso teatrale di musical (tra cui una rappresentazione del celebre musical \"Jesus Christ Superstar\" dove interpretava un angelo).\nNell'intervista a \"La Repubblica\" del 5 febbraio 2007 Maso dichiara che molti ragazzi gli scrivono perch\u00e9 avrebbero voglia di fare quanto ha fatto lui, e che lui li invita a frenarsi e a cercare di ricucire i loro rapporti: \u00ab\"Non ho potuto salvare me stesso: almeno ci provo con gli altri\"\u00bb. Tuttavia, la scrittrice Cinzia Tani, esperta di storia sociale del delitto, afferma che \u00ab\"in carcere le sue preoccupazioni sono la cura della propria persona, dal profumo all'abbronzante, dalla ginnastica a prendere il sole. Non prova alcun rimorso. Riceve lettere da migliaia di fans\"\u00bb.\nIl 14 ottobre 2008, a Maso \u00e8 stata concessa la semilibert\u00e0 dai giudici della sorveglianza di Milano. Dal 22 ottobre 2008, lavora a Peschiera Borromeo in una ditta di assemblaggio computer e componentistica varia, uscendo alle 7:30 e dovendo rientrare in carcere entro le 22:30. Nel suo primo giorno di lavoro non \u00e8 mancata la folla di giornalisti e curiosi all'esterno della ditta. Un passante ha urlato: \"\u00abAmmazzatelo, quell'assassino\u00bb.\"\nLa fine della condanna era prevista per il 2018, ma venne in seguito anticipata al 2015. Il 13 aprile 2015 Pietro Maso \u00e8 stato rimesso in libert\u00e0 e presta servizio presso l'emittente cattolica Telepace, seguito dal direttore e padre spirituale Don Guido Todeschini. Nell'aprile 2013 \u00e8 uscito il libro scritto assieme alla giornalista Raffaella Regoli, intitolato \"Il male ero io\" (Mondadori), dove racconta il delitto, ma soprattutto il suo percorso che lui definisce di riscatto durante i ventidue anni passati in prigione.\nIl 21 gennaio 2016 la Procura di Verona ha iscritto Pietro Maso nel registro degli indagati con l'accusa di tentata estorsione. Le sorelle, da lui minacciate, vengono messe sotto scorta. Il 4 marzo seguente viene ricoverato in clinica psichiatrica per turbe mentali e dipendenza dalla cocaina..\nIl 16 aprile 2016 dal quotidiano Libero viene resa nota una lettera scritta da Pietro Maso a Manuel Foffo..\nIl 29 luglio 2020 il Messaggero anticipando la testata Oggi e citandola, rende noto che Pietro Maso prendeva il reddito di cittadinanza dal 2019..\nInfluenza nella cultura di massa.\nAl caso \u00e8 ispirato il film del 1994 di Luciano Manuzzi, \"I pavoni\".\nNell'ottobre del 2019 viene trasmesso il documentario dal titolo \"Pietro Maso - Io ho ucciso\" sul canale Nove, dove lo stesso Maso intervistato ha ripercorso i fatti di quella notte.\nIl nome di Pietro Maso \u00e8 citato da Claver Gold nel brano Minosse dell'album Infernvm; compare inoltre nel testo del brano No Game Freestyle di Fedez e Tha Supreme, uscito il 26 maggio 2021. Nel settembre 2021, Pietro Maso denunci\u00f2 Fedez per diffamazione, argomentando: \u00ab\u00c8 richiamata in maniera esplicita la drammatica vicenda personale e processuale che mi ha visto coinvolto - scrive Maso nella denuncia - e che, a distanza di anni e di un faticoso e doloroso percorso personale sono riuscito a superare\u00bb."}
{"id": "1140756", "revid": "114592080", "url": "https://it.wikipedia.org/wiki?curid=1140756", "title": "Tyskie", "text": "Tyskie \u00e8 una marca di birra della Polonia, prodotta a Tychy dall'azienda Kompania Piwowarska, del gruppo Asahi Group Holdings.\nAttualmente la Tyskie \u00e8 una delle pi\u00f9 note birre polacche e, secondo uno studio del 2004, copre circa il 14,7% del mercato interno.\nTipologie.\nLa tyskie \u00e8 prodotta oggi in due diverse varianti:\nStoria.\nIl primo birrificio fu fondato nel 1629 e da allora, si dice, produce costantemente la propria birra. Dal 1861, il birrificio divenne noto come il \"F\u00fcrstliche Brauerei in Tichau\" (la principesca fabbrica di birra di Tychy) e pass\u00f2 sotto la gestione di Hans von Hochberg dalla casa principesca tedesca (tedesco F\u00fcrsten) Casa di Pless. Tra il 1918 e il 1939, il birrificio si fuse con le societ\u00e0 concorrenti vicine, ma fin\u00ec sotto amministrazione provvisoria dello stato polacco a partire dal 1934 a causa di tasse non pagate. Durante la seconda guerra mondiale, il birrificio fu messo sotto la gestione delle autorit\u00e0 occupanti. Nel dicembre 2016 l'azienda \u00e8 stata acquistata da Asahi Group Holdings.\nMercato.\nTyskie \u00e8 uno dei marchi leader di birra in Polonia. Ha anche una grande distribuzione di esportazioni attraverso la sua societ\u00e0 madre SABMiller. Il principale marchio di esportazione \u00e8 Tyskie Gronie, una lager chiara al 5,0%.\nLe bottiglie Tyskie sono famose per la loro confezione bianca. L'etichetta raffigura una corona reale per commemorare il re di Polonia Giovanni III Sobieski, nato nel 1629, lo stesso anno in cui la famiglia von Promnitz stabil\u00ec il birrificio nella citt\u00e0 di Tychy. \nNel 2004, nel birrificio \u00e8 stato inaugurato il Tyskie Brewing Museum. Il Tyskie Brewing Museum rappresenta un importante \"punto di ancoraggio\" della European Route of Industrial Heritage in Polonia."}
{"id": "1140757", "revid": "2026698", "url": "https://it.wikipedia.org/wiki?curid=1140757", "title": "\u017dodzina", "text": "\u017dodzina (; ) \u00e8 una citt\u00e0 della Bielorussia, nella voblasc' di Minsk e nella provincia (\"ra\u00ebn\") di Smaljavi\u010dy, di cui \u00e8 il centro maggiore, ben pi\u00f9 popoloso del capoluogo stesso. La citt\u00e0 conta circa 61.000 abitanti.\nStoria.\n\u017dodzina \u00e8 una delle nuove citt\u00e0 bielorusse: la sua fondazione risale infatti al 1963 ed essa \u00e8 sede della fabbrica di automezzi BelAZ.\nGeografia fisica.\nLa citt\u00e0 si trova a circa 50 km (nord) da Minsk, e 15 (sud) da Barysa\u016d.\nCultura.\nNella citt\u00e0 ci sono 10 scuole, 2 licei, un istituto professionale ed il Politecnico di \u017dodzina. Tuttavia nel territorio non vi sono alte istituzioni scolastiche.\nInfrastrutture e trasporti.\n\u017dodzina si trova su un'importantissima arteria sia stradale che ferroviaria (la Minsk-Mosca), la quale collega, \"per esteso\", il nord-ovest dell'Europa con la Russia. Vi passa anche l'autostrada M1 (Br\u0117st-Baranavi\u010dy-Minsk-Barysa\u016d) e l'aeroporto Minsk-II (Shemetovo) dista circa 25\u00a0km. \nLe stazioni ferroviarie sono \u017dodzina e \u017dodzina Ju\u017enyj (sud).\nSport.\nCalcio.\nLa squadra principale della citt\u00e0 \u00e8 il Futbol'ny Klub Tarpeda \u017dodzina."}
{"id": "1140759", "revid": "5245", "url": "https://it.wikipedia.org/wiki?curid=1140759", "title": "Ithildin", "text": ""}
{"id": "1140762", "revid": "320578", "url": "https://it.wikipedia.org/wiki?curid=1140762", "title": "Zhodino", "text": ""}
{"id": "1140764", "revid": "320578", "url": "https://it.wikipedia.org/wiki?curid=1140764", "title": "Zhodzina", "text": ""}
{"id": "1140765", "revid": "1305887", "url": "https://it.wikipedia.org/wiki?curid=1140765", "title": "Tatuaggio (Prison Break)", "text": "Il tatuaggio del protagonista di \"Prison Break\", Michael Scofield, ha un'importanza prominente nello svolgersi della trama durante le prime due stagioni della serie. Michael (interpretato da Wentworth Miller) crea un elaborato piano di fuga dal penitenziario di Fox River per poter salvare suo fratello Lincoln Burrows (Dominic Purcell) dalla sedia elettrica. Per poter ricordare tutti i dati e i dettagli utili al piano, Michael crea un tatuaggio che nasconde la planimetria del carcere e altre informazioni utili al piano. Durante la produzione, ci sono volute tra le quattro e le cinque ore per applicare il tatuaggio sul corpo dell'attore.\nNella quinta stagione di Prison Break Michael possiede sulle mani e sui polsi dei nuovi tatuaggi, che non hanno nessun collegamento con il tatuaggio delle prime due stagioni, e serviranno per altri scopi.\nI disegni.\nIn totale, il protagonista crea 24 disegni degli elementi pi\u00f9 importanti per il suo piano di evasione che vanno a formare un unico tatuaggio che ricopre tutta la parte superiore del suo corpo. Le bozze dei 24 disegni verranno trovate, nella seconda stagione della serie, sul suo hard disk, recuperato dall'Agente Alexander Mahone (William Fichtner).\nNell'episodio \"Amore fraterno\", viene rivelata la genesi dell'idea: impossibilitato a mandare a memoria l'intera pianta delle condutture del carcere, Michael trova ispirazione casualmente, osservando le braccia interamente tatuate di una fattorina della pizza a domicilio. La cronologia dei tatuaggi (e del piano di fuga) \u00e8 ordinata secondo l'alfabeto greco, da Alpha a Omega.\nPrima stagione.\nI tatuaggi aiutano Michael a ricordare le varie parti del piano. I tatuaggi mostrati nella prima stagione gli permettono di costruire una via di fuga dalla sua cella alla stanza delle guardie fino all'infermeria, l'edificio pi\u00f9 vicino alle mura di cinta della prigione.\nDurante la prima stagione, vengono mostrati particolari tatuaggi che risultano importanti per l'evolversi della storia. Questi includono:\nAllen \u00e8 il tipo di chiave esagonale di cui Michael ha bisogno per svitare il bullone dal lavandino Schweitzer per creare un buco nel muro da cui partir\u00e0 la sua fuga. Per creare la chiave, ruba una grossa vite - n. di serie 11121147 - da una panchina del cortile del carcere, che poi limer\u00e0 sul pavimento della cella fino a farla diventare della stessa grandezza del puntino sulla \"i\" della parola \"Schweitzer\" del suo tatuaggio.\nPrima di svitare il lavandino della cella e creare il buco, Michael deve testare l'affidabilit\u00e0 del suo compagno di cella, Fernando Sucre. Il test consiste nel mostrargli un telefono cellulare (che si riveler\u00e0 essere una saponetta) e vedere se il suo compagno rivela alle guardie il segreto.\nLe parole \"Cute Poison\" sono il metodo con cui Michael Scofield codifica nel tatuaggio i componenti di un'equazione chimica utili al piano: Cu (rame metallico), PO (gruppo fosfato), SO (gruppo solfato). Questa reazione chimica vede reagire acido ortofosforico con solfato di rame, per produrre ortofosfato di rame e acido solforico, il quale andr\u00e0 a corrodere le tubature di ferro sotto un tombino nell'infermeria - 3Cu2SO4(aq) + 2H3PO4(aq) + 6H2O(l) \u2194 2Cu3PO4(aq) + 3H2SO4(aq) \u2022 2H2O(l) - e ci\u00f2 permetter\u00e0 ai fuggitivi di arrivare alla finestra che d\u00e0 sul muro di cinta della prigione.\nPrima della fuga, Michael deve capire quale strada prendere tra English, Fitz o Percy, una volta fuori dalla prigione. Cos\u00ec fa scattare l'allarme di tentata fuga e si reca sul tetto del penitenziario. In questo modo pu\u00f2 constatare che l'unica via d'uscita, cio\u00e8 quella che in caso di evasione non viene occupata dalla polizia, \u00e8 Fitz.\nMichael ricalca il viso di un demone dal suo braccio per poi proiettarlo su un muro al di l\u00e0 della sua cella. Seguendo la Legge di Hooke, Michael fa dei fori con uno sbattiuova su 9 punti del muro - corrispondenti alle corna, agli occhi, alla barba e ai denti del demone - per poterlo buttare gi\u00f9.\n\u00c8 il numero di telefono utilizzato da Michael per incastrare il boss Philly Falzone e permettere a John Abruzzi di recuperare la propria leadership nelle P.I.\nSotto questo disegno, tatuato sul braccio sinistro, Michael ha nascosto una pillola nera. La nasconde in un crocifisso datogli da Sucre che fa portare a Lincoln dal prete. Oltre alla pillola, Lincoln trover\u00e0 nel crocifisso un bigliettino su cui Michael ha scritto \"Eat 8:10\" (Mangia alle 8:10), cio\u00e8 50 minuti prima della fuga. La pillola causer\u00e0 in Lincoln un avvelenamento lieve e sar\u00e0 automaticamente trasportato in infermeria.\nSeconda stagione.\nDurante questa stagione, il tatuaggio viene mostrato meno. Diventa comunque una sorta di ossessione per l'Agente dell'FBI, Alexander Mahone, incaricato di rintracciare (ed eliminare) gli otto fuggitivi di Fox River. I tatuaggi mostrati nella seconda stagione indicano il piano di sparizione dagli Usa e i modi per raggiungere Panam\u00e1.\nIn realt\u00e0 la trascrizione giusta del tatuaggio \u00e8 \"R.I.P. E. Chance Woods\". Si riferisce al piano B che Michael avrebbe messo in atto se il piano originale, che includeva l'aereo di Abruzzi, fosse fallito. Nella tomba di E. Chance Woods, a Oswego, Illinois, Michael ha sotterrato vestiti, le chiavi di un'auto e dei passaporti falsi. Questo \u00e8 il primo tatuaggio che Mahone riesce a decifrare.\nLo scopo di Michael \u00e8 di ingannare le autorit\u00e0 facendo credere loro che Lincoln \u00e8 morto. Dopo aver lasciato acceso intenzionalmente il cellulare per farsi rintracciare dall'FBI, Michael percorre la Route 38 e si ferma al 12\u00ba miglio. Quindi sintonizza la radio sulla frequenza 103.7, che fa partire il timer di una bomba nascosta nella loro auto. Prima che la bomba scoppi, i due fratelli nascondono all'interno dei resti animali e spingono l'auto gi\u00f9 da un ponte.\nPer riuscire ad avere le coordinate per prendere l'aereo per il Messico, Michael deve consegnare al \u201ccoyote\u201d una scatola con della nitroglicerina come compenso. La scatola \u00e8 stata nascosta ai giardini botanici di Blandings prima della sua incarcerazione. Il fiore sul tatuaggio rappresenta una zona dei giardini, l'Apache Desert Ghost, dove si trova la nitroglicerina.\nLa parola Bolshoi Booze, letta sottosopra, \u00e8 in realt\u00e0 composta da numeri che permettono di localizzare, tramite GPS, la linea di confine tra Texas e New Mexico dove Michael ha appuntamento con il \u201ccoyote\u201d.\nQuesto tatuaggio serve a Michael come promemoria. Indica che la sua barca \u00e8 ormeggiata a Panam\u00e1. Il nome della barca \u00e8 Christina Rose (il nome di sua madre). Da qui la figura: \"Christ-in-a Rose\". Il numero 617 \u00e8 la combinazione per sbloccare il lucchetto usato per custodire la barca.\nTerza stagione.\nNella terza stagione - ambientata nel penitenziario di Sona, a Panama - non vi \u00e8 nessun collegamento con il piano di evasione delle prime due stagioni della serie e - di conseguenza - con il tatuaggio.\nDurante l'intera stagione Michael indossa abiti con le maniche lunghe che coprono interamente il disegno, che viene mostrato - simbolicamente - solo in un paio di scene.\nQuarta stagione.\nLa prima puntata della quarta stagione \u00e8 l'ultima in cui si possono vedere (in una breve inquadratura) i tatuaggi di Michael: al termine della medesima, infatti, prima di accettare la missione affidatagli da Don Self il protagonista chiede e ottiene che gli vengano rimossi chirurgicamente.\nQuinta stagione.\nNella quinta stagione Michael ha sulle mani e sui polsi dei nuovi tatuaggi. Questi sono stati applicati sulle sue mani da Sid al-Tunis, uno dei compagni di cella di Michael nel penitenziario di Ogygia. Questi tatuaggi non rappresentano pi\u00f9 una mappa come quelli vecchi, bens\u00ec hanno un altro significato. Sui palmi sono raffigurati due occhi, e vicino ad essi ci sono alcuni simboli che rappresentano frasi scritte in codice. Sulla parte superiore delle mani, invece, ci sono varie linee e punti, che se si congiungono le mani l'una vicina all'altra con i palmi rivolti verso l'interno, riproducono fedelmente i tratti del volto di Poseidone. Questo servir\u00e0 a Michael per poter accedere all'ufficio di Jacob Ness, protetto da un software di riconoscimento facciale, e per poter piazzare delle prove che lo incastrino.\nCreazione e applicazione.\nDisegnato da Tom Berg e realizzato dalla Tinsley Transfers, il tatuaggio delle prime stagioni viene mostrato soprattutto nella prima stagione. La parte tatuata sul torace di Michael contiene la planimetria dei sottopassaggi della prigione, mentre sulla schiena c'\u00e8 invece la vista dall'alto della zona. Sebbene consapevole che sarebbero stati usati degli effetti visivi per mostrare la mappa nella serie, Berg ha comunque disegnato i contorni e le linee per rendere tutto l'insieme pi\u00f9 vicino ad una mappa anche ad occhio nudo.\nTutto il tatuaggio \u00e8 fatto di varie parti che vengono applicate sul corpo dell'attore separatamente fino a formare il disegno unico. Una volta pulita la pelle con dell'alcool, vengono apposte delle decalcomanie. Queste vengono poi fermate sul corpo con una colla speciale e vengono disegnate a mano le parti mancanti. In totale l'operazione richiede dalle quattro alle cinque ore, senza considerare il tempo per rimuovere poi il tatuaggio (circa 45 minuti). Quando il tatuaggio non viene mostrato, l'attore indossa solitamente magliette con maniche lunghe. In quel caso, vengono apposte solo le parti utili per la storia o le parti che rischiano di essere mostrate (come i polsi)."}
{"id": "1140767", "revid": "486946", "url": "https://it.wikipedia.org/wiki?curid=1140767", "title": "Herpailurus yaguarondi", "text": ""}
{"id": "1140769", "revid": "486946", "url": "https://it.wikipedia.org/wiki?curid=1140769", "title": "Yaguarondi", "text": ""}
{"id": "1140771", "revid": "29244", "url": "https://it.wikipedia.org/wiki?curid=1140771", "title": "Chromodoris di Anna", "text": ""}
{"id": "1140772", "revid": "92719", "url": "https://it.wikipedia.org/wiki?curid=1140772", "title": "Lince comune", "text": ""}
{"id": "1140773", "revid": "339392", "url": "https://it.wikipedia.org/wiki?curid=1140773", "title": "Gatto dorato del Borneo", "text": ""}
{"id": "1140774", "revid": "767487", "url": "https://it.wikipedia.org/wiki?curid=1140774", "title": "Lucida Grande", "text": "Lucida Grande \u00e8 un carattere di tipo humanist senza grazie incluso nel sistema operativo macOS. Fa parte della famiglia Lucida creata da Charles Bigelow e Kris Holmes. \u00c8 stato usato nella gui di Mac OS X fino all'avvento di OS X Yosemite.\nAllo stesso modo del font Lucida Sans Unicode presente in Microsoft Windows, supporta i caratteri pi\u00f9 comunemente usati cos\u00ec come definiti nello standard 2.0 dell'Unicode.\nAlfabeti e Unicode supportati.\nLucida Grande contiene 2.826 glifi Unicode (2.245 caratteri) nella sua versione 5.0d8e1 (Revision 1.002), e copre i seguenti alfabeti:"}
{"id": "1140775", "revid": "92719", "url": "https://it.wikipedia.org/wiki?curid=1140775", "title": "Oncifelis guigna", "text": ""}
{"id": "1140776", "revid": "92719", "url": "https://it.wikipedia.org/wiki?curid=1140776", "title": "Oncifelis geoffroyi", "text": ""}
{"id": "1140778", "revid": "92719", "url": "https://it.wikipedia.org/wiki?curid=1140778", "title": "Gatto tigre", "text": ""}
{"id": "1140779", "revid": "47767", "url": "https://it.wikipedia.org/wiki?curid=1140779", "title": "Arabella", "text": "Origine e diffusione.\n\u00c8 un nome nato in Scozia in epoca medievale; appare per la prima volta, nella forma \"Orabilis\" (il cui uso \u00e8 attestato da allora fino all'epoca moderna), a met\u00e0 del XII secolo, quando \u00e8 portato da una figlia di Ness del Leuchars, madre di Saer de Quincy. Successivamente \u00e8 attestato in altre forme nelle \"canzoni di gesta\".\nL'etimologia \u00e8 incerta: alcune fonti lo riconducono al latino \"orabilis\", che vuol dire \"invocabile\", \"che ascolta le preghiere\" (e, in senso lato, \"che aiuta\", \"servizievole\"). Altre fonti, tuttavia, interpretano il suo ampio uso in Scozia come una variante di Annabel (con un cambiamento di consonante da \"n\" a \"r\" attestato anche in altri casi, come in quello del toponimo di Durham, precedentemente \"Dunholm\").\nIl nome Araminta potrebbe essere un suo derivato, frutto di una combinazione con Aminta.\nOnomastico.\nL'onomastico \u00e8 festeggiato il 1\u00ba novembre, per la ricorrenza di Ognissanti, in quanto nessuna santa porta questo nome che \u00e8 quindi adespota."}
{"id": "1140780", "revid": "92719", "url": "https://it.wikipedia.org/wiki?curid=1140780", "title": "Oncifelis colocolo", "text": ""}
{"id": "1140782", "revid": "1728", "url": "https://it.wikipedia.org/wiki?curid=1140782", "title": "Gatto delle pampas", "text": ""}
{"id": "1140785", "revid": "110157", "url": "https://it.wikipedia.org/wiki?curid=1140785", "title": "Chiesa di Santa Maria delle Grazie (Vicovaro)", "text": "La chiesa di Santa Maria delle Grazie \u00e8 stata costruita su ruderi romani nel XIII secolo ed \u00e8 sita a Vicovaro in provincia di Roma.\nFu poi restaurata nel XVI e nel XVII secolo per ottenere le forme attuali nel Settecento. Nel 1877 fu adibita a Sacrario dei Caduti e edificio di culto per il vicino cimitero.\nL'interno \u00e8 composto di un'unica navata con affreschi seicenteschi.\nSull'altare maggiore vi era una tavola raffigurante la \"Vergine delle Grazie\" (XV secolo), invece sul 1\u00b0 altare a destra vi \u00e8 una tela raffigurante \"San Francesco\"."}
{"id": "1140786", "revid": "92719", "url": "https://it.wikipedia.org/wiki?curid=1140786", "title": "Colocolo (zoologia)", "text": ""}
{"id": "1140788", "revid": "436907", "url": "https://it.wikipedia.org/wiki?curid=1140788", "title": "Lato &amp; Fabri Fibra", "text": "Lato &amp; Fabri Fibra \u00e8 il secondo EP del gruppo musicale italiano Uomini di Mare, pubblicato nel 2004 dalla Vibrarecords.\nDescrizione.\nRispetto all'album in studio \"Sindrome di fine millennio\" (1999), \"Lato &amp; Fabri Fibra\" si discosta notevolmente a livello stilistico. Inoltre \u00e8 il lavoro che chiude definitivamente il progetto Uomini di Mare."}
{"id": "1140790", "revid": "599013", "url": "https://it.wikipedia.org/wiki?curid=1140790", "title": "Abd al-Rahm\u0101n III", "text": ""}
{"id": "1140793", "revid": "130040", "url": "https://it.wikipedia.org/wiki?curid=1140793", "title": "Abd al-Rahman III ibn Muhammad", "text": ""}
{"id": "1140797", "revid": "128346", "url": "https://it.wikipedia.org/wiki?curid=1140797", "title": "Trafilazione", "text": ""}
{"id": "1140800", "revid": "916580", "url": "https://it.wikipedia.org/wiki?curid=1140800", "title": "Glossodoris coi", "text": ""}
{"id": "1140802", "revid": "28592", "url": "https://it.wikipedia.org/wiki?curid=1140802", "title": "Curve frattali", "text": ""}
{"id": "1140803", "revid": "320578", "url": "https://it.wikipedia.org/wiki?curid=1140803", "title": "Zodino", "text": ""}
{"id": "1140804", "revid": "1632387", "url": "https://it.wikipedia.org/wiki?curid=1140804", "title": "Impronta ecologica", "text": "L'impronta ecologica \u00e8 un indicatore complesso utilizzato per valutare il consumo umano di risorse naturali rispetto alla capacit\u00e0 della Terra di rigenerarle.\nStoria.\nIl concetto di impronta ecologica \u00e8 stato introdotto da Mathis Wackernagel e William Rees nel loro libro \"Our Ecological Footprint: Reducing Human Impact on the Earth\", pubblicato nel 1996. A partire dal 1999 il WWF aggiorna periodicamente il calcolo dell'impronta ecologica nel suo \"Living Planet Report\".\nNel 2003 Mathis Wackernagel e altri hanno fondato il \"Global Footprint Network\", che si propone di migliorare la misura dell'impronta ecologica e di conferirle un'importanza analoga a quella del prodotto interno lordo. Il Global Footprint Network collabora attualmente con 22 paesi - tra cui Australia, Brasile, Canada, Cina, Finlandia, Francia, Germania, Italia, Messico, Regno Unito, Russia, Sudafrica, Svizzera - e con agenzie governative, autorit\u00e0 locali, universit\u00e0, istituti di ricerca, societ\u00e0 di consulenza e associazioni. In Italia collaborano con il Global Footprint Network il Dipartimento di Scienze e Tecnologie Chimiche e dei Biosistemi dell'Universit\u00e0 di Siena, l'Istituto Ricerche Economico Sociali della Regione Piemonte, la societ\u00e0 di ricerca e consulenza Ambiente Italia Srl, la Rete Lilliput.\nIn Italia l'impronta ecologica viene calcolata non solo per l'intera nazione, ma anche su scala regionale e locale. Il Cras (Centro ricerche applicate per lo sviluppo sostenibile) ha calcolato l'impronta per le regioni Basilicata, Calabria, Campania, Liguria, Puglia, Sardegna, Sicilia e Toscana; l'Istituto Ricerche Interdisciplinari sulla Sostenibilit\u00e0, costituito dalle Universit\u00e0 di Torino e di Brescia, ha calcolato l'impronta ecologica per le province di Ancona, Ascoli Piceno, Cagliari, Forl\u00ec-Cesena, Pesaro Urbino, Siena e per il comune di Follonica. Anche la Provincia di Bologna ha pubblicato i calcoli relativi all'impronta del proprio territorio.\nSignificato.\nL'impronta ecologica misura l'area biologicamente produttiva di mare e di terra necessaria a rigenerare le risorse consumate da una popolazione umana e ad assorbire i rifiuti prodotti. Utilizzando l'impronta ecologica \u00e8 possibile stimare quanti \"pianeta Terra\" servirebbero per sostenere l'umanit\u00e0, qualora tutti vivessero secondo un determinato stile di vita.\nConfrontando l'impronta di un individuo (o regione, o stato) con la quantit\u00e0 di terra disponibile pro-capite (cio\u00e8 il rapporto tra superficie totale e popolazione mondiale) si pu\u00f2 capire se il livello di consumi del campione \u00e8 sostenibile o meno.\nPer calcolare l'impronta ecologica si mette in relazione la quantit\u00e0 di ogni bene consumato (es. grano, riso, mais, cereali, carni, frutta, verdura, radici e tuberi, legumi, idrocarburi, elettricit\u00e0, acqua.) con una costante di rendimento espressa in kg/ha (chilogrammi per ettaro). Il risultato \u00e8 una superficie espressa con l'unit\u00e0 di misura \"ettaro globale\".\nSi pu\u00f2 esprimere l'impronta ecologica anche da un punto di vista energetico, considerando l'emissione di diossido di carbonio espressa quantitativamente in tonnellate, e di conseguenza la quantit\u00e0 di terra forestata necessaria per assorbire le suddette tonnellate di CO2.\nL'importanza di questo indicatore complesso \u00e8 data dall'approccio, che ribalta l'impostazione di quelli che l'hanno preceduto. Se in passato ci si domandava quante persone potevano essere sostenibilmente insediate su un dato territorio, l'Impronta Ecologica si distingue perch\u00e9 si domanda quanto territorio \u00e8 necessario per sostenere quella data popolazione (secondo il suo determinato stile di vita e di consumo).\nIl principale vantaggio \u00e8 che ogni valore (energetico o di consumo di risorse) inserito nell'indicatore viene tradotto in termini di spazio, rendendo in maniera immediata pi\u00f9 universalmente comprensibile il consumo di risorse di una popolazione in base ai suoi consumi attuali.\nLo svantaggio \u00e8 che, in conseguenza di questi risultati intuitivamente pi\u00f9 comprensibili, si possono per\u00f2 generare incongruenze comunicative. Se ad esempio si dice che al passo dei consumi attuali sarebbe necessario un 20% di pianeta Terra in pi\u00f9 (vedi schede successive) molte persone penseranno ad un errore o ad una esagerazione, in quanto appare subito contraddittorio e insensato il sostenere di star consumando pi\u00f9 di quel che si ha gi\u00e0. A questa obiezione si dovrebbe rispondere che le porzioni di territorio in eccesso che si stanno consumando, corrispondono a territori \"avanzati\" o \"risparmiati\" dal passato. Ad esempio l'uso di idrocarburi corrisponde al consumo di risorse territoriali accumulate dal pianeta al tempo della scomparsa dei dinosauri. In altri termini: lo spazio della terra non andrebbe letto come una superficie unica, ma stratificata come una cipolla e lo spazio in pi\u00f9 corrisponde ad uno spazio/tempo che le generazioni di oggi starebbero intaccando attingendo dalle risorse ereditate dalle generazioni precedenti.\nModalit\u00e0 di calcolo.\nSi considera l'utilizzo di sei categorie principali di territorio:\nL'intera superficie delle terre emerse \u00e8 composta all'incirca da:\nLe diverse superfici vengono ridotte a una misura comune, attribuendo a ciascuna un peso proporzionale alla sua produttivit\u00e0 media mondiale; s'individua cos\u00ec l'area equivalente necessaria per produrre la quantit\u00e0 di biomassa usata da una data popolazione (mondiale, nazionale, regionale, locale), misurata in \"ettari globali\" (gha).\nL'impronta ecologica F viene calcolata con la formula:\nformula_1\ndove \"Ei\" \u00e8 l'impronta ecologica derivante dal consumo \"Ci\" del prodotto \"i\"-esimo e \"qi\", espresso in ettari/chilogrammo, \u00e8 il reciproco della produttivit\u00e0 media per il prodotto \"i\"-esimo.\nL'impronta ecologica \"pro capite\" f viene calcolata dividendo per la popolazione N residente nella regione considerata:\nformula_2\nCalcolo.\nIl calcolo dell'impronta ecologica pu\u00f2 essere effettuato individualmente con misurazioni dirette dei consumi personali o familiari, oppure pu\u00f2 essere applicato a comunit\u00e0 ampie di individui (nazioni, regioni, citt\u00e0) ricavando il consumo individuale medio partendo da dati statistici regionali o nazionali aggregati che vanno poi divisi per il numero di abitanti:\nIl passo successivo consiste nel calcolare la superficie \"pro capite\" necessaria per la produzione di ciascuno dei principali beni di consumo, dividendo il consumo medio annuale \"pro capite\" di quel bene (espresso in kg \"pro capite\") per la sua produttivit\u00e0, cio\u00e8 per la superficie di terreno necessaria a produrre quel bene (espressa in kg/ha):\nI dati riflettono non solo le superfici direttamente occupate dai consumi, ma anche il territorio usato per la loro produzione e mantenimento. Le abitazioni, ad esempio, comprendono il terreno su cui la casa \u00e8 stata costruita (inclusa una percentuale proporzionale di area urbana occupata dalle infrastrutture) il territorio necessario per produrre i materiali da costruzione e i territori per l'energia per il riscaldamento. Poich\u00e9 parecchi beni di consumo (ad esempio, il vestiario e l'arredamento) incorporano input diversi (es. tessuti, legno), \u00e8 necessario identificare gli input primari e calcolare la superficie necessaria alla produzione di ciascuno di essi: ad esempio per produrre un chilo di pane sono necessari 24\u00a0m\u00b2 di terreno agricolo per coltivare il grano e 31\u00a0m\u00b2 di terreno \"energetico\" per i concimi, i pesticidi, i macchinari usati per la coltivazione, la lavorazione ed il trasporto.\nL'impronta ecologica complessiva \u00e8 la somma di tutte le superfici necessarie per la produzione della totalit\u00e0 dei beni consumati da una persona. L'impronta dell'intera popolazione si ottiene moltiplicando l'impronta ecologica \"pro capite\" per la popolazione totale:\nDisponendo di una quantit\u00e0 sufficiente di dati, \u00e8 possibile calcolare con precisione l'impronta di gruppi di consumatori (ad esempio una citt\u00e0, una famiglia, tutte le persone appartenenti ad una specifica classe di reddito) e fare dei confronti da cui partire per discussioni, riflessioni critiche e stimoli al cambiamento del proprio stile di vita.\nBisogna sottolineare che il risultato ottenuto non \u00e8 qualcosa di statico, di immutabile, ma \u00e8 provvisorio e necessariamente approssimato, perch\u00e9 cerca di fotografare una realt\u00e0 in continuo mutamento.\nNell'esempio esposto si \u00e8 fatto un accenno di calcolo approssimato ed esemplificativo dell'impronta ecologica di una generica produzione agricola introducendo implicitamente due categorie strettamente specifiche: la categoria di consumo \"alimentare\" e la categoria territoriale \"agricola\". Queste sono solo due delle categorie a cui il modello matematico dell'impronta ecologica pu\u00f2 fare riferimento.\nLe \"categorie di consumo\" normalmente usate per il calcolo dell'impronta ecologica sono le seguenti:\nQueste classi possono essere ulteriormente scomposte: ad esempio, nella categoria \"alimenti\" possono essere separati i prodotti di origine vegetale ed animale; i trasporti possono essere suddivisi in trasporti pubblici e privati.\nLe \"categorie di territorio\" utilizzate nel calcolo dell'impronta ecologica sono cinque, a cui si aggiunge la superficie marina:\n\u00c8 necessario specificare, a questo punto, la definizione e l'ambito di alcune delle categorie territoriali appena elencate.\nPer quantificare la \"terra per l'energia\", \u00e8 possibile utilizzare due diversi metodi che, comunque, danno lo stesso risultato.\nUn primo modo \u00e8 quello di valutare la parte della biosfera necessaria ad assorbire la CO2 emessa bruciando i combustibili fossili. Questo ragionamento si basa sulla necessit\u00e0 di contrastare l'accumulo di CO2 in atmosfera per scongiurare mutamenti climatici. Con questo metodo si evidenzia il fatto che se si volessero piantare altre foreste per trattenere tutta la CO2 prodotta dalle attivit\u00e0 umane, la terra disponibile sul pianeta non sarebbe sufficiente. La creazione di serbatoi di carbonio mediante azioni di riforestazione, proposta portata avanti da molti paesi che non vogliono ridurre le proprie emissioni, non sarebbe quindi una soluzione sufficiente, n\u00e9 in senso retroattivo n\u00e9 in senso preventivo.\nUn secondo metodo consiste nel calcolare l'area necessaria per ottenere vegetali (biomasse) da cui ricavare combustibile, in sostituzione di quello fossile. Con questo approccio si vuole soddisfare uno dei principali requisiti della sostenibilit\u00e0: la sostituzione dei combustibili fossili con una fonte rinnovabile. Anche in questo caso la terra per l'energia non corrisponde a superfici reali ma semmai a \"territori fantasma\", come sono stati definiti da alcuni studiosi, vale a dire quei territori occupati, milioni di anni fa, da foreste e paludi che hanno dato origine ai combustibili fossili.\nTutte queste considerazioni valgono per le fonti di energia da combustibili fossili che attualmente sono quelle pi\u00f9 utilizzate; per altre fonti energetiche devono essere utilizzati approcci differenti. Per quanto riguarda per esempio l'energia idroelettrica, la terra per l'energia corrisponde al territorio allagato a monte delle dighe ed all'area occupata dagli elettrodotti ad alta tensione.\nLe \"aree edificate\" sono quelle che ospitano gli insediamenti umani e le strade, e si estendono approssimativamente nel mondo per 0,1 ettari \"pro capite\". Poich\u00e9 la maggior parte degli insediamenti umani sono situati nelle aree pi\u00f9 fertili del mondo, i terreni edificati comportano spesso la perdita irrevocabile di quelle che prima erano zone agricole (per questo nel calcolo si utilizza lo stesso fattore di equivalenza delle aree agricole).\nLe \"aree marine\" ricoprono miliardi di ettari del pianeta, poco pi\u00f9 di 6 ettari per persona. La disponibilit\u00e0 \"pro capite\" per la produzione ecologica marina \u00e8 di circa 0,14 ettari globali. Si noti che \u00e8 ragionevole misurare l'attivit\u00e0 ecologica del mare in funzione della sua area e non del suo volume, come si potrebbe invece immaginare: \u00e8 infatti la superficie che ne determina la produttivit\u00e0, poich\u00e9 sia l'accumulo di energia solare che gli scambi di gas con l'atmosfera sono ad essa proporzionali.\nRitornando alla procedura di implementazione del calcolo, per poter essere confrontabili tra loro, le impronte ecologiche, provenienti da categorie diverse, vanno trasformate in \"unit\u00e0 equivalenti\" o \"ettari globali\" (\"global hectar\"), che rappresentano un ettaro di spazio produttivo con produttivit\u00e0 pari a quella media mondiale: si tiene conto delle produttivit\u00e0 di quel tipo di terreno moltiplicando il valore grezzo dell'impronta per un fattore di equivalenza. Ad esempio, un fattore pari a 1,5 per un determinato tipo di terreno indica che la proporzione tra la produttivit\u00e0 locale di quel tipo di terreno e la produttivit\u00e0 mondiale \u00e8 1,5:1, da cui si deduce che la produttivit\u00e0 locale \u00e8 pi\u00f9 alta del 50%: per esempio un terreno per l'energia assorbe il 50% di anidride carbonica in pi\u00f9.\nL'utilizzo delle unit\u00e0 equivalenti, come unit\u00e0 di misura dell'impronta ecologica, \u00e8 una recente introduzione perch\u00e9 inizialmente i calcoli venivano effettuati semplicemente in ettari: in alcuni testi sull'impronta vengono ancora riportati i dati in ettari.\nRisultati.\nDa alcuni studi effettuati su una scala mondiale e su alcuni paesi emerge che l'impronta mondiale \u00e8 maggiore della capacit\u00e0 bioproduttiva mondiale. Secondo Mathis Wackernagel, nel 1961 l'umanit\u00e0 usava il 70% della capacit\u00e0 globale della biosfera, ma nel 1999 era arrivata al 120%.\nCi\u00f2 significa che stiamo consumando le risorse pi\u00f9 velocemente di quanto potremmo, cio\u00e8 che stiamo intaccando il capitale naturale e che nel futuro potremo disporre di meno materie prime per i nostri consumi.\nRelativamente ad alcuni stati, i dati sono i seguenti. Per ogni paese \u00e8 riportata l'impronta \"pro capite\". Il dato va raffrontato con la biocapacit\u00e0 media mondiale che \u00e8 di 1,78 ettari \"pro capite\".\nI risultati dell'impronta ecologica sono usati dalla Global Footprint Network per il calcolo dell'Earth Overshoot Day, ossia il \"giorno del superamento\", che indica la data dell'anno che corrisponde, ipoteticamente, al giorno in cui l'uomo consuma la biocapacit\u00e0 annuale del pianeta. La biocapacit\u00e0 terrestre non \u00e8 sufficiente per i consumi umani dal 1970 .\nLimiti.\nL'impronta ecologica ha parecchi limiti, riconosciuti dagli stessi autori. In primo luogo riduce tutti i valori ad una sola unit\u00e0 di misura, la superficie terrestre. Ci\u00f2 distorce la rappresentazione di problemi complessi e multidimensionali.\n\u00c8 vero che oggigiorno si ragiona sempre di pi\u00f9 in termini di emissioni di CO2, ma nel calcolo dell'impronta ecologica pare che ci si riferisca solo a questo per quanto riguarda l'aspetto energetico. Si parla quindi di impronta carbonica (o di carbonio) (vedi anche \"carbon footprint\"), indicatore che misura proprio l'impatto creato dalle attivit\u00e0 umane sull'ambiente in base alla quantit\u00e0 di gas ad effetto serra immessa nell'aria, misurata in unit\u00e0 di diossido di carbonio equivalente. Infatti vengono tralasciati per esempio le scorie radioattive nell'ambito dell'energia nucleare o l'approvvigionamento che deriva dalle fonti non rinnovabili; vi sono inoltre problemi di stima del rendimento. Anche per quanto riguarda l'inquinamento esso viene considerato solo dal punto di vista di emissioni di CO2.\nDa ci\u00f2 deriva che:\nL'impronta ecologica locale.\nUn ecosistema \u00e8 formato da tutti gli esseri viventi e dai fattori non viventi (aria, acqua, suolo) presenti in un certo ambiente: la sua \"capacit\u00e0 di carico\" indica la massima popolazione di una determinata specie animale o vegetale sopportabile senza che sia compromessa la produttivit\u00e0. Si esprime come numero di individui per ettaro e dipende dal modo in cui tale specie usa la capacit\u00e0 dell'ecosistema di produrre cibo assorbire i rifiuti prodotti, offrire altre risorse abitative.\nNel caso dell'uomo tale concetto perde molta della sua significativit\u00e0, sia perch\u00e9 i consumi umani non sono determinati esclusivamente dalla biologia, sia perch\u00e9 le forme d'uso delle risorse variano enormemente da luogo a luogo e nel tempo, con lo sviluppo della tecnologia ed il mutare dei bisogni; inoltre con il commercio l'uomo attinge alla produttivit\u00e0 di ecosistemi lontani.\nNelle relazioni ambientali possiamo trovare dati da cui si elaborano le statistiche che vengono interpretate e riassunte negli indicatori, che ci danno una fotografia immediata di una porzione di realt\u00e0. Pi\u00f9 indicatori possono contribuire all'elaborazione di un indice, ad esempio l'ISU (indice di sviluppo umano) utilizzato per paragonare tra loro i diversi paesi per mezzo di tre variabili: speranza di vita, tasso di scolarit\u00e0 e ricchezza (PIL reale). Gli indicatori possono aiutarci a valutare la sostenibilit\u00e0 della vita in uno Stato, una regione o una citt\u00e0; interpretano lo stato dell'ambiente e le pressioni delle attivit\u00e0 umane e permettono la rappresentazione sintetica dei problemi indagati, senza perderne il contenuto informativo. Possiedono dunque un valore non solo analitico ma anche sinottico: raccolgono informazioni finalizzate a permettere una valutazione, proprio come la temperatura corporea \u00e8 un indicatore dello stato di salute dell'organismo umano. Dovrebbero essere semplici, credibili, sintetici. Ogni perturbazione dell'uomo sull'ambiente determina una risposta con cambiamento dello stato iniziale, per questo motivo gli indicatori possono far riferimento a:\nL'impronta ecologica \u00e8 un buon indicatore di pressione ambientale: risponde infatti alla domanda \"Quanto pesiamo sull'ambiente?\". Il \"Living Planet Index\" cerca invece di stimare la qualit\u00e0 dell'ambiente, contando gli ecosistemi non degradati a livello mondiale e risponde al quesito \"Quanta natura ci rimane?\". La necessit\u00e0 di usare questi indicatori \"alternativi\" si trova gi\u00e0 nell'Agenda 21 e nasce dalla volont\u00e0 di affiancare le contabilit\u00e0 ambientali a quelle economiche.\nRicordiamo che gli indicatori rappresentano un modello empirico di realt\u00e0, non la realt\u00e0 stessa.\nIl concetto d'impronta ecologica inverte i termini del problema e valuta la superficie di ecosistemi produttivi necessaria per sostenere i consumi di un individuo o di un gruppo di individui. I consumi umani comportano l'utilizzo di territori che vengono sottratti alla natura: aree edificate per insediamenti umani, impianti ed infrastrutture, territori per l'estrazione di materie prime e la produzione di energia, spazi necessari per lo smaltimento degli scarti generati durante i cicli di produzione e consumo. Sommando i territori richiesti da ogni tipo di consumo e di scarto di una popolazione definita, otteniamo una superficie che rappresenta l'impronta ecologica di quella popolazione, indipendentemente da dove tali territori sono situati.\nA fini esplicativi si immagini una citt\u00e0 racchiusa da una cupola trasparente che lasci entrare la luce solare, ma che impedisca ogni scambio di materia con l'esterno: la sopravvivenza delle persone che vivono nella cupola dipende da ci\u00f2 che \u00e8 contenuto all'interno. Immaginiamo di poter allargare la cupola fino ad avere un territorio sufficiente per mantenere tutti gli abitanti della citt\u00e0 sostenendone i consumi ed assorbendone i rifiuti. Quanto dovr\u00e0 essere grande la cupola? La risposta a questa domanda si ha calcolando l'impronta ecologica.\nImpronta ecologica italiana.\nSecondo il \"Living Planet Report\" 2002, curato dal WWF Internazionale in base ai dati di \"Redefining Progress\" sull'impronta ecologica e dell'UNEP World Conservation Monitoring Centre sulla biodiversit\u00e0, l'italiano medio ha un'impronta ecologica 3,84 unit\u00e0 equivalenti (3,57 unit\u00e0 equivalenti di ecosistemi produttivi terrestri e 0,27 unit\u00e0 equivalenti di ecosistemi produttivi marini).\nUn quadrato di 196 metri di lato, fatto per il 7,03% da mare, per il 7,81% da foreste, per il 21% da terreni agricoli, per il 4,68% da pascoli, per il 1,82% da superfici edificate (citt\u00e0, strade, infrastrutture), e per ben il 57,5% da aree per l'assorbimento dell'anidride carbonica.\nIl nostro paese possiede una capacit\u00e0 biologica di 1,18 unit\u00e0 di superficie a persona ed \u00e8 quindi pesantemente in deficit di 2,66 unit\u00e0 di superficie: ci vorrebbero 3 Italie per soddisfare i consumi italiani.\nI dati del Living Planet Report 2002 sono diversi da quelli del precedente rapporto, che per esempio assegnava all'Italia un'impronta di 5,51 unit\u00e0. Questo perch\u00e9 il metodo di calcolo \u00e8 in continua evoluzione e sono stati rivisti, alla luce di recenti pubblicazioni della FAO, i dati sulla produttivit\u00e0 media di pascoli e foreste, che \u00e8 risultata pi\u00f9 bassa di quanto supposto in precedenza.\nIl primo calcolo dell'impronta dell'Italia risale al 1996, in occasione della pubblicazione del libro di Wackernagel e Rees: risultava di 3,11 ettari, non essendo ancora utilizzato il metodo di conversione in ettari globali.\nNel corso di questi anni la metodologia di calcolo \u00e8 stata continuamente aggiornata per affinare sempre di pi\u00f9 le capacit\u00e0 del sistema. Per questo molte pubblicazioni non aggiornate possono riportare ancora dati vecchi e, visto il \"trend\" nazionale degli ultimi anni, questi dati possono risultare meno deprimenti ed allarmanti di quanto non sia in realt\u00e0 la situazione attuale del Paese.\nImpronta ecologica urbana.\nMolte citt\u00e0 hanno gi\u00e0 provato a calcolare la propria impronta ecologica e a tale proposito in Italia sono stati sperimentati quattro metodi di calcolo:\nPer il calcolo a livello locale spesso i dati relativi a commercio e consumi non sono facilmente reperibili. Tuttavia le impronte di una popolazione regionale o municipale possono essere estratte dall'impronta nazionale confrontando quanto i modelli di consumo nella regione o nel comune differiscano dalla media nazionale. Questa valutazione indiretta \u00e8 pi\u00f9 semplice e conduce a risultati pi\u00f9 precisi che una stima basata su un insieme limitato di dati locali, perch\u00e9 le statistiche nazionali sono pi\u00f9 facilmente disponibili e pi\u00f9 complete. La maggior parte delle citt\u00e0 raccoglie dati sufficienti sull'uso dell'automobile, sulle abitazioni, sul consumo energetico, le entrate o i costi della vita nella propria area, il che permette un confronto tra i modelli di consumo nazionale e locale. A livello comunale \u00e8 possibile per le aree edificabili disporre direttamente di dati da trasformare in ettari di terreno \"pro capite\" . D'altra parte, disponendo di una stima dell'impronta nazionale, non risulta strettamente necessario eseguire un calcolo di tutti i fattori che intervengono nella definizione dell'impronta, ad esempio per i materiali utilizzati per la costruzione di abitazioni si pu\u00f2 usare il dato nazionale.\nInoltre il confronto dei dati disponibili delle realt\u00e0 urbane sul territorio italiano mostra una sostanziale uniformit\u00e0 delle categorie funzionali al calcolo dell'Impronta Ecologica sulla base del numero di abitanti, a prescindere, quindi dalla collocazione geografica (Settentrione, Centro, Meridione). Ci\u00f2 \u00e8 dovuto al fatto che quasi sempre citt\u00e0 con numero di abitanti paragonabile hanno caratteristiche di struttura economica e territoriale molto simili: dai dati ISTAT risulta comune, infatti, che due citt\u00e0 entrambe di circa 70000 abitanti (ad es.) entrambe capoluogo di provincia abbiano lo stesso apparato terziario e di servizi e paragonabili risultino il volume dei commerci e le produzioni delle realt\u00e0 agricole e/o industriali insistenti sul territorio comunale.\nPertanto un esempio di calcolo dell'impronta ecologica locale abbastanza accurato, (sebbene non specifico di una particolare realt\u00e0 cittadina), pu\u00f2 essere condotto considerando un generico centro urbano italiano con una popolazione compresa impostato sui valori di categoria di consumo e territoriali paragonabili (quando non coincidenti) in tutti i centri urbani con tale caratteristica.\nMetodo di calcolo comparativo tra dati nazionali e locali.\nIl punto di partenza che si adotta per la misurazione \u00e8 il calcolo dell'impronta nazionale pubblicato dal Living Planet Report con dati del 1996 ed aggiornamenti disaggregato nelle principali categorie di consumo che sono collegate e contestualizzate nelle diverse categorie territoriali dell'impronta, precedentemente elencate e descritte.\nA partire dai dati nazionali si individuano i fattori di correzione da applicare ai dati statistici per la realt\u00e0 locale in esame (ndr: citt\u00e0 con 60000-100000 abitanti), per i consumi si \u00e8 fatto riferimento a dati ISTAT regionali e si \u00e8 calcolato il rapporto fra consumi locali e consumi nazionali. Quando possibile, si effettuata una stima diretta dell'impronta (ad esempio nel caso del consumo di suolo a causa dell'edificazione attraverso gli archivi catastali e GIS regionali o attraverso mappature e studi della Protezione Civile).\nSi analizzano quindi le relazioni intercorrenti tra le categorie di consumo e le categorie territoriali.\nIl calcolo dell'impronta dovuta al consumo di alimenti si effettua a partire dal dato medio nazionale dell'impronta aggiornato in funzione dei dati e dei parametri del Living Planet Report del 2000 incrociati, a loro volta, con i dati ISTAT sui \"consumi alimentari delle famiglie divisi per categoria di consumo\" su base regionale/ nazionale.\nPer avere un dato omogeneo si uniformano le unit\u00e0 di misura trasformando tutto in kcal \"pro capite\"/anno. Si calcola, quindi, l'impronta urbana locale a partire dall'impronta italiana in ha \"pro capite\"/anno moltiplicata per il rapporto fra le kcal/proc/anno consumate in ambito regionale e kcal totali consumate in Italia.\nIl territorio energetico connesso al consumo di alimenti \u00e8 comprensivo di tutti gli \"input\" energetici materiali, indipendentemente dalla natura vegetale o animale dell'alimento.\nIl calcolo ha richiesto prima di tutto di stimare il totale di territorio agricolo. Allo scopo si applicata la stessa logica usata per l'energia. Il passo successivo \u00e8 consistito nello scorporare il dato relativo agli alimenti vegetali ed animali.\nIl calcolo si effettua valutando, in kcal procap/anno, il consumo di alimenti animali (in termini nazionali e regionali) ed eseguendo una proporzione rispetto all'impronta nazionale.\nIl calcolo si effettua valutando, in kcal procap/anno, il consumo di alimenti totali (in termini nazionali e regionali) ed eseguendo una proporzione rispetto all'impronta nazionale (ha procap/anno).\nIl calcolo \u00e8 stato effettuato valutando, in kcal/procap/anno, il consumo di pesce ed eseguendo una proporzione in funzione della popolazione e del reddito \"pro capite\" locale rispetto all'impronta nazionale (ha procap/anno).\nSi utilizza direttamente il dato medio nazionale che comprende i consumi connessi sia alla costruzione e manutenzione che all'uso delle abitazioni. \u00c8 difficile di solito riuscire ad effettuare proporzionamenti del dato nazionale al dato locale per via della difficolt\u00e0 di reperimento dei dati a livello comunale o regionale. Sar\u00e0 possibile, per\u00f2, affinare il calcolo con indagini sulle tipologie edilizie ed il patrimonio abitativo.\nSi utilizza il dato nazionale in quanto si ipotizza che materiali e tecniche costruttive non presentino differenze significative.\nIl dato deriva direttamente dal calcolo della superficie edificata disponibile per il comune (catasto, dati sulla destinazione d'uso del territorio rapporto sullo stato ambientale del comune, osservatorio sull'abusivismo, dati di monitoraggio Protezione Civile, etc.).\nIl calcolo \u00e8 stato effettuato utilizzando i dati sui consumi delle famiglie e facendo la proporzione fra dato nazionale e dato locale. Una ottimizzazione pu\u00f2 essere effettuata considerando le statistiche ISTAT sugli spostamenti delle persone per motivi di studio e lavoro.\nTali dati, disponibile anche a livello comunale, sono disaggregati per tipologia di mezzo utilizzato e per tempi di spostamento. Da essi \u00e8 possibile dedurre il chilometraggio medio degli spostamenti con i diversi mezzi e, quindi, i consumi medi di carburante.\nInoltre, avendo a disposizione una cartografia aggiornata, sar\u00e0 possibile effettuare una stima diretta della superficie edificata impegnata per i trasporti.\nIl dato \u00e8 derivato dalla proporzionalit\u00e0 fra dato locale e nazionale: dati ISTAT sui \"consumi alimentari delle famiglie divisi per categoria di servizi e consumi non alimentari\" su base regionale/ nazionale. Dai dati estratti si hanno informazioni sui seguenti beni di consumo: \nSi effettua la proporzione rispetto ai consumi nazionali come prima visto per il calcolo dell'indicatore derivante dalla relazione tra la categoria di consumo \"alimenti\" e la categoria di territorio \"territorio per energia\".\nMetodo di calcolo elaborato da M. Wackernagel e W. E. Rees.\nIl calcolo si effettua utilizzando l'approccio \"per componenti\" inserendo i dati locali nel foglio di calcolo elaborato da Wackernagel - Rees nella versione pi\u00f9 aggiornata in cui l'impronta ecologica \u00e8 espressa in unit\u00e0 di superficie \"pro capite\". Il problema pi\u00f9 rilevante \u00e8 che la stima dei consumi cambia significativamente in funzione dell'entit\u00e0 delle comunit\u00e0 a cui il calcolo si riferisce. Per alcune voci che partecipano in maniera rilevante alla formazione dell'impronta \u00e8 possibile far riferimento a dati complessivi da ripartire in quota \"pro capite\". Ci\u00f2 riguarda principalmente i consumi energetici che sono deducibili direttamente dai dati ENEL a livello locale. Diversa \u00e8 la situazione per gli alimenti e gli altri beni. Per questi consumi difficilmente si dispone di statistiche specifiche a livello comunale. Bisogna quindi operare proporzionamenti e deduzioni che cerchino di ricondurre i dati alle forme necessarie per il calcolo: ad esempio per i consumi alimentari, una delle voci fondamentali per una corretta stima dell'impronta, \u00e8 necessario riferirsi a quantit\u00e0 in peso. Un primo riferimento \u00e8 costituito dai dati ISTAT aggiornati sui consumi medi delle famiglie che riportano le spese mensili per regione accorpate in macrocategorie. Per effettuare un calcolo pi\u00f9 accurato si pu\u00f2 rendere necessaria una disaggregazione di tali dati ipotizzando una distribuzione media, all'interno di ogni categoria, analoga a quella media delle regioni limitrofe per cui sono disponibili dati ISTAT riferiti a categorie pi\u00f9 disaggregate. Il calcolo si effettua per ogni categoria facendo la proporzione tra consumi regionali, per esempio per \"pane e cereali\" si calcola un coefficiente di proporzionalit\u00e0 C:\nSi calcolano poi le categorie di dettaglio (Pane, grissini e crackers, Biscotti, Pasta e riso, Pasticceria e dolciumi) moltiplicando il valore regionale per il coefficiente C. Il calcolo viene ripetuto per ognuna delle categorie disponibili. In tal modo \u00e8 possibile ricavare i valori pi\u00f9 dettagliati per le diverse categorie di consumo riferiti alla regione, si ipotizza che i consumi urbani siano simili. Si sono poi riportati i dati riferiti alle famiglie ai valori \"procapite\" dividendo per il numero medio di componenti il nucleo familiare desunto dai dati forniti dall'anagrafe. Moltiplicando i valori medi mensili \"pro capite\" per i 12 mesi dell'anno si sono, infine, ottenuti i valori medi annuali \"pro capite\" per ogni categoria di consumo. La parte pi\u00f9 delicata del calcolo \u00e8 quella di riportare i dati del consumo mensile medio \"pro capite\" (disponibili in Euro) a valori quantitativi, in apposite unit\u00e0 di misura (variabili per le diverse categorie), si sono utilizzati i prezzi al consumo per le categorie di beni considerate forniti dal comune, facendo la media dei prezzi dei diversi prodotti rappresentativi per la categoria: il consumo medio in kg \"pro capite\" si ricava dividendo il consumo medio \"pro capite\" in euro per il prezzo medio del paniere considerato (in euro/kg o altra unit\u00e0 di riferimento). Per ottenere il dato relativo all'impronta ecologica di ogni categoria di consumo si utilizzano le ultime matrici di calcolo fornite da Wackernagel dalle quali sono stati estratti i coefficienti moltiplicativi che servono per la valutazione dell'impronta ecologica in tutte le sue componenti, ad esempio, per il calcolo della superficie agricola necessaria per il consumo di pane, grissini, cracker, ecc. procedendo in questo modo:\ndove ki \u00e8 il coefficiente di calcolo fornito da Wackernagel e rappresenta, in\u00a0m\u00b2, l'impronta ecologica associabile al consumo di 1\u00a0kg di pane, grissini e \"crackers\". Per le categorie non alimentari essendo difficile rapportare il dato economico disponibile al dato quantitativo richiesto dalla matrice fornita da Wackernagel si pu\u00f2 utilizzare direttamente parametri \"monetari\", in dollari, considerando un valore medio del cambio dollaro/euro di riferimento e quindi attualizzare il dato con il calcolo dell'inflazione cumulata negli anno di riferimento ad oggi (ndr: il riferimento temporale del parametro cambio dollaro/euro \u00e8 utile per generalizzare il calcolo e renderlo reiterabile nel tempo senza apportare cambiamenti nei parametri del modello). Analogamente si procede per i trasporti, utilizzando i dati alla spesa relativa a trasporti pubblici forniti dalle aziende di trasporto municipalizzate o operanti comunque sul territorio, per l'energia utilizzano i dati elaborati forniti dall'ENEL e da altri affluenti energetici (centrali termoelettriche o altro) presenti sul territorio e connessi alla locale rete di distribuzione. In questo computo possono essere compresi anche le eventuali royalties derivanti da sfruttamenti energetici nel territorio.\nUna citt\u00e0 di medie dimensioni con una popolazione compresa tra i 60000 e i 100000 abitanti e con un numero medio di famiglie che va dai 30000 ai 50000, presenta una Impronta Ecologica secondo il calcolo effettuato con il primo modello descritto risulta ben 6.0 - 6.5 unit\u00e0 equivalenti per abitante, che salgono in media a 7.0 se consideriamo un contributo del 12% per la tutela della biodiversit\u00e0 (parametro, questo, derivante dal calcolo globale - nazionale dell'Impronta Ecologica e non computabile in modo specifico nel contesto locale del quale per\u00f2 \u00e8 necessario tener conto, ndr): l'impronta \"pro capite\" urbana superava quella nazionale, come ci si pu\u00f2 rendere conto confrontando i consumi come si evidenzia dalle tabelle ISTAT inserite precedentemente a titolo di esempio. \nIl valore ottenuto con il calcolo applicativo del secondo modello descritto oscilla tra 4.0 e 5.5 unit\u00e0 che salgono a 6.2 con il contributo per la biodiversit\u00e0: la diminuzione del valore non deve far pensare ad un netto miglioramento, in quanto il nuovo dato va confrontato con quello pi\u00f9 recente dell'impronta dell'Italia (3.84 unit\u00e0).\nLa realt\u00e0 urbana considerata consuma il patrimonio naturale con ritmo decisamente superiore alla disponibilit\u00e0 media dei centri urbani con le stesse caratteristiche che, a livello nazionale, \u00e8 rappresentato da soli 1.18 ettari globali per abitante ed a livello mondiale da 1.9 ettari globali. Il calcolo effettuato fornisce un valore che, anche se approssimato, \u00e8 in linea con i risultati ottenuti per altre realt\u00e0 italiane specifiche, in particolare con quelli della Provincia di Bologna e di realt\u00e0 urbane quali quella Cosenza e Pavia: in tutti questi i casi i consumi sono maggiori dei consumi nazionali e l'impronta \u00e8, di conseguenza, maggiore.\nSe tutte le persone al mondo vivessero con gli stili di vita del cittadino urbano italiano medio, avremmo bisogno di almeno altri 3 pianeti e mezzo.\nCirca met\u00e0 dell'impronta \u00e8 da imputare al consumo di terra per l'energia cio\u00e8 quella superficie che serve per assorbire l'anidride carbonica legata al ciclo di produzione e consumo dei singoli beni: questa parte dell'impronta \u00e8 notevolmente aumentata con un fattore moltiplicativo di circa 1.7 nel giro di circa sei-sette anni a causa soprattutto dell'inquinamento veicolare e da riscaldamento.\nIn questo stesso arco temporale (anche se il tendenziale \u00e8 ben pi\u00f9 antico), i consumi energetici urbani sono in crescita nonostante le citt\u00e0 italiane registrino una diminuzione della popolazione. \nPer quanto riguarda l'elettricit\u00e0, il consumo globale medio per la tipologia di centri urbani considerati \u00e8 stato, secondo i dati ENEL, di circa 300000\u00a0MWh quota questa sostanzialmente invariato nell'ultimo decennio con una variazione di consumo per abitante \u00e8 passato da 3500 kWh a 3800 kWh con un tasso di crescita su base quinquennale dello 1.4% circa.\nNello stesso periodo il consumo di gas metano ha avuto un aumento di circa 1.3 % annuo, con un consumo stimabile intorno a 80 - 82 milioni di sm3; per una disponibilit\u00e0 di circa per abitante.\nSe consideriamo la quantit\u00e0 di carbonio immessa nell'atmosfera da ogni cittadino in conseguenza di questi consumi energetici otteniamo un valore di carbonio equivalente (Ceq) per abitante di 580 \u2013 all'anno per l'energia elettrica e di 650 - 690 per quella termica, un totale di ben 1.2 - 1.7 tonnellate di carbonio cio\u00e8 4.5 - 5.2 tonnellate di anidride carbonica.\nL'Impronta Ecologica calcolata nello studio esposto e relativo ad una area urbana con caratteristiche medie vicine a quelle della realt\u00e0 urbana italiana presa in esame ha, come si \u00e8 dimostrato, un peso sull'ambiente molto alto e di gran lunga superiore a quello medio nazionale e quindi difficilmente sostenibile se non a scapito di un radicale depauperamento di risorse energetiche interne ed esterne al contesto comunale e regionale con conseguente aumento del costo delle risorse immesse che provoca l'inevitabile aumento del costo della vita. \u00c8 forse questo il pi\u00f9 efficace indice di Impronta Ecologica immediatamente ponderabile soprattutto a livello individuale: all'inizio di questo articolo si \u00e8 messo in relazione il PIL con l'Indice di Sviluppo Umano nella tentativo di dare una definizione della sostenibilit\u00e0 intendendo il fatto che non pu\u00f2 essere pi\u00f9 considerata la ricchezza come indice proporzionale dello sviluppo della societ\u00e0 (come di una citt\u00e0) ma al contrario, ormai da tempo l'apporto energetico, in senso lato, non serve pi\u00f9 a migliorarne la qualit\u00e0 di vita ma a mantenerne a stento gli standard consolidati non riuscendo quindi pi\u00f9 ad assorbirne e a giustificarne gli effetti collaterali in termini di inquinamento e di degrado del territorio. \n\u00c8 importante sottolineare, infatti, che la grande fetta dell'impronta legata ai consumi energetici riguarda non solo il consumo di energia \"primaria\", ma in modo indiretto tutti i beni e servizi: ad esempio per avere un estratto conto bancario \u00e8 necessaria energia per la carta, per le infrastrutture, per le utenze domestiche. Anche nei consumi alimentari \u00e8 incorporata una quantit\u00e0 di energia che aumenta se scegliamo prodotti confezionati, con imballaggi spesso molto \"energivori\".\nTerreno per energia 56%\nTerreno agricolo 17%\nPascolo 12%\nForeste 6%\nTerreno edificato 4%\nMare 5%\nUna parte del terreno energetico ed edificato serve ai trasporti: questo \u00e8 uno dei settori chiave per la prevenzione dei cambiamenti climatici. Non solo perch\u00e9 questo terreno assorbe una notevolissima quota dell'energia complessivamente consumata, ma perch\u00e9 la domanda di trasporto e i relativi consumi appaiono ancora in forte crescita. In Italia i consumi energetici nel settore dei trasporti sono cresciuti tra il 1971 e il 2000 al tasso medio annuo del 4.1% contro un tasso medio annuo dei consumi finali (ndr: spesa sostenuta dalle unit\u00e0 istituzionali e famiglie residenti per beni e servizi utilizzati per il diretto soddisfacimento di desideri e bisogni individuali o collettivi dei membri della societ\u00e0), di energia dell'1.07%. Nel 1995 il settore dei trasporti assorbiva gi\u00e0 circa il 30% dell'energia consumata negli usi finali e sopravanzava gli usi industriali. Anche in Europa i trasporti sono la principale fonte di emissione di CO2 (26% del totale), secondo i dati della \"Commissione Europea sui trasporti e sulle emissioni di CO2 nel 1998 la quantit\u00e0 di anidride carbonica legata ai trasporti \u00e8 stata di 127.33 milioni di tonnellate. Dal 1990 c'\u00e8 stato un incremento del 15% dovuto all'aumento dei consumi di gasolio (+12%) e di benzina (+30%). L'ultimo piano italiano per i trasporti prevede un incremento per il 2010 tra il 16 e il 36% per la mobilit\u00e0 privata e tra il 16 e il 30 % per le merci.\nLe auto circolanti in media nel centro urbano italiano considerato nel 1998 erano 60 - 64 ogni 100 abitanti con un consumo di carburanti (benzina e diesel) di 580 - 660 Tep/ab/anno, (ndr sulle fonti: Auto circolanti nel comune (dati ACI/Anfia, ultimo anno disponibile 1998); Consumi elettrici domestici (dati Enel, 1999) su base provinciale; Consumi di carburanti (benzine, diesel) su base provinciale (Bollettino Petrolifero, dati 1998)).\nRidurre l'impronta ecologica.\nOggigiorno l'umanit\u00e0 utilizza l'equivalente di un pianeta e mezzo, ovvero il nostro pianeta ha bisogno di un anno e sei mesi per rigenerare tutto ci\u00f2 che noi usiamo in un anno.\nGlobal Footprint Network (un \"team\" internazionale per promuovere la sostenibilit\u00e0 attraverso l'uso dell'impronta ecologica) e il WWF (la pi\u00f9 grande organizzazione per la conservazione della natura), suggeriscono che nel 2030 avremo bisogno di due pianeti per far fronte alla nostra richiesta di beni; citando Gianfranco Bologna, Direttore Scientifico del WWF Italia: \u00abViviamo come se avessimo un pianeta in pi\u00f9 a nostra disposizione. Stiamo utilizzando il 50 per cento di pi\u00f9 delle risorse che la Terra pu\u00f2 produrre e se non cambieremo rotta il numero crescer\u00e0 rapidamente - entro il 2030 anche due pianeti non saranno sufficienti. Nel 1970 sottraevamo annualmente materie prime dalla Terra per circa 30 miliardi di tonnellate, oggi siamo a quasi 70 miliardi. Come hanno indicato i maggiori scienziati internazionali che si occupano di scienze del sistema Terra, ci troviamo in un nuovo periodo geologico definito Antropocene perch\u00e9 l'intervento umano produce effetti equivalenti alle grandi forze della natura che hanno modellato il Pianeta stesso\u00bb.\nDal momento che abbiamo a disposizione solo un pianeta bisogna intervenire sul proprio stile di vita, ma anche a livello amministrativo. In entrambi i casi \u00e8 necessario riconoscere il ruolo centrale della natura per la salute e il benessere dell'umanit\u00e0 ed evitare il collasso. Per il WWF c'\u00e8 bisogno di una rapida inversione di tendenza e diventa fondamentale includere i servizi degli ecosistemi nei nuovi indicatori di sviluppo.\nA livello individuale.\nInnanzi tutto bisogna prendere coscienza di come il nostro stile di vita influisca negativamente sul conteggio dell'impronta ecologica. Non tutti sono consapevoli che le risorse a nostra disposizione non sono illimitate, che non si rigenerano con la stessa velocit\u00e0 con la quale ce ne disfiamo; quindi il reale primo passo dovrebbe essere la sensibilizzazione: sul web molti sono i siti che pubblicano i continui studi sulla salute del nostro pianeta e sulle problematiche energetiche e ambientali, primo fra tutti il sito del WWF, pi\u00f9 in particolare il Global Footprint Network.\nIl secondo passo \u00e8 quello di assumere delle eco-abitudini per ridurre l'impatto che le nostre azioni, tanto direttamente che indirettamente, hanno sull'ambiente in termini di CO2 quali, tra le tante, optare per sistemi di produzione efficienti, riducendo la domanda di risorse idriche, territorio, energia; vivere nei limiti ecologici della Terra ovvero con modelli di consumo globali in equilibrio con la biocapacit\u00e0 del Pianeta, conseguibile cambiando i modelli alimentari e riducendo gli sprechi, ma soprattutto i consumi, utilizzando l'energia in modo molto pi\u00f9 razionale e intelligente e promuovendo l'utilizzo di fonti energetiche rinnovabili. A grandi linee, tutti questi consigli sono riducibili alla regola delle tre R: ridurre, riutilizzare, riciclare, ovvero non acquistare ci\u00f2 di cui non si ha davvero bisogno, utilizzare i prodotti il pi\u00f9 possibile e soprattutto riciclare seguendo i metodi di smaltimento pi\u00f9 corretti. Bisogna rinunciare quindi alla tendenza del consumismo a favore di uno stile di vita pi\u00f9 sano.\nA livello locale.\nL'insostenibilit\u00e0 dei modelli economici adottati nella nostra societ\u00e0, basati su una crescita materiale e quantitativa continua, ha portato le amministrazioni e le aziende a muoversi verso un'economia eco-sostenibile, nella quale l'attenzione agli esseri umani non trascura i sistemi naturali del pianeta, a loro indissolubilmente legati.\nAd esempio, fino a qualche anno fa la pianificazione territoriale rispondeva solo all'imperativo della crescita illimitata, ovvero alla speculazione finanziaria e fondiaria, danneggiando pesantemente l'impronta ecologica poich\u00e9 lo spazio necessario alla ricreazione dei beni consumati dall'uomo e quello necessario allo smaltimento degli scarti risultava essere sempre inferiore a vantaggio di quello dedicato all'edilizia. Lo spazio ormai sottratto al pianeta non \u00e8 rinnovabile e questa perdita di spazio comporta anche (citando \"Marc Aug\u00e8 nel Nonluoghi. Introduzione a una antropologia della surmodernit\u00e0\") \u00ab [...] una perdita di riferimenti quindi di identit\u00e0\u00bb.\nAdesso si sta abbandonando il processo di crescita urbana, a favore della riqualificazione e recupero dei centri urbani esistenti, si punta a una pianificazione ambientale basata, secondo Ian Mc Harg nel \"Design with nature\", sul censimento delle risorse ambientali e delle future attivit\u00e0 del luogo, valutando cos\u00ec le potenzialit\u00e0 e i limiti dell'ambiente, insomma, una pianificazione sostenibile.\nInoltre si sta diffondendo una nuova tendenza del costruire, la bioedilizia (\"Green building\"). Questa si preoccupa di costruire degli edifici passivi o di classe A, ovvero con i valori minori possibili di emissioni di CO2, prestando attenzione ai materiali utilizzati e al risparmio di energia, preferendo fonti di energia rinnovabili."}
{"id": "1140805", "revid": "287204", "url": "https://it.wikipedia.org/wiki?curid=1140805", "title": "Zodzina", "text": ""}
{"id": "1140811", "revid": "536103", "url": "https://it.wikipedia.org/wiki?curid=1140811", "title": "Legge naturale", "text": ""}
{"id": "1140812", "revid": "11497", "url": "https://it.wikipedia.org/wiki?curid=1140812", "title": "Leggi naturali", "text": ""}
{"id": "1140813", "revid": "11497", "url": "https://it.wikipedia.org/wiki?curid=1140813", "title": "Leggi fisiche", "text": ""}
{"id": "1140816", "revid": "729019", "url": "https://it.wikipedia.org/wiki?curid=1140816", "title": "Paul Tibbets", "text": "Biografia.\nTibbets, era figlio di Paul Warfield Tibbets, grossista, ed Enola Gay Haggard. Cresciuto a Cedar Rapids, in Iowa, nel 1927 segu\u00ec la famiglia in Florida. Il 25 febbraio 1937 venne reclutato come pilota cadetto nell'United States Army Air Corps a Fort Thomas. Nel 1938 fu promosso al grado di sottotenente nella Kelly Air Force Base, in Texas. In seguito, nel marzo del 1942, durante la seconda guerra mondiale, Tibbets venne nominato comandante ufficiale del 340\u00ba Squadrone Bombardiere, appartenente al 97\u00ba Gruppo Bombardieri Pesanti, a bordo degli aerei B-17 Flying Fortress.\nEgli pilot\u00f2, partendo dalla base area della RAF di Polebrook, il capo bombardiere della Eighth Air Force nella spedizione europea del 17 agosto 1942, poi guid\u00f2 altre spedizioni di guerra nell'ambito delle operazioni militari nel Mediterraneo, prima di ritornare negli Stati Uniti per testare il Boeing B-29 Superfortress. Nel settembre 1944 venne scelto come capo di un progetto della base aerea Wendover Army Air Field, nello Utah; tale progetto si tramut\u00f2 poi nel 509th Composite Group, collegato al Progetto Alberta, sezione del Progetto Manhattan.\nIl 5 agosto 1945 Tibbets (nel frattempo diventato colonnello) battezz\u00f2 il Boeing B-29 Superfortress 44-86292 col nome di \"Enola Gay\", ossia quello di sua madre; il giorno successivo part\u00ec a bordo di quell'aereo dall'isola Tinian in direzione di Hiroshima, dove sganci\u00f2 la bomba atomica.\nDopo la fine della guerra, nel 1952 fu girato il film \"Il prezzo del dovere\" (titolo originale: \"Above and Beyond\"), dedicato alle imprese di Tibbets, con Robert Taylor nella parte del pilota, ed Eleanor Parker nella parte della prima moglie di Tibbets, Lucy (infatti spos\u00f2 successivamente un'altra donna, Andrea, tra il 1953 e il 1954).\nNel 1959 Tibbets fu promosso al grado di brigadier generale, per poi ritirarsi dall'aeronautica statunitense il 31 agosto 1966. Negli anni sessanta, Tibbets venne mandato in missione diplomatica in India, ma fu costretto al ritiro dopo le proteste dei partiti locali, contrari alla sua presenza in terra indiana. In seguito lavor\u00f2 per la Executive Jet Aviation, una compagnia di aerotaxi di Columbus, diventandone presidente dal 1976 al 1987.\nNel 1975, in un'intervista, dichiara di essere orgoglioso per aver cominciato con nulla, pianificato e reso funzionale il piano, asserendo di dormire \"sonni tranquilli ogni notte\". Successivamente, nel 2005, riferisce a un reporter: \"Sapevo quando ricevetti l'incarico che sarebbe stato qualcosa di emozionale. Abbiamo i sentimenti, ma dobbiamo metterli da parte. Sapevamo che avremmo ucciso persone a destra e a manca, ma il mio unico interesse era di fare il migliore lavoro possibile cos\u00ec da finirla al pi\u00f9 presto possibile con quelle uccisioni\".\nMor\u00ec a Columbus il 1\u00ba novembre 2007; temendo possibili ritorsioni e proteste perch\u00e9 nel corso degli anni era stato pi\u00f9 volte minacciato di atti vandalici sulla sua sepoltura, per suo volere Tibbets ha chiesto di farsi cremare e le sue ceneri sono state sparse sul Canale della Manica che aveva sorvolato pi\u00f9 volte durante la guerra."}
{"id": "1140819", "revid": "767487", "url": "https://it.wikipedia.org/wiki?curid=1140819", "title": "Angelo Cesselon", "text": "Angelo Cesselon inizia la sua attivit\u00e0 in giovane et\u00e0 nel suo paese di nascita seguendo il filone della pittura veneta della fine dell'800.&lt;br&gt;\nTrasferitosi con la sua famiglia a Roma, in questa citt\u00e0 comincia ad avvicinarsi alla pittura contemporanea, frequentando i molti studi grafici ed artistici presenti in citt\u00e0.\nIl cinema.\nNell'immediato dopoguerra inizia a collaborare con le case di produzione cinematografica, realizzando i primi bozzetti pittorici per i manifesti pubblicitari dei film, introducendo inoltre, a partire dal 1947 un nuovo linguaggio, che privilegia la presenza di una sola grande immagine, prevalentemente un ritratto, invece di seguire la tendenza dell'epoca a riportare diverse immagini che raccontavano la trama del film.&lt;br&gt;\nQuesta sua attivit\u00e0, che dur\u00f2 fino al 1982, lo mise in contatto con i pi\u00f9 noti attori e registi del periodo e lo port\u00f2 a collaborare con le pi\u00f9 importanti case cinematografiche, sia europee che americane.&lt;br&gt;Importanti produzioni si contendevano il pennello dell'artista che con le sue opere assicurava il successo della pellicola. Tra le pi\u00f9 di 3000 opere prodotte dall'artista in trent'anni di attivit\u00e0 si ricordano: \"La Bibbia\", \"L'Angelo Azzurro\" (riedizione 1951), \"Marcellino pane e vino\", \"Ladri di biciclette\" (riedizione 1958), \"Umberto D\", \"Notorious - L'amante perduta\", \"L'amore \u00e8 una cosa meravigliosa\", \"Io ti salver\u00f2\" (riedizione 1959), \"Porcile\", \"Stromboli terra di Dio\", \"Terza Liceo\", \"Giungla d'asfalto\" (riedizione 1958), \"Arabesque\", \"Il terzo uomo\", \"I racconti della luna pallida d'agosto\", \"Cleopatra\", \"L'armata Brancaleone\", \"Una vampata d'amore\", \"Il silenzio\", \"Persona\", \"Stimulantia\", \"Medea\", \"Il gigante\", \"Zarak Khan\". Dagli anni '70 in poi la sua produzione pittorica, rallentata nei ritmi, si concentrer\u00e0 per la maggior parte dei suoi lavori, su pellicole minori nell'ambito del panorama distributivo italiano le quali, nei decenni successivi, sono state rivalutate dalla critica assumendo particolare rilevanza nella storia del cinema: Adele H. - Una storia d'amore, L'affare della Sezione Speciale, L'affare Dominici, Un attimo, una vita, Il caso Drabble, La classe operaia va in paradiso, Conoscenza carnale, Effetto notte, La farfalla sul mirino, Fatti di gente perbene, Ma che razza di amici!, Mon oncle d'Am\u00e9rique, Morte a Venezia, La morte ha sorriso all'assassino, Mr. Klein, Papillon, Per grazia ricevuta, La prima notte di quiete, Provaci ancora, Sam, Il re dei giardini di Marvin, Il rompiballe, Salvo D'Acquisto, Sbatti il mostro in prima pagina, Il segreto di Agatha Christie, La signora del blues, Soldato blu, Lo spaventapasseri, Sussurri e grida, Tre amici, le mogli e (affettuosamente) le altre, Un uomo chiamato Apocalisse Joe.\nNel 1955 ottiene il premio \"Spiga Cambellotti\" come miglior pittore cinematografico.\nLo stile.\nIl suo stile, basato su composizioni originali e armoniosamente equilibrate \u00e8 caratterizzato da una intensa ricerca cromatica tipicamente veneta. I contrappunti di tinte vibranti e sapientemente giustapposte come i rossi, i violetti, gli azzurri, i verdi, ne identificano il linguaggio e lo rendono immediatamente riconoscibile al pubblico che decreta immediatamente il successo della sua pittura.\nNei volti degli attori e delle dive pi\u00f9 amati egli individua il tratto psicologico dell'uomo e del personaggio; i suoi ritratti sono figure grandiose, eterne e indimenticabili: simbolo e specchio dell'anima del dopoguerra. \nDipingere le bellissime dive del novecento, \u00e8 una scelta costante per l'artista. La particolare predilezione che mostrava per questo soggetto si manteneva sempre nei limiti di un misurato erotismo, connotato dallo sporgere di una spalla delicata, in fianchi dirompenti su vite sottilissime o nel turgore di un seno. Ma \u00e8 soprattutto nei volti, che si concentra l'attenzione di Cesselon: donne affascinanti e maliarde dalle labbra semiaperte, tumide su una chiostra di denti candidi, occhi socchiusi e pieni di promesse, un collo di cigno a sostenere volti, a volte enigmatici, incorniciati da capelli realizzati in onde morbide e sfumate o a piccoli tocchi scomposti. Tutti questi elementi, simboli primari di femminilit\u00e0, furono il logo scelto da Angelo Cesselon per valorizzare le sue eroine.\nSi ricordano particolarmente i volti di Marilyn Monroe in \"La tua bocca brucia\", \"Giungla d'asfalto\" e \"Orchidea bionda\", la sensuale Ava Gardner ne \"Il bacio di Venere\", I marciapiedi di New York e \"Pandora\", la vivace e ammiccante Gina Lollobrigida in \"Anna di Brooklyn\", \"La donna pi\u00f9 bella del mondo\" e \"La romana\", l'enigmatica Lucia Bos\u00e8 nei primi film di Antonioni, \"La signora senza camelie\" e \"Cronaca di un amore\" , Alida Valli ne \"Il caso Paradine\" e \"Il terzo uomo\" e Ingrid Bergman in \"Stromboli (Terra di Dio)\" e \"Notorious - L'amante perduta\".\nAnche il ritratto maschile, caratterizzato dai tocchi pi\u00f9 nervosi e staccati di pennello e spatola, ben si attaglia al linguaggio dell'artista che sottolinea spesso con un colore dalle gamme pi\u00f9 calde, trattato in maniera divisionista e talvolta compendiaria, la drammaticit\u00e0 epica di alcuni personaggi. Tra le figure di eroi maschili, caratterizzati da intense espressioni, si evidenziano il ritratto di Eduardo de Filippo in \"Napoletani a Milano\", Tot\u00f2 e Ugo Tognazzi in \"Tot\u00f2 nella luna\", Fernandel e Gino Cervi, in \"Don Camillo\" e \"Il ritorno di don Camillo\", Alec Guinnes in \"Ponte di comando\", Amedeo Nazzari in \"Piet\u00e0 per chi cade\", Jean Gabin ne \"La vergine del Reno\", Gary Cooper e Burt Lancaster in \"Vera Cruz\", Paul Newman in \"Billy Kid-Furia Selvaggia\", James Dean ne \"Il gigante\".\nLa grafica.\nParallelamente a questa attivit\u00e0, Cesselon opera anche come illustratore e grafico, creando illustrazioni per copertine di libri e dischi e per riviste; particolarmente importante fu la serie di ritratti di atleti pubblicata a colori sulla copertina della rivista \"Sport nel Mondo\".&lt;br&gt;\nAllo stesso periodo risale una collaborazione con il Comando Generale dell\"'Arma dei Carabinieri\", per cui realizza diverse opere in particolare le copertine per i calendari dell'Arma del 1975 , 1977 e 1980 .\nLa pittura.\nAngelo Cesselon era noto soprattutto per la sua attivit\u00e0 nella grafica, nell'illustrazione e nella cartellonistica cinematografica, tuttavia non trascurabile fu l'attivit\u00e0 pittorica vera e propria, soprattutto come ritrattista.&lt;br&gt;\nGrazie ad un premio internazionale conseguito nel 1958, la sua opera di ritrattista venne riconosciuta a livello internazionale e venne chiamato a realizzare i ritratti di importanti personalit\u00e0, tra cui il Presidente della Repubblica Giovanni Gronchi, Papa Giovanni XXIII e Papa Giovanni Paolo II.&lt;br&gt;\nNel 1975, Cesselon si ritira a Velletri, ma continua la sua attivit\u00e0 pittorica, sia pure con ritmi pi\u00f9 ridotti. L'ultima parte della sua produzione artistica si compone soprattutto di grandi ritratti di santi e fondatori di ordini religiosi, commissionati da diverse congregazioni religiose e tuttora conservati in chiese, conventi e sedi degli ordini stessi. Tra questi si ricordano i ritratti di S. Francesco d'Assisi, S. Francesco di Paola, S. Massimiliano Kolbe, Don Alberione, Annibale di Francia.&lt;br&gt;\nNella sua vita il pittore ha prodotto un numero considerevole di opere e bozzetti, in parte conservati dall\"'Archivio Cesselon\", curato direttamente dagli eredi.\nMostre, esposizioni ed eventi dedicati a Cesselon.\nLe opere dell'artista sono presenti in collezioni pubbliche e private in tutto il mondo, nelle le cineteche di Torino, Bologna, Milano, Bari, in Vaticano, al Comando Generale dei Carabinieri di Roma, nel Centro di documentazione di Parma, nell'Archivio Manifesti della Cineteca di Bologna, quello della Regione Puglia e in collezioni pubbliche e private. La sezione pittura religiosa \u00e8 presente in numerose chiese e conventi di tutta Italia. Dedicata completamente ad Angelo Cesselon \u00e8 una sala del Museo \u201cCinema a Pennello\u201d del Centro del collezionismo di Montecosaro (MC)."}
{"id": "1140820", "revid": "104526", "url": "https://it.wikipedia.org/wiki?curid=1140820", "title": "Settimo di Cinto Caomaggiore", "text": ""}
{"id": "1140826", "revid": "767487", "url": "https://it.wikipedia.org/wiki?curid=1140826", "title": "Ocean Colour Scene", "text": "Gli Ocean Colour Scene sono un gruppo musicale britannico attivo dai primi anni novanta.\nStoria.\nIl loro genere \u00e8 un brit-pop che deve molto alle sonorit\u00e0 degli anni '60/'70: nei loro brani si possono sentire influenze di band come i Beatles e gli Who.\nNel 1996 ottengono il loro pi\u00f9 grande successo scalzando al primo posto in classifica gli Oasis dei con l'album Marchin' Already che vende milioni e milioni di copie, in Italia hanno poca fortuna a causa di una scarsa promozione. Nel 1999 i L\u00f9napop pubblicano il brano \"Un giorno migliore\" accreditato a Cesare Cremonini, che condivide con il brano di \"Better Day\" l'intro vocale e del pianoforte oltre ovviamente al titolo. Il cantante dei \"L\u00f9napop\" Cesare Cremonini ha sempre affermato di \"aver scritto \"Un giorno migliore\" da adolescente\" prima del 1996.\nLa band inglese continua a sfornare dischi in Inghilterra distribuiti dalla Universal fino al 2001, passati alla sanctuary dal 2003 al 2005, dove pubblicano altri 2 album di inediti e 1 live.\nNel 2006 creano la Moseley Shoals records etichetta che debutta con Un Live folk nell'aprile 2006, nel maggio 2007 esce il loro nuovo attesissimo album On the Leyline prodotto dalla medesima etichetta e distribuito nuovamente dalla Universal."}
{"id": "1140835", "revid": "327773", "url": "https://it.wikipedia.org/wiki?curid=1140835", "title": "Bombus", "text": "Bombus \u00e8 un genere di insetti imenotteri della famiglia Apidae, comunemente noti come bombi. \u00c8 l'unico genere della trib\u00f9 Bombini.\nAllo stesso modo delle api, i bombi raccolgono il nettare e il polline per nutrizione. Sono tra gli insetti impollinatori pi\u00f9 importanti e utili per l'essere umano e l'ecosistema.\nDescrizione.\nGeneralmente pi\u00f9 grossi delle comuni api, i bombi sono caratterizzati da una livrea gialla e nera a bande di colore pi\u00f9 larghe; ne esistono delle specie tutte nere o con bande arancioni.\nLa principale caratteristica di questi imenotteri \u00e8 senz'altro la soffice peluria.\nI bombi sono poco aggressivi; le regine e le operaie sono per\u00f2 in grado di pungere e il loro pungiglione, non avendo seghettatura a differenza delle api mellifere, permette loro di pungere anche ripetutamente.\nBiologia.\nI bombi sono insetti sociali che vivono in piccole colonie, formate da pochi esemplari, e non sopravvivono generalmente all'inverno, tranne le femmine fecondate (ovvero le regine) che, dopo la morte della colonia, cercheranno un luogo riparato dove trascorrere i rigori della stagione invernale.\nIn primavera, la regina si sveglier\u00e0 dal letargo e cercher\u00e0 subito dei fiori per nutrirsi e fondare la nuova colonia. I nidi, in genere, vengono costruiti in piccole cavit\u00e0 nel terreno o negli alberi come tane abbandonate, tronchi di alberi cavi, fessure tra muri di pietra, ecc.\nLa regina provveder\u00e0 a costruire una piccola cella di cera dalla caratteristica forma ad anfora nella quale depositer\u00e0 alcune uova e che riempir\u00e0 di cibo. Le prime uova danno origine a femmine sterili che si occuperanno, come operaie, della raccolta del polline per la colonia e di aiutare la regina nella costruzione di nuove celle.\nDalla met\u00e0 dell'estate compaiono le prime femmine in grado di riprodursi; queste deporranno uova non fecondate che daranno origine ai maschi. I maschi feconderanno le nuove femmine nate alla fine dell'estate le quali svilupperanno la nuova colonia l'anno seguente.\nTra i bombi esistono anche casi di parassitismo sociale, in cui la specie parassita depone le proprie uova tra quelle dell'ospite, affidando l'onere delle cure parentali alle operaie della specie ospite (\"B. barbutellus\", \"B. insularis\", \"B. vestalis\").\nNidi.\nI bombi costituiscono delle colonie pi\u00f9 o meno come le api, anche se il numero di individui che compongono la comunit\u00e0 \u00e8 sensibilmente inferiore, sia perch\u00e9 i bombi non creano colonie che durano pi\u00f9 di una stagione, sia perch\u00e9 la femmina fecondata si limita a costruire un piccolo nido per l'inizio della comunit\u00e0, che normalmente va dai 50 fino a un massimo di 300 esemplari del \"B. terrestris\". Anche se nella maggior parte dei casi i bombi non conservano il loro nido per pi\u00f9 di una stagione, alcune specie tropicali vivono nei loro nidi per alcuni anni; in questo caso, le comunit\u00e0 possono diventare sensibilmente pi\u00f9 grandi.\nAl termine dell'estate, l'ultima generazione di bombi di un determinato nido annovera delle regine, le quali trascorreranno l'inverno in un posto sicuro e temperato, pronte per dar vita a una nuova colonia l'anno successivo. Le regine vivono in genere un anno, ma \u00e8 possibile che specie tropicali siano anche pi\u00f9 longeve. A fine estate, la regina della colonia perde il feromone con cui assegna alle altre la propria superiorit\u00e0; nascono cos\u00ec individui fertili che depongono uova non fecondate che daranno poi origine ai maschi riproduttori che le feconderanno. La regina verr\u00e0 divorata dalle operaie, le quali moriranno con l'arrivo dei primi freddi.\nAlimentazione.\nI bombi si nutrono del nettare e del polline dei fiori che visitano. Estraggono il nettare dai fiori grazie alla loro lunga lingua e lo immagazzinano nel loro gozzo. Alcune specie di bombi (per esempio \"B. occidentalis\" e \"B. affinis\") si comportano in maniera diversa e perforano il fiore alla base della corolla per accedere al nettare. In quest'ultimo caso il bombo non viene a contatto con il polline; queste specie ricevono comunque il polline da altri fiori nei quali sono costretti ad una visita normale.\nIl polline \u00e8 prelevato dai bombi sia in maniera accidentale, quando si stanno nutrendo del nettare e quindi si strofinano vicino ai pistilli dei fiori che stanno visitando, sia deliberatamente. Si accumula come polvere sul pelo dell'insetto che lo raccoglie poi nelle apposite tasche ai lati delle zampe (cestelle o corbicule).\nRaccolti nettare e polline, i bombi ritornano al loro nido e li depositano in larghe celle per l'uso della comunit\u00e0, o in celle chiuse come riserva. A differenza delle api i bombi accumulano un'esigua quantit\u00e0 di cibo sufficiente solo per alcuni giorni e sono quindi molto vulnerabili alle carestie. Anche se, dato che sono insetti opportunisti, la carenza di fiori \u00e8 un problema meno grave di quanto non sia per una colonia di api. Il nettare \u00e8 stivato dai bombi essenzialmente nella forma in cui \u00e8 raccolto, a differenza delle api che lo disidratano ottenendo il miele. Si presenta dunque molto acquoso e viene raramente consumato dagli uomini.\nIl volo.\nSecondo una leggenda metropolitana del XX secolo, le leggi dell'aerodinamica non permetterebbero al bombo di volare per il fatto che non avrebbe una sufficiente superficie alare ed una sufficiente frequenza di battito d'ali per sostenere il proprio peso.\nL'origine di tale credenza non \u00e8 facile da rintracciare con certezza. John McMasters riport\u00f2 un aneddoto riguardante un anonimo studioso svizzero di aerodinamica, il quale durante una festa esegu\u00ec alcuni calcoli approssimativi e concluse, presumibilmente scherzando, che tali equazioni dimostravano l'impossibilit\u00e0 di volare da parte del bombo. Successivamente, McMasters ha preso le distanze da tale origine, suggerendo che potrebbe esservi pi\u00f9 di una fonte e che la pi\u00f9 antica che egli fosse riuscito a trovare sarebbe un riferimento in un testo francese del 1934, \" (Il volo degli insetti) scritto dall'entomologo Antoine Magnan; in esso, l'autore applica le equazioni relative alla resistenza dell'aria agli insetti e ne ottiene che il loro volo sarebbe impossibile, ma aggiunge che \u00abnon ci si dovrebbe sorprendere del fatto che i risultati dei calcoli non coincidano con la realt\u00e0.\u00bb\nCos\u00ec Magnan nell'introduzione a \":\n\"\"\nSpinto da quanto viene fatto nel campo dell'aviazione, ho applicato agli insetti le leggi di resistenza dell'aria ed ho concluso, con il sig. Sainte-Lagu\u00eb, che il loro volo \u00e8 impossibile.\nMagnan si riferisce qui al suo assistente, il matematico Andr\u00e9 Sainte-Lagu\u00eb.\nI calcoli che proverebbero l'impossibilit\u00e0 di volare da parte del bombo sono basati su un trattamento lineare semplificato dei profili alari oscillanti. Tale metodo presume oscillazioni di bassa ampiezza senza separazione di flusso; ci\u00f2 non tiene conto dello stallo aerodinamico, una separazione del flusso d'aria che induce un ampio vortice al di sopra dell'ala, il quale per breve tempo genera una portanza pari ad alcune volte quella del profilo alare durante il volo regolare. Un'analisi aerodinamica pi\u00f9 complessa mostra come il bombo possa volare in quanto le sue ali incontrano uno stallo aerodinamico ad ogni ciclo di oscillazione.\nAnche John Maynard Smith, un noto biologo con una forte preparazione in campo aerodinamico, ha sottolineato come i bombi non dovrebbero riuscire a mantenersi in volo, in quanto necessiterebbero di una quantit\u00e0 di energia eccessiva a causa della loro piccola superficie alare.\nIn realt\u00e0, nel corso di esperimenti di aerodinamica con altri insetti lo stesso Smith trov\u00f2 che la viscosit\u00e0 dell'aria vista dagli insetti, che sono di piccole dimensioni, faceva s\u00ec che persino le loro piccole ali potessero muovere un elevato volume di aria, e ci\u00f2 riduce la quantit\u00e0 di energia necessaria a mantenersi in volo.\nIl ronzio.\nUn'altra caratteristica tipica dei bombi \u00e8 il loro ronzio. Il loro volo \u00e8 piuttosto \"rumoroso\" e in passato si pensava che il rumore fosse dovuto al battere incessante delle ali dell'insetto. In realt\u00e0 il ronzio tipico di questo insetto \u00e8 provocato dalla vibrazione dei muscoli del volo. Questo \u00e8 possibile grazie al fatto che i muscoli non sono accoppiati alle ali, ma fanno vibrare l'intero addome dell'insetto, caratteristica che i bombi condividono con le api, e che sviluppano inoltre il calore necessario all'insetto per le sue funzioni biologiche; se il bombo ha freddo, \"vibra\" per riscaldarsi. Questo processo \u00e8 particolarmente avvertibile nei bombi in quanto questi insetti devono riscaldarsi per poter volare, specialmente in caso di temperature ambientali particolarmente basse, e riescono a raggiungere temperature prossime ai 30\u00a0\u00b0C all'interno del loro torace.\nDistribuzione e habitat.\nI bombi si possono facilmente trovare nelle zone temperate o ad alte altitudini nelle zone pi\u00f9 calde. Vi sono comunque alcune specie tropicali. Alcune rare specie (\"Bombus polaris\" e \"Bombus arcticus\") sono in grado di resistere a temperature molto basse e si possono trovare in zone dal clima molto freddo dove normalmente non sono presenti altri tipi di imenotteri. Una delle ragioni per cui questo \u00e8 possibile \u00e8 perch\u00e9 i bombi sono in grado di regolare la loro temperatura corporea, oltre che tramite il riscaldamento permesso dall'esposizione ai raggi solari, grazie al loro meccanismo di \"vibrazione\" interno che permette loro di creare calore e ad un efficacissimo sistema di raffreddamento tramite irraggiamento dal proprio addome (chiamato eterotermia). Anche alcuni altri insetti hanno simili capacit\u00e0.\nStatus e conservazione.\nVista la sensibilit\u00e0 dei bombi agli insetticidi e ai fitofarmaci, oltre che a causa della continua distruzione del loro habitat, il numero di questi utilissimi imenotteri \u00e8 in continuo calo.\nUso in agricoltura.\nI bombi sono sempre pi\u00f9 utilizzati in agricoltura per l'impollinazione di molte piante da frutto e ortaggi. Molto spesso solo i bombi sono in grado di impollinare efficacemente alcune piante, come il pomodoro, che altrimenti risultano incredibilmente difficili da impollinare. Sempre pi\u00f9 produttori si attrezzano creando appositi spazi nelle serre per ospitare delle arnie di bombi in modo da aumentare la resa della coltivazione. I bombi per\u00f2 sono molto sensibili ai fitofarmaci ed agli insetticidi, e quindi il loro utilizzo deve essere programmato nell'ambito di una coltura a basso uso di queste sostanze.\nL'utilizzo dei bombi in agricoltura per\u00f2 \u00e8 limitato all'impollinazione, in quanto non dovendo sopravvivere all'inverno i bombi non accumulano grosse quantit\u00e0 di miele e non sono quindi utilizzati, in sostituzione delle api, per la sua produzione.\nTassonomia.\nDescritto da Pierre Andr\u00e9 Latreille nel 1802, il genere \"Bombus\" comprende oltre 250 specie, suddivise in 38 sottogeneri.\nLe specie presenti in Europa sono:\nNel territorio italiano sono note 43 specie di \"Bombus\"."}
{"id": "1140836", "revid": "729019", "url": "https://it.wikipedia.org/wiki?curid=1140836", "title": "Dassault MD 315 Flamant", "text": "Il Dassault MD 315 Flamant (dal francese: \"fenicottero\") era un bimotore da trasporto ad ala bassa prodotto dall'azienda aeronautica francese Avions Marcel Dassault dalla seconda met\u00e0 degli anni quaranta.\nSviluppo della famiglia MD 300, l'MD 315 venne utilizzato principalmente dall'Arm\u00e9e de l'air, oltre che nelle aeronautiche militari di Cambogia, Madagascar, Tunisia e Vietnam, rimanendo in servizio fino al 1981.\nStoria.\nImpiego operativo.\nDopo un primo volo effettuato il 6 luglio 1947 il MD 315, fu immediatamente scelto per entrare in servizio con l'aviazione francese l'anno successivo.\nL'aereo era impiegato per l'addestramento dei piloti al bombardamento, alla sorveglianza marittima e come trasporto.\nDurante la guerra d'indipendenza dell'Algeria l'aereo fu utilizzato, equipaggiato con missili SS11 o con mitragliatrici e bombe, per l'attacco al suolo."}
{"id": "1140837", "revid": "599013", "url": "https://it.wikipedia.org/wiki?curid=1140837", "title": "Bullone", "text": "Il bullone (dal francese \"boulon\") \u00e8 un elemento di giunzione, smontabile, tra due parti meccaniche, formato da un elemento maschio (una vite) e da un elemento femmina (dado o controrivetto).\nDa un punto di vista della definizione in ambito tecnico, il termine bullone identifica l'accoppiata di vite e dado. Tuttavia, nel linguaggio comune e in alcuni testi tecnici del passato, non \u00e8 raro che venga identificato con questo termine solo la vite o solo il dado.\nSi distingue dal rivetto, il quale non \u00e8 un collegamento smontabile.\nStoria.\nAl tempo della carpenteria prevalentemente chiodata il bullone sostituiva in alcuni casi il chiodo o il ribattino, in altri ne accompagnava l'impiego. Si usavano bulloni quando la ribaditura del chiodo appariva impossibile per mancanza di spazio, quando il rifollamento del gambo era ostacolato da un eccessivo spessore da chiodare (spessore superiore a circa 6 volte il diametro del chiodo), quando si prevedevano importanti trazioni nei gambi o quando sussisteva la prospettiva di un successivo smontaggio.\nI bulloni preferiti allo scopo, in sostituzione ai chiodi in giunti stabili di strutture non secondarie, erano torniti e venivano piazzati in fori calibrati. Essendo assai limitato il gioco foro-bullone (0,2\u00f70,3\u00a0mm), tutti i fori dovevano essere alesati in cantiere, pratica che portava a costi superiori a quelli dei chiodi.\nBulloni normali venivano impiegati su strutture secondarie e, correntemente, per l'accostamento delle superfici dei giunti chiodati. La comparsa dei bulloni ad alta resistenza (che possono lavorare ad attrito e che possono essere montati in fori con gioco maggiore) e il perfezionamento della tecnica dei giunti ad attrito, che si \u00e8 avuta in Europa fra gli anni 1953 e 1957 (le prime ricerche e applicazioni dei bulloni ad alta resistenza si ebbero negli USA intorno al 1940) hanno via via prodotto, nei cantieri, una progressiva sostituzione dei chiodi con bulloni ad alta resistenza.\nStruttura.\nUn esempio tipico di bullone \u00e8 composto da un maschio costituito da una vite a testa esagonale o, pi\u00f9 raramente, a testa cilindrica con esagono incassato (TCEI o brugola), quadrata o svasata e da una femmina corrispondente a un dado, solitamente di forma esagonale, il quale presenta un foro in cui \u00e8 ricavata una filettatura complementare a quella della vite.\nL'elemento maschio prevede una parte di diametro minore (gambo) che si inserisce nelle parti da giungere e presenta, ad una delle sue estremit\u00e0, una parte di dimensione maggiore (testa) che serve per l'appoggio e la compressione delle parti. L'accoppiamento delle parti da congiungere avviene forando le stesse ed inserendo il maschio all'interno del foro comune alle parti, accoppiandolo poi con una femmina situata al lato opposto rispetto alla testa del maschio. I fori praticati negli oggetti da unire non devono essere filettati e devono consentire il libero scorrimento del bullone.\nLa filettatura della vite normalmente non \u00e8 presente per tutta la lunghezza del suo gambo, poich\u00e9 non ha alcuna utilit\u00e0 nella zona interna allo spessore delle parti, dal momento che il collegamento tra esse avviene comprimendo l'una rispetto all'altra (o alle altre). Spesso, inoltre, la vite non presenta il gambo completamente filettato per garantire una maggiore resistenza a taglio. Nella giunzione bullonata il bullone pu\u00f2 essere assimilato ad una molla che comprime tra loro, localmente, le due superfici a contatto generando un attrito che ne impedisce lo scorrimento reciproco. Pertanto, la giunzione non \u00e8 assicurata dalla presenza del bullone che impedisce il taglio, dato che il gambo del bullone non dovrebbe nemmeno toccare i lembi del foro in cui \u00e8 inserito, ma \u00e8 garantita dall'attrito dato dalla compressione delle parti esercitata dalla testa della vite e dal dado dalla parte opposta. Se avviene lo scorrimento fra le due superfici a contatto la giunzione \u00e8 considerata distrutta.\nI dati caratteristici del bullone sono il diametro e la lunghezza. Il diametro corrisponde al diametro esterno della filettatura della vite, che \u00e8 lo stesso della parte cilindrica non filettata. La lunghezza \u00e8 quella del gambo della vite, con l'eccezione dei bulloni a testa svasata nei quali la lunghezza comprende anche la testa.\nGli elementi costituenti.\nOltre il dado, l'altro elemento principale \u00e8 la vite, che \u00e8 costituita da tre elementi:\nPoich\u00e9 le viti e i dadi sono unificati, tutte le relative caratteristiche geometriche sono rilevabili dalle tabelle UNI di riferimento. Per garantire il loro accoppiamento, le filettature della vite e del dado (la filettatura interna al dado \u00e8 detta \"madrevite\") devono essere dello stesso tipo.\nDati tecnici dei componenti.\nDesignazione viti.\nLa designazione di una vite a testa esagonale larga ad alta resistenza per carpenteria avviene secondo il seguente schema:\nNel caso di vite a passo fine si indica anche il passo della filettatura:\nDesignazione dadi.\nLa designazione di dado esagonale largo ad alta resistenza per carpenteria avviene secondo il seguente schema:\nNel caso di bullone a passo fine si indica anche il passo della filettatura:\nFilettatura.\nEsistono le seguenti classi di filettatura:\nViti esagonali metriche.\nOltre alle geometrie del profilo e al metodo di identificazione delle dimensioni della filettatura, le norme ISO 261 e ISO 262 indicano anche una lista di combinazioni standard per quanto riguarda le dimensioni di diametro nominale, passo della filettatura, diametro della testa, tolleranze geometriche dovute ai diversi tipi di lavorazione e altro ancora.\nISO 261, intitolata \"ISO general purpose metric screw threads -- General plan\", \u00e8 una norma che riporta uno standard internazionale che definisce una dettagliata lista di combinazioni per quanto concerne il diametro nominale e il passo della filettatura.\nISO 262, intitolata \"ISO general purpose metric screw threads -- Selected sizes for screws, bolts and nuts\", \u00e8 una norma costituita da una breve lista di dimensioni della filettatura, sottoinsieme di quelle riportate nella pi\u00f9 generale norma ISO 261. Tale lista viene riportata di seguito:\nBulloni normali e ad alta resistenza.\nI bulloni normali vengono impiegati per le giunzioni a taglio, nelle quali la resistenza del giunto \u00e8 affidata alla capacit\u00e0 di resistenza a taglio della sezione del gambo del bullone impegnate nel giunto. I bulloni ad alta resistenza vengono impiegati per le giunzioni ad attrito, nelle quali l'efficacia del giunto \u00e8 affidata all'attrito prodotto dalla pretensione dovuta al momento di serraggio (precarico) a cui \u00e8 sottoposto il bullone.\nSia i bulloni normali, sia quelli ad alta resistenza vengono serrati, ma solo in quelli ad alta resistenza possiamo fare affidamento sul funzionamento ad attrito fra le piastre (bulloni precaricati). In quelli normali viene fatto solo per evitare infiltrazioni d'acqua nella fessura fra le piastre (bulloni serrati).\nI bulloni ad alta resistenza possono essere utilizzati anche per le giunzioni a taglio, ma in questo caso il loro impiego risulta non giustificato e antieconomico.\nAmbedue i tipi di bulloni possono essere realizzati con acciaio non legato (brunito e zincato a caldo) o legato a basso o medio tenore di carbonio, ma per quelli ad alta resistenza il materiale viene sottoposto a un trattamento di tempra e rinvenimento.\nLe classi di resistenza delle viti.\nI bulloni utilizzati in carpenteria hanno viti tabellate per classi secondo la normativa UNI EN ISO 898-1:2001. Tali classi sono specificate da due numeri: il primo indica la resistenza ultima ft (espressa in MPa) diviso 100; il secondo corrisponde al rapporto tra la resistenza a snervamento fy e la resistenza ultima ft (entrambe espresse in MPa), moltiplicato per 10.\nPertanto una vite di classe 4.6 ha:\nSi distinguono le seguenti classi con le relative propriet\u00e0 meccaniche:\nQuesti valori caratteristici andranno divisi per un coefficiente di modello e uno di sicurezza del materiale per i calcoli di progetto.\nLe classi 8.8, 10.9 e 12.9 sono dette ad \"alta resistenza\" mentre le classi precedenti sono dette \"normali\".\nLe classi di resistenza dei dadi.\nI bulloni utilizzati in carpenteria hanno dadi tabellati per classi secondo la normativa UNI EN ISO 898-2. Tali classi sono specificate da un numero indicante la minima resistenza di prova (espressa in MPa) diviso 100.\nPertanto, un bullone di classe 10.0 ha:\nQuesta resistenza di prova \u00e8 pari alla resistenza a trazione minima di un bullone che, accoppiato con il corrispondente dado, viene sollecitato fino al carico di rottura ammissibile del bullone.\nAccoppiamento vite/dado.\nPer qualsiasi tipo di giunzione bullonata le viti e i dadi devono essere associati come riportato nel seguente prospetto:\nSerraggio.\nNota la coppia di serraggio corrispondente al diametro del bullone, al passo della sua filettatura e alla qualit\u00e0 dell'acciaio di cui \u00e8 costituito, \u00e8 possibile effettuare il serraggio del bullone. Il serraggio pu\u00f2 essere manuale con chiave dinamometrica o con chiave pneumatica a impulsi.\nNel primo caso \u00e8 possibile operare:\nTali chiavi hanno l'inconveniente di essere molto ingombranti.\nNel caso di chiavi pneumatiche, il serraggio \u00e8 ottenibile:\nUtilit\u00e0.\nIl bullone \u00e8 molto utile ogni qual volta si desideri unire due o pi\u00f9 parti (studiate per questo tipo d'assemblaggio) tra loro, invece che utilizzare la saldatura o il metodo ad incastro. Questo tipo d'unione permette di smontare e rimontare velocemente (a differenza della saldatura) i componenti senza che questi si rovinino, cosa probabile con il metodo a incastro.\nAccorgimenti.\nIl bullone pu\u00f2 essere corredato o meno da dispositivi ausiliari, atti solitamente a impedirne lo svitamento. Questi dispositivi possono essere controdadi, rondelle, piastrine d'arresto, rosette elastiche, spine e copiglie, o semplicemente adottando un dado autobloccante o un frenafiletti.\nDispositivi antisvitamento.\nQuando un collegamento bullonato \u00e8 soggetto a carichi variabili o vibrazioni, le viti tendono a ruotare e quindi il collegamento tende ad allentarsi.\nPer evitare questo problema si possono utilizzare i seguenti accorgimenti:\nMarcatura.\nI bulloni, essendo materiali da costruzione, rientrano nelle disposizione della Direttiva 89/106/CEE e pertanto devono essere soggetti a marcatura CE.\nLa norma armonizzata UNI EN 14399-1 recepisce i contenuti della Direttiva 89/106/CEE e specifica i requisiti generali per la bulloneria strutturale ad alta resistenza a serraggio controllato.\nPertanto i bulloni devono riportare le seguenti marcature, per rilievo o per incisione, nel rispetto anche della UNI EN ISO 898:\nSolo gli elementi di fissaggio marcati conformemente possiedono le caratteristiche previste dalla norma.\nPer i bulloni inox, secondo la UNI EN ISO 3506, va aggiunta anche la marcatura della qualit\u00e0 dell'acciaio secondo le seguenti sigle:\nNel caso di bulloni inox, la classe di resistenza (con riferimento allo stato metallurgico) \u00e8 indicata da un numero pari a 1/10 del carico unitario di rottura (in MPa) e precisamente:\nPertanto, un bullone con marcatura A1 50 \u00e8 un bullone in acciaio inox del gruppo austenititico che ha subito un trattamento di addolcimento e che ha una carico unitario a rottura pari a 500 MPa."}
{"id": "1140843", "revid": "438678", "url": "https://it.wikipedia.org/wiki?curid=1140843", "title": "Champion's League", "text": ""}
{"id": "1140844", "revid": "1872303", "url": "https://it.wikipedia.org/wiki?curid=1140844", "title": "Decatur (Alabama)", "text": "Decatur \u00e8 una citt\u00e0 degli Stati Uniti d'America, capoluogo della Contea di Morgan in Alabama.\nDecatur \u00e8 situata lungo le sponde del fiume Tennessee nell'Alabama del nord, ed \u00e8 il cuore dell'Area Metropolitana di Decatur, che coinvolge due contee: Morgan e Limestone. Secondo il censimento statunitense del 2000, a Decatur abitavano 53.929 persone, mentre una stima del 2006 le attribuisce 55.778 abitanti.\nViene spesso associata come citt\u00e0 gemella di Huntsville. Infatti entrambi i comuni forniscono l'un l'altro ed alle rispettive aree metropolitane le risorse necessarie. Entrambe sono importanti per l'economia dell'intera regione e per il benessere dei loro residenti."}
{"id": "1140846", "revid": "112363114", "url": "https://it.wikipedia.org/wiki?curid=1140846", "title": "Parco regionale dei laghi Suviana e Brasimone", "text": "Il parco regionale dei laghi di Suviana e Brasimone \u00e8 un'area naturale protetta istituita nel 1995 che sorge sull'Appennino bolognese, in Emilia-Romagna, al confine con la Toscana. L'area \u00e8 ubicata attorno a due ampi bacini artificiali realizzati a partire dai primi del Novecento a scopo idroelettrico, il lago di Suviana, contornato da una folta pineta, e il bacino del Brasimone, con le sponde erbose.\nIl parco regionale contiene interamente il sito di interesse comunitario dei Laghi di Suviana e Brasimone (IT40500020), che copre un'area di 1902 ettari all'interno dell'area protetta.\nTerritorio.\nIl territorio del parco \u00e8 racchiuso fra le valli dei torrenti Brasimone e Limentra Orientale, principali immissari dei due laghi; il confine meridionale del parco \u00e8 per\u00f2 sulla sponda destra del bacino di Pavana, nella valle del Limentra Occidentale.\nFlora e fauna.\nIl parco \u00e8 ricoperto da una molteplice e abbondante foresta: vi sono prevalentemente boschi di pino, a impianto artificiale, nonch\u00e9 di rovere, frassino, castagno e abete rosso, dove sono protette varie specie di cervi, caprioli, cinghiali e daini. Nei vecchi castagneti, sufficientemente spessi per offrire la possibilit\u00e0 di nidificazione, sono presenti specie aviarie come il picchio rosso maggiore e il picchio verde."}
{"id": "1140849", "revid": "123568101", "url": "https://it.wikipedia.org/wiki?curid=1140849", "title": "Leggi razziali naziste", "text": "Le leggi razziali naziste sono un insieme di provvedimenti legislativi promulgati dalla Germania nazista negli anni trenta e quaranta del XX secolo.\nStoria.\nHitler considerava tra i principali compiti di uno Stato la lotta per invertire il processo di \"degenerazione razziale\" che la popolazione dello stesso subisce nel corso della sua storia, di tal modo sin dai primi tempi del regime nazista vennero emanate \"leggi a difesa della razza\". Tali leggi erano mirate a evitare sia influenze percepite come esterne al popolo tedesco, principalmente contro gli Ebrei, e in parte verso popolazioni non stanziali come Rom, Sinti e Jenisch, sia a possibili contaminazioni interne, cio\u00e8, tra i cittadini tedeschi compresi, portatori di malattie ereditarie, affetti da grave caso di alcolismo, criminali abituali, omosessuali, malati mentali e asociali.\nA questo secondo insieme di categorie, spesso non definibili con esattezza, fu rivolta ad esempio la \"Legge per la protezione dei caratteri ereditari\" del 14 luglio del 1933, che definiva come obbligatoria la sterilizzazione per tutti i cittadini tedeschi riconducibili alle categorie citate. Altre leggi proibivano il matrimonio tra chi soffriva di \"debolezza mentale\" e una persona considerata normale. Il tutto veniva giudicato dai \"Tribunali per l'immunit\u00e0 da tare ereditarie\" (ne furono istituiti circa 200).\nLa \"difesa della razza\" fu attuata anche con leggi \"propositive\", quali a titolo di esempio per i prestiti alle giovani coppie con prole, premi alle madri con numerosi figli, la possibilit\u00e0 di ottenere il divorzio in caso di infertilit\u00e0 del partner, il diritto all'aborto eugenetico al sesto mese di gravidanza, le ultime due delle quali non potevano incontrare il beneplacito del Vaticano, che si ritenne particolarmente offeso dalla legge del 25 luglio 1933 sulla sterilizzazione, promulgata quindi solo 5 giorni dopo la ratifica del Reichskonkordat.\nQuesto corpus di leggi non deve essere confuso con le iniziative di eutanasia obbligatoria per le vite considerate indegne di essere vissute dell'Aktion T4, iniziative mantenute nel segreto, bench\u00e9 almeno dagli anni '80 la storiografia abbia sottolineato i comuni legami \"nella volont\u00e0 di distruzione e nell'utopia razziale di Hitler\".\nL'insieme delle leggi e dei provvedimenti riguardanti la questione ebraica, passato alla storia col nome di \"leggi razziali antisemite\", viene generalmente associato alle Leggi di Norimberga, bench\u00e9 si siano trattate di leggi pi\u00f9 numerose, emanate durante l'intera durata della Germania nazista.\nElenco.\nQuesto \u00e8 l'elenco parziale delle leggi promulgate e dei documenti emessi in Germania sotto il governo nazionalsocialista a danno delle minoranze."}
{"id": "1140851", "revid": "329581", "url": "https://it.wikipedia.org/wiki?curid=1140851", "title": "Vitaliano (console 520)", "text": "Biografia.\nSecondo Zaccaria Scolastico era un goto, mentre Marcellino lo dice \"scita\", che potrebbe significare goto ma pi\u00f9 frequentemente \u00e8 usato per indicare un unno. Nacque in Moesia o in Tracia, figlio di Patriciolus, aveva tre figli, di nome Cutzes, Buzes e Venilus.\nEra \"comes foederatorum\" (comandante dei contingenti alleati), quando nel 513 si rivolt\u00f2 contro l'imperatore Anastasio I (491-518): le ragioni della rivolta non sono chiare, ma pare che Vitaliano avesse fomentato alla ribellione i \"foederati\", tra i quali serpeggiava lo scontento, anche a causa dei propri contrasti col \"magister militum per Thracias\" Ipazio, nipote di Anastasio; Marcellino invece racconta di come il generale goto si fosse schierato dalla parte dell'ortodossia contro l'eretico imperatore Anastasio in occasione dello scisma di Acacio e della promulgazione dell\"'Henotikon\". Quali che fossero le sue ragioni, Vitaliano attacc\u00f2 la Tracia e la Moesia, devastando le citt\u00e0 del luogo. Nel 514 si diresse col proprio esercito di 60.000 uomini contro Costantinopoli; Anastasio gli mand\u00f2 contro un esercito guidato da Ipazio, il quale fu catturato da Vitaliano per il tradimento dei propri uomini. Il comando delle truppe romane furono allora affidate a Cirillo, il quale, dopo alterne vicende, fu sconfitto e catturato da Vitaliano, ancora una volta a causa del tradimento dei soldati romani, mentre si trovava nel proprio letto con due concubine. Nel 515 Vitaliano si diresse allora su Costantinopoli, con l'intenzione di catturare la capitale e prendere il potere, ma, accampatosi a Sycae, di fronte alla citt\u00e0, accett\u00f2 di abbandonare i propri propositi e di rilasciare Ipazio in cambio di un tributo in oro e del titolo di \"magister militum per Thracias\". Nel 516 Vitaliano torn\u00f2 all'attacco e Anastasio ordin\u00f2 allora a Marino il Siriano di attaccare gli invasori via mare: Vitaliano accett\u00f2 lo scontro, ma fu sconfitto nei pressi di Bytharia, perdendo gran parte della flotta.\nPoi il conflitto riprese, durando fino alla morte di Anastasio (518). Vitaliano si riappacific\u00f2 con il nuovo imperatore, Giustino I, che lo onor\u00f2 elevandolo al rango di \"magister militum praesentalis\", console ordinario per l'anno 520 e \"patricius\". Nello stesso anno, per\u00f2, mor\u00ec assassinato mentre si era recato a palazzo, forse per ordine del nipote di Giustino, che poi sal\u00ec al trono col nome di Giustiniano I.\nEbbe un nipote, di nome Giovanni, che fu generale sotto Giustiniano."}
{"id": "1140853", "revid": "785863", "url": "https://it.wikipedia.org/wiki?curid=1140853", "title": "The Thimble Theatre", "text": ""}
{"id": "1140856", "revid": "1305772", "url": "https://it.wikipedia.org/wiki?curid=1140856", "title": "Cancelleria", "text": ""}
{"id": "1140858", "revid": "71814", "url": "https://it.wikipedia.org/wiki?curid=1140858", "title": "Gran cancelliere", "text": ""}
{"id": "1140862", "revid": "599013", "url": "https://it.wikipedia.org/wiki?curid=1140862", "title": "Jukka Matinen", "text": "Giocava nella posizione di ala, con i suoi 2,02 metri e 98\u00a0kg.\nCarriera.\n\u00c8 stato protagonista in molti campionati, specialmente nordeuropei.\nNel campionato finlandese, con i suoi Espoon Honka, ha vinto il titolo nel 2001, 2002 e nel 2007. Nel 2004 \u00e8 stato invece campione di Germania, con il Frankfurt Skyliners; con la stessa squadra \u00e8 diventato vicecampione la stagione seguente.\nFa parte della nazionale di pallacanestro finlandese."}
{"id": "1140864", "revid": "71814", "url": "https://it.wikipedia.org/wiki?curid=1140864", "title": "Arcicancelliere", "text": ""}
{"id": "1140900", "revid": "38120", "url": "https://it.wikipedia.org/wiki?curid=1140900", "title": "Got Urself A Gun", "text": ""}
{"id": "1140909", "revid": "287204", "url": "https://it.wikipedia.org/wiki?curid=1140909", "title": "851 (disambigua)", "text": ""}
{"id": "1140922", "revid": "287204", "url": "https://it.wikipedia.org/wiki?curid=1140922", "title": "852 (disambigua)", "text": ""}
{"id": "1140924", "revid": "124552277", "url": "https://it.wikipedia.org/wiki?curid=1140924", "title": "Marco Emilio Lepido (console 78 a.C.)", "text": "Nel 78 a.C. rivest\u00ec la carica di console. Tent\u00f2 di ridimensionare l'ordinamento sillano proponendo il richiamo degli esiliati tramite richiesta di amnistia nei confronti dei sopravvissuti alle proscrizioni, il ripristino delle distribuzioni frumentarie e la restituzione di terre confiscate. Durante il viaggio che l'avrebbe condotto nella provincia Narbonese, dove doveva svolgere il proconsolato del 77 a.C., si ferm\u00f2 in Etruria, dove le confische sillane erano state pi\u00f9 pesanti e per questo i contadini locali avevano infuriato una rivolta per estorcere le terre ai veterani di Silla. Lepido fece causa comune con i ribelli e marci\u00f2 su Roma, reclamando la restituzione del poteri dei tribuni della plebe. Il senato decise di usare contro di lui il \"Senatus consultum ultimum\". Sconfitto sotto le mura di Roma dal console Quinto Lutazio Catulo, Emilio Lepido cerc\u00f2 di ripiegare sulla costa etrusca dove venne battuto a Cosa da Gneo Pompeo che in precedenza aveva assediato e costretto alla resa a Modena, il suo luogotenente Marco Giunio Bruto. Fu quindi costretto a fuggire in Sardegna, dove mor\u00ec l'anno dopo.\nBiografia.\nAttraverso la sua attivit\u00e0 politica, Lepido, riabilit\u00f2 la gloria perduta della sua famiglia di origini principesche. Era figlio di Quinto e nipote di Marco.\nNonostante la sua provenienza aristocratica, Lepido inizi\u00f2 la sua carriera politica nei \"populares\", motivo per cui Silla non lo ritenne un sostenitore fidato. Era solito cambiare spesso le sue posizioni politiche in base alla convenienza. Sostenne Caio Mario negli anni della sua ascesa politica e in concomitanza spos\u00f2 la figlia di Lucio Apuleio Saturnino, tribuno della plebe negli anni 103 e 100 a.C.. Quando, per\u00f2, il Senato dichiar\u00f2 lo stato d'emergenza a causa dei torbidi nelle elezioni consolari del 100 a.C., Lepido chiese a Mario di reprimere il tentativo d'insurrezione di Saturnino e si tir\u00f2 fuori dai \"populares\".\nQuando Silla impose la dittatura a Roma (82-79 a.C.), Lepido, inizialmente, concorse dalla sua parte, tanto che egli lo nomin\u00f2 governatore in Sicilia. Nel 79 a.C., Silla abdic\u00f2 dal suo ruolo di dittatore. Lepido era allora un cittadino privato: se fosse intervenuto nei contesti elettorali di quel medesimo anno, \u00e8, quindi, incerto. Il lasso di tempo che va dal 79 al 77 a.C. fu un triennio ricco di contese e lotte intestine, tra le preesistenti classi al potere e le nuove forze emergenti, in un clima di cambiamento delle condizioni in cui viveva lo Stato, cos\u00ec come delle strutture della societ\u00e0 repubblicana, che si avviava ad una fase di immane decadenza.\nIl primo gennaio del 78 a.C., Marco Emilio Lepido divent\u00f2 console insieme al suo avversario Quinto Lutazio Catulo e gi\u00e0 in quella occasione, entrarono in conflitto sulle decisioni da prendere in merito alle festivit\u00e0 dell'anno e alla nomina del \"praefectus urbis\".\nIn seguito all'abdicazione di Silla volle lui stesso diventare dittatore e per perseguire questa strada, dichiar\u00f2 inutile la carica tribunizia. Questa sua intenzione \u00e8 stata confermata dalla \"Lex Aemilia frumentaria\" del 78-77 a.C., da lui stesso proposta, secondo la quale mensilmente ogni popolano aveva il diritto di ricevere cinque mod\u00ec di grano. Le \"frumentationes\", precedentemente abrogate da Silla, per non concorrere all'inurbamento, si rivelarono essere, invece, un astuto proposito da parte di Lepido, in quanto distribuendo grano a basso costo e talvolta gratuitamente ai ceti poveri, si faceva portavoce delle richieste avanzate dai tribuni della plebe e da Silla rifiutate. La legge, per\u00f2, si concluse con un nulla di fatto, a causa degli avvenimenti del 78 a.C.\nIn questi stessi anni, ebbe luogo la vicenda politica che vide Lepido protagonista, grazie al suo attento impegno nell'espletare il dovere di \u201cottimate\u201d. Abus\u00f2, poi, del regime sillano e venne accusato di impieghi illeciti di beni mobili, quando era pretore in Sicilia, e si insedi\u00f2, persino, in campo democratico.\nLepido, incurante delle proposte avanzate dagli aristocratici, continu\u00f2 la sua politica demagogica, adoperandosi alla demolizione di tutti i provvedimenti presi da Silla, quali: la restituzione dei poteri ai tribuni della plebe; la restituzione ai proscritti dei loro beni; la restituzione della cittadinanza per coloro che ne erano stati privati.\nAl ceto dirigente, che usciva lentamente e a fatica dall'egemonia sillana, premeva mantenere accentrato nelle sue mani, il potere di cui aveva goduto in quegli anni; mentre, il proposito di Lepido, restava quello di rimettere in campo le forze emergenti, cos\u00ec da apportare un radicale cambiamento nei rapporti di potere vigenti. I suoi avversari, di conseguenza, avendo intenti differenti, gli remavano contro. Gli ottimati erano preoccupati, in quanto avevano compreso che il console patteggiava con la parte popolare e questo non era un bene per la loro fazione.\nLe idee del console sovversivo, generarono una rivolta in Etruria, nei pressi di Fiesole, l\u00ec dove erano stanziati i veterani di Silla. Dichiarato lo stato di emergenza, i consoli furono mandati a domare la rivolta. In questa occasione i due consoli dovettero promettere di andare d'accordo fino alla fine del mandato. Intanto, l'assenza dei due consoli da Roma, non permetteva la nomina dei nuovi per l'anno successivo, pertanto il Senato richiam\u00f2 sia Catulo sia Lepido. Il primo ritorn\u00f2, mentre l'altro non esegu\u00ec l'ordine e cambi\u00f2 nuovamente la sua posizione, tornando ad essere un ribelle.\nNel 77 a.C. Lepido, alleatosi con Marco Perperna Ventone, divenne capo dei ribelli e quindi della guerra contro Roma. Egli present\u00f2, infatti, un ultimatum al Senato che prevedeva i seguenti punti:\nIl Senato rifiut\u00f2 la proposta e utilizz\u00f2 contro Lepido il \"Senatus consultum ultimum\", affidando all'interr\u00e9 Appio Claudio, al proconsole Quinto Lutazio Catulo e a Gneo Pompeo Magno l'incarico di reprimere l'insurrezione. Dopo varie battaglie durante le quali molti luogotenenti di Lepido persero la vita, egli sentendosi in pericolo, decise di attaccare direttamente Roma. Il primo scontro si tenne presso Campo Marzio con le truppe di Catulo; Lepido si rese conto che l'impresa era disperata. Decise pertanto di arretrare ma durante la ritirata si scontr\u00f2 presso Cosa (Maremma) con Pompeo, il quale aveva precedentemente costretto alla resa il suo luogotenente Marco Giunio Bruto. Fu una disfatta. Lepido decise, cos\u00ec, di scappare in Sardegna con alcuni suoi fedelissimi ma, con sua grande delusione, le citt\u00e0 dell'isola non lo accolsero. Lepido si ammal\u00f2 e mor\u00ec pochi giorni dopo. Cadeva l'anno 76 a.C.\nDiscendenza.\nLepido spos\u00f2 Apuleia, figlia del tribuno della plebe Saturnino, dalla quale ebbe tre figli. Due di essi si prodigarono per portare avanti la stirpe familiare, invece, il terzo figlio, di nome Scipione, partecip\u00f2 agli intrighi politici del consolato del 78 a.C. che termin\u00f2 nel 77 a.C.."}
{"id": "1140934", "revid": "1543377", "url": "https://it.wikipedia.org/wiki?curid=1140934", "title": "Elette 1962-1963", "text": "Il campionato Elette 1962-1963 ha rappresentato la quarantunesima edizione del massimo campionato italiano di pallacanestro.\nIl girone unico delle Elette passa da 12 a 14 squadre. Di conseguenza aumentano a tre le retrocessioni (la terza \u00e8 decisa da uno spareggio a tre), mentre lo scudetto viene assegnato alla prima in classifica. La Simmenthal Milano vince ancora una volta il titolo italiano (questa volta senza neanche una sconfitta) e il podio \u00e8 completato dalle stesse squadre della stagione precedente: Ignis Varese e Knorr Bologna.\nSpareggi salvezza.\nGli spareggi salvezza sanciscono la retrocessione della Algor Pesaro."}
{"id": "1140935", "revid": "287204", "url": "https://it.wikipedia.org/wiki?curid=1140935", "title": "853 (disambigua)", "text": ""}
{"id": "1140939", "revid": "547034", "url": "https://it.wikipedia.org/wiki?curid=1140939", "title": "Selle fran\u00e7ais", "text": "Il selle fran\u00e7ais, cavallo da sella francese, \u00e8 uno dei migliori \"sangue caldo\" da competizione a livello internazionale, utilizzato specialmente nelle gare di salto ostacoli e nel concorso completo. Il selle fran\u00e7ais \u00e8 una razza ibrida, erede della razza normanna, originaria della Francia e attualmente diffusa in tutta Europa. La selezione di questa razza \u00e8 gestita dall\u2019Association Nationale du Selle Fran\u00e7ais (ANSF), che ne assicura il miglioramento genetico. Il selle fran\u00e7ais \u00e8 un cavallo di taglia grande, armonioso, robusto e forte.\nStoria.\nIl Selle fran\u00e7ais \u00e8 un popolare cavallo da sella di origine francese, risultato di una lunga storia di incroci fra diverse razze.\nAgli inizi del Settecento in Francia esistevano diverse razze autoctone (Limousin, Charollais, Vandea, Angevin), normalmente influenzate da sangue orientale. In Normandia era presente il Normanno, cavallo pesante da guerra, solido e coraggioso, usato anche come animale da tiro.\nNel 1730 si iniziarono a realizzare i primissimi incroci tra il Normanno e le razze eterogenee locali, dato l\u2019arrivo di cavalli inglesi nell\u2019Haras di Le Pin, in Normandia.\nNel 1811 negli Haras normanni entrarono linee di fondamentale importanza date dal Norfolk Trotter, tra le quali esercit\u00f2 un peso determinante quella del Young Rattler. Gli incroci pi\u00f9 comuni avvenivano fra cavalle usate dai militari o cavalle allevate per tirare le carrozze e gli stalloni di razza. Con l\u2019introduzione del sangue inglese le variet\u00e0 locali cominciarono a diventare sempre pi\u00f9 simili. Ci si avvicinava ad un tipo di meticcio con caratteristiche morfologiche omogenee.\nInizialmente i cavalli da sella francesi venivano per lo pi\u00f9 selezionati per l'uso militare. Con l\u2019arrivo della rivoluzione industriale del XX secolo, il cavallo da sella inizi\u00f2 a evolversi. Gli allevatori inglesi iniziarono a porre maggiore attenzione nell'allevamento di cavalli da sport per cercare di seguire i nuovi bisogni della societ\u00e0. L'utilit\u00e0 del cavallo era ora mai limitata al piacere di cavalcare e praticare sport. Questo trend port\u00f2 alla creazione dello Stud Book del Selle Francais, al quale sono ammessi anche le fattrici selezionate anche se non di razza pura e stalloni Purosangue inglesi, arabi, anglo-arabi e trottatori francesi che abbiano contribuito allo sviluppo dell\u2019attuale tipo.\nLa creazione del Selle fran\u00e7ais \u00e8 stata ufficializzata nel 1958, raggruppando tutte le vecchie razze mezzo-sangue \"(demi-sang)\" sparse nelle varie regioni francesi sotto un unico nome. \nLa National Association of French Saddle Horses (ANSF) ha ottenuto l'approvazione come associazione di razza nel luglio 2003.\nI centri di allevamento pi\u00f9 famosi sono l'Har\u00e0s de Tarbes e l'Har\u00e0s de Pompadour, in Francia.\nSelezione.\nLa razza sella francese \u00e8 un incrocio di razze francesi, ma la razza si defin\u00ec nel 1958 con la creazione del libro genealogico o Stund Book.\nFino agli anni settanta si \u00e8 continuato a perfezionare la specie fino ad ottenere ottimi stalloni per la riproduzione.\nNel 1806 in Francia ci si concentrava sugli allevamenti delle razze purosangue Arabo e Anglo-Arabo, mentre in Normandia si inizi\u00f2 ad allevare una nuova specie l'Anglo-Normanno. Da questa specie vennero allevati soggetti con particolari caratteristiche morfologiche (anche se non diventarono razze): il Carrozziere, scomparso, il Cub, cavallo da tiro leggero dal quale poi nacque il trottatore francese, e il cavallo da sella. Nel 1949 fu creato il libro genealogico del Normanno.\nPer essere inserito nel libro genealogico il cavallo deve avere almeno un genitore sella francese.\nI maschi candidati allo stallone riproduttore della specie devono seguire un ciclo di selezione; devono passare davanti ad un comitato di approvazione che richiede specifici caratteri in base a: et\u00e0, razza e nazionalit\u00e0 dei candidati. Quelli di qualificazione invece si basano su: modello, passi, prestazione e indici (ISO, BLUP).\nLe fattrici francesi di questa razza hanno diverse origini: purosangue, AQPS, pura anglo-araba o incrocio e cavalle trottatori francesi. Fattrici di cavallo da sella dall'incrocio di due allevatori di sella francese e cavalli da sella di razza straniera riconosciuta dall'Unione Europea. Giumente arabe, cavalli da sella o origini accertate che hanno ottenuto nelle competizioni equestri (salto ostacoli, concorso completo, dressage) a livello individuale un indice maggiore o uguale a 110. Alcune attribuzioni particolari sono date alle fattrici situate nei territori d'oltremare francesi e che non hanno accesso agli indici della concorrenza. Le fattrici con queste caratteristiche sono considerate con fattore di Selle fran\u00e7ais.\nCaratteristiche generali.\nIl Selle fran\u00e7ais \u00e8 in realt\u00e0 un ibrido e non esiste, quindi, uno standard ufficiale di questa razza. Gli allevatori si sono preposti come obiettivo quello di produrre un esemplare con un buon modello e che rispetti le richieste del mercato sportivo equestre.\nMediamente questa razza pu\u00f2 raggiungere un peso di 450-600 kg e un\u2019altezza che varia dai 160 ai 170 cm al garrese ma si possono trovare esemplari pi\u00f9 piccoli (come il celebre Jappeloup, alto \"appena\" 158 cm, che sotto la sella di Pierre Durand jr., conquist\u00f2 la medaglia olimpica a Seul nel 1988) o pi\u00f9 grandi. Si possono distinguere cinque tipologie: tre di tipo medio e due di tipo pesante. Il tipo medio presenta una taglia piccola (fino a 160 cm), una taglia media (161-163 cm) e una taglia grande (oltre i 164 cm); mentre il tipo pesante pu\u00f2 essere di taglia piccola (fino a 162 cm) o di taglia grande (superiore ai 163 cm) . \nIl Selle Fran\u00e7ais \u00e8 un cavallo di tipo meso-dolicomorfo, presenta una buona struttura ossea e una buona muscolatura. La testa \u00e8 leggera con un profilo rettilineo, alla quale sono attaccate orecchie lunghe. In alcuni esemplari la sporgenza della fronte lascia trasparire influssi orientali. Il collo \u00e8 abbastanza lungo e con una buona attaccatura, il garrese \u00e8 lungo e sporgente, la linea dorso-lombare \u00e8 rettilinea con una groppa lunga, muscolosa e un po' inclinata, il torace \u00e8 largo e profondo con la spalla lunga e obliqua. Gli arti sono solidi, dotati di una buona muscolatura e articolazioni asciutte, gli stinchi sono brevi con tendini staccati, il piede \u00e8 ben conformato, solido e duro. I mantelli pi\u00f9 diffusi sono il sauro e il baio ma si possono riscontrare anche il grigio e il morello; sono esclusi i mantelli pezzati .\nAttualmente, i puledri appartenenti alla razza possono avere per padre un Selle fran\u00e7ais, un Purosangue inglese, un Arabo, un Anglo-arabo o un trottatore francese.\nAttitudini.\nLa razza si distingue maggiormente nel salto ostacoli e nel completo di equitazione (nel \"dressage\" la scena \u00e8 ancora prevalentemente padroneggiata da cavalli tedeschi e olandesi); tuttavia ci\u00f2 non toglie che il selle fran\u00e7ais si riveli anche un piacevole compagno per l'equitazione di campagna.\nLa sua velocit\u00e0 e il suo rigore, ereditati dal Purosangue, gli consentono di garantire delle buone prove durante le discipline. \nGrazie a questa qualit\u00e0, il selle fran\u00e7ais fa parte di molte delle squadre internazionali di salto ostacoli, sia in Francia che all'estero.\nNel dressage, il selle fran\u00e7ais ha progressivamente scalato le vette. Non privo di qualit\u00e0 per la disciplina, deve comunque affrontare una forte concorrenza da parte dei cavalli del Nord Europa, che generalmente hanno una maggiore attitudine per le diverse andature. Inoltre, i francesi spesso orientano i loro cavalli verso il salto ostacoli, una disciplina pi\u00f9 popolare e a tratti redditizia, privando, a volte, di buoni cavalli il circuito del dressage.\nAll'interno dell\"'Institut fran\u00e7ais du cheval et de l'\u00e9quitation\", dell\"\u00c9cole nationale d'\u00e9quitation\" e del \"Cadre noir\" si usa una cavalleria composta principalmente da cavalli da sella francese. I giovani cavalli, selezionati in base alle loro qualit\u00e0 e attitudini, una volta completato l'addestramento, assicurano una buona scuola agli studenti degli istituti, accompagnandoli ad alti livelli. I cavalli che partecipano alle esibizioni del Cadre noir sono scelti all'et\u00e0 di tre anni in base alle loro capacit\u00e0.\nSulla scena internazionale, il selle fran\u00e7ais risulta anche un ottimo cavallo da guida, da trekking e per discipline acrobatiche come il volteggio.\nTra i molti campioni appartenenti alla razza che hanno calcato i pi\u00f9 prestigiosi campi di gara di tutto il mondo possiamo ricordare: Jus de Pomme, Alm\u00e8 (uno dei pi\u00f9 grandi razzatori), il piccolo Dil\u00e8me de Cephe che con Bruno Brucqscault ha partecipato a molte competizioni internazionali e ancora il grande stallone Baloubet du Rouet sotto la sella di Rodrigo Pessoa.\nDiffusione e consistenza.\nGrazie ad un elevato uso della fecondazione artificiale (80%); il cavallo da sella francese \u00e8 diffuso non solo in tutta la Francia ma anche in molte altre nazioni infatti, oltre al libro genealogico francese esistono libri genealogici per questa razza anche negli Stati Uniti e nel Regno unito mentre Brasile, Argentina e Marocco hanno delle sezioni a parte del libro genealogico tenuto dall'associazione francese.\nIn Francia si contano 6345 proprietari di cui la maggior parte (4443) detiene una sola fattrice. Le fattrici sono 9983 e gli stalloni in attivit\u00e0 511, i puledri nati nel 2019 sono 6426.\nI centri di allevamento sono 3688, di questi 3160 allevano meno di 3 capi di razza Selle fran\u00e7ais."}
{"id": "1140948", "revid": "287204", "url": "https://it.wikipedia.org/wiki?curid=1140948", "title": "854 (disambigua)", "text": ""}
{"id": "1140957", "revid": "770813", "url": "https://it.wikipedia.org/wiki?curid=1140957", "title": "Arm\u00e9e de l'Air et de l'Espace", "text": "L'Arm\u00e9e de l'Air et de l'Espace, gi\u00e0 Arm\u00e9e de l'Air spesso abbreviata in ALA, \u00e8 l'attuale aeronautica militare e astronautica militare della Francia e parte integrante dell'Arm\u00e9e fran\u00e7aise insieme all'Arm\u00e9e de terre (esercito), alla Marine nationale (marina militare) e alla Gendarmerie nationale.\nFormata nel 1909 come A\u00e9ronautique Militaire, parte dell'Arm\u00e9e de terre, \u00e8 diventata \"indipendente\" nel 1934, \u00e8 tra le forze aeree militari pi\u00f9 antiche del mondo.\nIl 24 luglio 2020 il Presidente della Repubblica Francese Emmanuel Macron ha dichiarato la volont\u00e0 di modificare la denominazione ufficiale della forza armata in \"Arm\u00e9e de l'Air et de l'Espace\", a sottolineare l'accresciuta importanza della dimensione spaziale per le forze armate francesi, denominazione diventata ufficiale dall'11 settembre 2020.\nStoria.\nL'aeronautica militare francese \u00e8 nata nel 1909 e registrata come tale, rende di fatto la Francia il primo paese ad equipaggiarsi di aerei da combattimento. Dopo il voto di una legge per l'Assemblea nazionale francese, il 29 marzo 1912, l\"A\u00e9ronautique Militaire\" \u00e8 ufficialmente parte dell'esercito francese, insieme a quattro altre armi tradizionali dell'epoca: la fanteria, la cavalleria, l'artiglieria e il genio.\nAl momento dell'entrata in guerra nella prima guerra mondiale, la Francia aveva un totale di 148 velivoli (di cui 8 dell'A\u00e9ronautique navale) e 15 dirigibili, nel momento dell'armistizio, nel novembre 1918, erano stati in servizio 3.608 aerei.\n\u00c8 diventata \"indipendente\" nel 1934, dando seguito all\"A\u00e9ronautique Militaire\" presso l'Arm\u00e9e de terre nasce l\"Arm\u00e9e de l'air\". Tuttavia, le sue unit\u00e0 sono per lo pi\u00f9 eredi delle tradizioni (insegne, ect.) della squadriglie della prima guerra mondiale, dove molti piloti si sono distinti.\nLa battaglia di Francia nel 1940 e l'impegno degli \"aviatori francesi liberi\" (FAFL) 1940-1943 poi quello dell'Arm\u00e9e de la Lib\u00e9ration, sono anche degli eventi significativi della storia dell\"Arm\u00e9e de l'air\".\nDal 1945, l\"Arm\u00e9e de l'air\" \u00e8 stata particolarmente impegnata in Indocina (1945-1954), Suez (1956), Algeria (1952-1962), Mauritania e Ciad, nel golfo persico (1990-1991), nell'ex-Jugoslavia e in Afghanistan dal 2001.\nL\"Arm\u00e9e de l'air\" ha avuto per lungo tempo la responsabilit\u00e0 unica della forza nucleare francese: bombardieri strategici Dassault Mirage IV o missili balistici della \"base aerea 200 Apt-Saint-Christol\" sul plateau d'Albion.\n\u00c8 stata anche la culla del paracadutismo militare francese, con l'istituzione della \"fanteria dell'aria\" nel 1930.\nLa Patrouille de France rimane l'unit\u00e0 pi\u00f9 famosa al grande pubblico, per le sue dimostrazioni di volo acrobatico.\nAl 2010 l'Arm\u00e9e de l'air constava di 54.553 effettivi; al 2011 gli effettivi \"militari\" erano 52.519 e il parco velivoli (tra aerei ed elicotteri) contava 567 velivoli, tra cui 234 aerei da combattimento.\nPer il 2010, il Livre Blanc sur la D\u00e9fense et la S\u00e9curit\u00e9 nationale ha annunciato una forte riduzione degli effettivi e dei mezzi di combattimento. 300 aerei da combattimento sono previsti per l'intero esercito francese (A\u00e9ronautique navale inclusa). Infine, per la prima volta dalla fine della seconda guerra mondiale, l\"Arm\u00e9e de l'air\" ha presentato il 18 settembre 2008 il suo \"concetto operativo\".\nOrganizzazione.\nSotto l'autorit\u00e0 del Capo di stato maggiore dell'Arm\u00e9e de l'air a Parigi, essa comprende delle formazioni ripartite tra:\nForces.\nL\"Arm\u00e9e de l'air\" nei primi anni del ventunesimo secolo divide le sue forze e risorse in quattro grandi comandi, due grandi comandi operativi (CDAOA e CFAS) e due comandi organici (CFA e CSFA):\nDirection des ressources humaines de l'arm\u00e9e de l'air (DRHAA).\nIl DRHAA recluta, forma, gestisce, amministra e converte il personale dell\"Arm\u00e9e de l'air\". Dal 1\u00ba gennaio 2008, il DRHAA raggruppa insieme le funzioni della precedente direzione del personale militare dell\"Arm\u00e9e de l'air\" (DPMAA) e alcune funzioni del precedente comando delle scuole dell\"Arm\u00e9e de l'air\" (CEAA).\nServices.\nI servizi dell\"Arm\u00e9e de l'air\" sono:\nAeromobili in uso.\n\"Sezione aggiornata annualmente in base al World Air Force di Flightglobal del corrente anno. Tale dossier non contempla UAV, aerei da trasporto VIP ed eventuali incidenti accorsi durante l'anno della sua pubblicazione. Modifiche giornaliere o mensili che potrebbero portare a discordanze nel tipo di modelli in servizio e nel loro numero rispetto a WAF, vengono apportate in base a siti specializzati, periodici mensili e bimestrali. Tali modifiche vengono apportate onde rendere quanto pi\u00f9 aggiornata la tabella.\"\n\"Le Livre blanc sur la D\u00e9fense et la S\u00e9curit\u00e9 nationale 2008\" (\"libro bianco sulla Difesa e la Sicurezza nazionale 2008\") prevede una diminuzione degli effettivi a circa 50.000 persone all'orizzonte del 2015, la flotta aerea, aviazione navale inclusa, dovrebbe essere riassunta in due grandi famiglie di velivoli, i Mirage 2000 e Rafale, 300 aerei da combattimento.\nArmamento.\nL'armamento dell'Arm\u00e9e de l'air"}
{"id": "1140963", "revid": "287204", "url": "https://it.wikipedia.org/wiki?curid=1140963", "title": "855 (disambigua)", "text": ""}
{"id": "1140972", "revid": "287204", "url": "https://it.wikipedia.org/wiki?curid=1140972", "title": "856 (disambigua)", "text": ""}
{"id": "1140986", "revid": "287204", "url": "https://it.wikipedia.org/wiki?curid=1140986", "title": "857 (disambigua)", "text": ""}
{"id": "1140988", "revid": "670021", "url": "https://it.wikipedia.org/wiki?curid=1140988", "title": "Appennino bolognese", "text": "L'Appennino bolognese (\"Apn\u00e9n Bulgnai\u1e61\" in dialetto bolognese) \u00e8 la porzione dell'Appennino tosco-emiliano compresa nel territorio della Citt\u00e0 metropolitana di Bologna. A nord confina con la pianura Padana (tocca la citt\u00e0 di Bologna) mentre a sud confina con tre enti territoriali toscani: Citt\u00e0 metropolitana di Firenze (Mugello), provincia di Prato (Vaiano e Monti della Calvana) e provincia di Pistoia (Montagna Pistoiese). Confina ad ovest con l'Appennino modenese, mentre a est il confine con l'Appennino imolese \u00e8 delimitato dal Torrente Sillaro.\nComprende, da est a ovest, le valli: dell'Idice, dello Zena, del Savena, del Sambro, del Setta, del Brasimone, del Limentra, dell'Orsigna, del Reno, del Vergatello, del Lavino e del Samoggia.\nGeografia.\nNatura.\nParchi e aree protette.\nIn questo territorio sono presenti numerosi parchi naturali di elevato interesse naturistico ambientale ed anche di importanza storica.\nContrafforte pliocenico.\nIl Contrafforte pliocenico \u00e8 l'insieme di rupi rocciose in pietra arenaria che si snodano come un bastione naturale tra le valli dei fiumi Setta, Reno, Savena, Zena e Idice. Il Contrafforte pliocenico caratterizza un'area di grande interesse, non solo da un punto di vista geologico, ma anche faunistico e ambientale. Ci\u00f2 che rende particolarmente suggestiva questa porzione dell'Appennino tosco-emiliano \u00e8 la grande variabilit\u00e0 ambientale con una serie di habitat rocciosi, forestali e di prateria nettamente differenziati tra loro, nei quali nidificano rare specie di uccelli come il Falco pellegrino, il lanario (\"Falco biarmicus\"), il Falco pecchiaiolo, l'Albanella minore, il Succiacapre, il Tottavilla, l'Ortolano, il Calandro e l'Averla piccola.\nInfrastrutture e trasporti.\nLe principali vie di comunicazione che lo attraversano, mettendo in comunicazione la Citt\u00e0 metropolitana di Bologna con la Toscana sono: l'Autostrada A1 detta \"del Sole\", alla quale dal 2015 \u00e8 stata affiancata la A1 var nota anche come \"Variante di valico\" o \"direttissima\", la Strada statale 64 Porrettana e la Strada Statale 65 della Futa.\nLe tre principali linee ferroviarie che attraversano il suo territorio sono la Ferrovia Porrettana, la Ferrovia Bologna-Firenze (direttissima) e quella del Treno ad Alta Velocit\u00e0 (TAV).\nCultura.\nL'isolamento geografico delle alte vallate, unitamente al carattere conservativo delle genti montanare, ha fatto s\u00ec che in questa zona si sia conservata la tradizione delle danze antiche: i balli stacchi. Il termine \"staccato\" (in dialetto bolognese \"sp\u00e9cc\") indica una caratteristica dello stile, che non prevede un contatto continuo col terreno, in contrapposizione al ballo, appunto detto liscio (in dialetto \"l\u00e9ss\"), che non stacca i piedi dal suolo e che in montagna viene eseguito con caratteristiche particolari che gli valgono il nome di \"liscio montanaro\".\nL'Appennino bolognese e la porzione piacentina del territorio delle Quattro province, all'altro capo dell'Emilia, sono le uniche due aree dove le tradizioni musicali e coreutiche emiliane non si sono interrotte: hanno resistito alla penetrazione del liscio e stanno vivendo un momento di recupero e diffusione anche fuori dalle loro aree di origine.\nSuddivisione amministrativa.\nIl territorio \u00e8 amministrato da 19 comuni, raggruppati precedentemente in tre Comunit\u00e0 Montane (Comunit\u00e0 Montana Alta e Media Valle del Reno, Comunit\u00e0 Montana Cinque Valli Bolognesi e Comunit\u00e0 Montana Valle del Samoggia), dal 2013 ripartiti tra tre Unioni di Comuni: Appennino Bolognese, Savena-Idice e Valli del Reno, Lavino e Samoggia.\nUnione dei comuni dell'Appennino Bolognese\nUnione dei comuni Savena-Idice\nUnione dei comuni Valli del Reno, Lavino e Samoggia\nIl comune di Alto Reno Terme dal 2020 non fa parte di nessuna unione di comuni.\nLa denominazione di \"Appennino Bolognese\" viene usata per indicare un distretto sociosanitario del Servizio sanitario regionale e un ambito territoriale ottimale, comprendenti i comuni dell'omonima unione pi\u00f9 Alto Reno Terme, non riferendosi dunque all'intera estensione geografica del termine."}
{"id": "1140992", "revid": "767487", "url": "https://it.wikipedia.org/wiki?curid=1140992", "title": "La mummia (film 1969)", "text": "La mummia \u00e8 un film egiziano diretto nel 1969 da Shadi Abdel Salam.\nNel 2006 in occasione del centenario del cinema egiziano la Biblioteca Alessandrina costitu\u00ec un comitato di tre critici cinematografici egiziani e storici, Ahmed El-Hadari, Samir Farid e Kamal Ramzi, per scegliere i pi\u00f9 importanti 100 film della storia del cinema egiziano.\nIl film La mummia \u00e8 stato quindi inserito nella lista, occupando la posizione numero 58.\nTrama.\nNel 1881 un egittologo si accorge delle depredazioni delle tombe dei faraoni presso Tebe. Organizzata una spedizione, l'uomo scoprir\u00e0 che a Luxor i membri di una trib\u00f9 vivono da secoli commettendo questi furti e quando il loro capo muore i suoi due figli eredi si rifiutano di continuare le scorrerie.\nDistribuzione.\nCritica.\n\"La mummia\" annunzia la nascita di un autore che esprime la sua visione del mondo con un suo stile particolare. Il film \u00e8 stato prodotto dal settore pubblico e rappresenta il pi\u00f9 grande successo riportato da un film egiziano all'estero, in Europa in particolare. \"La mummia\" narra la crisi di un giovane dell'Alto Egitto, che si sente diviso tra il retaggio dei suoi avi e il futuro che gli si profila davanti. Il giovane risolve il suo dilemma e Abdel Salam conclude il film ripetendo le parole del faraone gi\u00e0 pronunziate all'inizio: \"Alzati, tu non morirai. Sei stato chiamato per nome. Sei resuscitato\". \"La mummia\" potrebbe rappresentare un'esperienza unica e irripetibile."}
{"id": "1141000", "revid": "767487", "url": "https://it.wikipedia.org/wiki?curid=1141000", "title": "Slapp Happy", "text": "Gli Slapp Happy sono stati un gruppo art rock formatosi ad Amburgo nel 1972, che ha operato fino alla fine degli anni settanta e, pi\u00f9 sporadicamente, negli anni ottanta e novanta.\nIn Germania.\nAnthony Moore \u00e8 un compositore sperimentale inglese la cui carriera prende piede a Letchworth, in Inghilterra, dove conosce Peter Blegvad, musicista e fumettista newyorchese, con cui collabora in diverse formazioni seminali. Dopo la scuola, studia musica indiana con Viram Jasani e ha modo di comporre la colonna sonora del film \"Mare's tale\" di David Larcher. Nel 1971, si trasferisce ad Amburgo, dove inizia a collaborare con la scena musicale locale. Ricco di queste esperienze, pubblica due album minimalisti per la Polydor tedesca (\"Pieces from the Cloudland Ballroom\" del 1971 e \"Reed Whistle and Sticks\" del 1972). Allorch\u00e9 l'etichetta gli rifiuta un terzo album perch\u00e9 troppo poco commerciale, Moore propone un nuovo progetto a base pop ma dai risvolti insospettabilmente \"art\". A tale scopo, ricontatta Blegvad, in visita in Europa. I due, insieme alla fidanzata tedesca di Moore, la cantante Dagmar Krause, proveniente dal gruppo City Preachers, formano gli Slapp Happy. Il nome sembra provenire dal soprannome che Blegvad aveva affibbiato ad una sua fidanzata dei tempi di Letchworth (\"slapp happy\", in inglese, significa \"folle di gioia\", \"felice come un pazzo\"). Il loro rock na\u00eff, attestato in un formato stabile fin dalle prime incisioni, si ispira alla pittura del doganiere Rousseau.\nIl primo album, \"Sort Of\", viene inciso con l'ausilio del gruppo tedesco dei Faust. L'album presenta un repertorio di bislacche e gustose rivisitazioni del pop rock dell'epoca. La trasfigurazione del genere va dalle delicate e pensose \"I'm All Alone\", \"Who's Gonna Help Me Now?\", \"Small Hands Of Stone\", \"Blue Flower\" e \"Little Girls World\" (che fa riferimento ad un patinato mondo di pedofilia), alle nervose ed elettriche \"Paradise Express\", \"Tutankhamun\", \"I Got Evil\" e \"Mono Plane\", fino alla raffinatissima \"Heading for Kyoto\". L'insieme di chitarra, batteria, basso, sax e, soprattutto, l'incredibile professionalit\u00e0 della voce di Dagmar Krause (che pi\u00f9 in l\u00e0 coroner\u00e0 la propria fama di interprete di Eisler e Weill), introducono l'ascoltatore in una musica senza tempo, che strizza l'occhio tanto agli USA dei primi del secolo XX (come sar\u00e0 poi pi\u00f9 evidente nelle collaborazioni con gli Henry Cow), quanto all'art rock inglese pi\u00f9 avanguardista. Il pop degli Slapp Happy non \u00e8 che un pretesto per dare sfogo alle idiosincrasie compositive di Blegvad e Moore.\nIl rifiuto della band di esibirsi in tour decreta il fallimento commerciale dell'iniziativa. Ciononostante, la Polydor acconsente a stampare un secondo album: quando gli artisti presentano, nel 1973, \"Casablanca Moon\" (registrato anch'esso con i Faust come band di supporto), l'etichetta lo rifiuta.\nIn Inghilterra.\nIl gruppo dirotta, a questo punto, sulla Virgin, trasferendosi a Londra. \u00c8 nello stesso periodo che per l'etichetta inglese firmano i Faust e gli Henry Cow.\n\u00c8 ai Manor Studios nell'Oxfordshire che il gruppo riregistra del tutto \"Casablanca moon\", con l'aiuto di turnisti diretti dal violinista Graham Preskett. L'album viene pubblicato omonimo nel 1974. Le canzoni risultano pi\u00f9 sofisticate che nel precedente \"Sort Of\": la loro eccentricit\u00e0 mostra con decisione l'ambivalenza del gruppo nei confronti della musica pop. \"Casablanca moon\" e \"Tubular Bells\" di Mike Oldfield rappresentano due importanti successi commerciali per la Virgin nel 1974 e ci\u00f2 comporta per l'etichetta la possibilit\u00e0 di finanziare iniziative non commerciali.\nSar\u00e0 solo nel 1980 che l'etichetta Recommended pubblica l'originario \"Casablanca Moon\" (quello inciso con i Faust), con il titolo \"Acnalbasac noom\". Mentre \"Acnalbasac Noom\" presenta un arrangiamento alquanto grezzo, \"Casablanca Moon\" tende ad essere pi\u00f9 sentimentale e \"sognante\", con arrangiamenti pi\u00f9 complessi che includono l'utilizzo degli archi. I \"fan\" del gruppo dibattono ancora su quale sia l'edizione migliore.\nNon \u00e8 facile individuare i pezzi forti di \"Casablanca moon\", data l'omogeneit\u00e0 dell'album e l'altissimo \"standard\" qualitativo. Spiccano, forse, la delicatissima \"Half way there\", la sprizzante \"Michaelangelo\", il classico \"The secret\" (Blegvad scriver\u00e0 nel 1993 di averla sentita fischiettare, quasi vent'anni dopo, da uno sconosciuto intento a docciarsi al \"New York City Health Club\"), la pirotecnica \"Haiku\".\nCon gli Henry Cow.\n\u00c8 a questo punto che i destini degli Slapp Happy si incontrano con quelli degli Henry Cow, formazione sperimentale inglese sorta nel 1968 per iniziativa del chitarrista Fred Frith e del fiatista e tastierista Tim Hodgkinson. Il 25 giugno del 1974, gli Slapp Happy hanno la possibilit\u00e0 di partecipare allo \"show\" radiofonico della BBC Top Gear. A questo scopo, incidono \"A Little Something\" (tratta da \"Casablanca Moon\", dove era stata incisa con l'utilizzo di un marranzano) insieme ad alcuni membri degli Henry Cow (Geoff Leigh, Fred Frith e Lindsay Cooper) e a Robert Wyatt. Questa compagine viene battezzata \"Slapp Happy &amp; Friends\": \"A Little Something\" viene mandata in onda il 16 luglio del 1974 (verr\u00e0 poi pubblicata nella compilation di Wyatt, \"Flotsam Jetsam\", del 1994).\nNel novembre del 1974, gli Slapp Happy invitano gli Henry Cow a partecipare al loro nuovo album. La fusione risulta cos\u00ec fluida che i due gruppi, di fatto, si fondono e \"Desperate Straights\" esce sotto il nome di Slapp Happy/Henry Cow. Il successo della fusione non era certo facile da prevedere, se si pensa allo scontro tra due concezioni musicali che, pur affini per sensibilit\u00e0 sonora, partivano da retroterra culturali alquanto differenti: l'avanguardia musicale degli Henry Cow \u00e8 politicamente impegnata e fortemente orientata a sinistra, risulta a volte \"seriosa\" e \"difficile\", soprattutto a confronto con lo spensierato (almeno in apparenza) pop nostalgico degli Slapp Happy. Il risultato finale compone bene i dissidi sonori di partenza, soprattutto per la mediazione della Krause, la cui voce risulta ideale anche per le composizioni espressioniste degli Henry Cow. La musica da cabaret berlinese sembra un punto di commistione insuperabile.\nGi\u00e0 nel brano d'apertura (\"Some Questions about Hats\") si intravedono i nuovi orizzonti del neonato gruppo. Altri capolavori dell'album sono la bizzarra \"A Worm is at Work\", la pastorale \"Europa\", l'epica \"Riding Tigers\", la solenne \"Giants\", la ruvida \"Extract from 'The Messiah'\" (liberamente tratta da H\u00e4ndel), la bislacca e ciondolante \"Strayed\", oltre ad una delle poche composizioni originali della Krause (\"In the Sickbay\").\nA questo punto, gli Slapp Happy ricambiano il favore e fanno da band di supporto agli Henry Cow per l'album \"In Praise of Learning\" (stavolta a nome Henry Cow/Slapp Happy). L'unico reale contributo degli Slapp Happy (a parte il canto della Krause) \u00e8 la canzone \"War\", che asseconda adeguatamente l'aggressiva temperie politica che l'album esprime. Le differenze e le frizioni alla fine per\u00f2 prevalgono e il sodalizio si interrompe: nell'aprile del 1975 Anthony Moore e Peter Blegvad abbandonano il progetto, convinti che la musica degli Henry Cow sia troppo seriosa (e politica) per i loro gusti. Dagmar Krause, d'altro canto, resta: gli Henry Cow hanno bisogno di una cantante per puntellare il proprio \"sound\". Ci\u00f2 significa, per\u00f2, la fine degli Slapp Happy come gruppo.\nDagli anni ottanta a oggi.\nNel 1982, il trio si ricostituisce per incidere un nuovo singolo (\"Everybody's slimmin'\", prodotto dall'etichetta del gruppo, la Half Cat, il cui logo non pu\u00f2 non far pensare a Roland Topor) e, l'anno dopo, per un'esibizione (la prima della loro storia) all'ICA (\"Institute of Contemporary Arts\") di Londra. I tre tornano successivamente insieme nel 1991 per \"Camera\", opera'televisiva commissionata dal \"Channel four\" della BBC e mandata in onda nel 1993. La colonna sonora di \"Camera\" viene pubblicata in CD solo nel 2000, accreditata ai tre singoli artisti e non al gruppo. Nel 1998, all'ennesima \"reunion\" dell'anno precedente segue un altro album, \"\u00c7a Va\", per l'etichetta V2 di Richard Branson.\nGli Slapp Happy risultano molto popolari in Giappone, tanto che vanno l\u00ec ad esibirsi in tour nel 2000, senza il supporto di altri musicisti, e il CD \"Live in Japan\" che ritrae le loro performance nipponiche viene pubblicato nel 2001 solo in Giappone."}
{"id": "1141007", "revid": "287204", "url": "https://it.wikipedia.org/wiki?curid=1141007", "title": "858 (disambigua)", "text": ""}
{"id": "1141020", "revid": "287204", "url": "https://it.wikipedia.org/wiki?curid=1141020", "title": "859 (disambigua)", "text": ""}
{"id": "1141022", "revid": "287204", "url": "https://it.wikipedia.org/wiki?curid=1141022", "title": "860 (disambigua)", "text": ""}
{"id": "1141023", "revid": "1305772", "url": "https://it.wikipedia.org/wiki?curid=1141023", "title": "Warning (singolo Green Day)", "text": "Warning \u00e8 un singolo del gruppo musicale statunitense Green Day, pubblicato l'11 dicembre 2000 come secondo estratto dall'album omonimo."}
{"id": "1141026", "revid": "1001457", "url": "https://it.wikipedia.org/wiki?curid=1141026", "title": "Sergej Michalkov", "text": ""}
{"id": "1141028", "revid": "180559", "url": "https://it.wikipedia.org/wiki?curid=1141028", "title": "Serie A 1962-1963 (pallacanestro femminile)", "text": "Il campionato di pallacanestro femminile 1962-1963 \u00e8 stato il trentaduesimo organizzato in Italia.\nLa Serie A ritorna al girone unico, con undici squadre che si affrontano in partite di andata e ritorno. La prima classificata vince lo scudetto, le ultime tre retrocedono. La Fiat Torino vince il secondo titolo consecutivo, classificandosi davanti a Standa Milano e Onda Pavia."}
{"id": "1141029", "revid": "44638", "url": "https://it.wikipedia.org/wiki?curid=1141029", "title": "Philco Trieste", "text": ""}
{"id": "1141032", "revid": "1226", "url": "https://it.wikipedia.org/wiki?curid=1141032", "title": "Vibranium", "text": ""}
{"id": "1141033", "revid": "1935652", "url": "https://it.wikipedia.org/wiki?curid=1141033", "title": "Marcello Morgante", "text": "Biografia.\nNacque a Carpineto Sinello, un paese in provincia di Chieti, il 23 marzo 1915.\nSegu\u00ec gli studi di seminarista dapprima a Ravenna, poi dal 1925 a Roma dove rimase fino al 1945 e si laure\u00f2 in filosofia, in teologia e in diritto.\nFu ordinato sacerdote il 26 febbraio 1938 dall'arcivescovo Luigi Traglia.\nDal 1947 al 1957 fu vicario generale dell'arcidiocesi di Ravenna-Cervia, di cui in seguito fu anche amministratore apostolico.\nIl 16 febbraio 1957 fu eletto alla diocesi di Ascoli Piceno e consacrato vescovo il 19 marzo dal cardinale Giacomo Lercaro nel duomo di Ravenna; arriv\u00f2 nella cittadina marchigiana il 28 aprile 1957. Si ritir\u00f2 il 13 aprile 1991, ma rimase nella diocesi come vescovo emerito.\nCon decreto del 27 dicembre 1988 il presidente della Repubblica gli confer\u00ec l'onorificenza di grande ufficiale. Il 12 dicembre 1988 fu insignito dalla Presidenza del Consiglio dei ministri del Premio della Cultura.\nFu per 20 anni, dal novembre 1971 al 1991, presidente della conferenza episcopale delle Marche.\nMor\u00ec ad Ascoli Piceno il 20 maggio 2007, il giorno stesso in cui nella cattedrale si festeggiava il cinquantenario del suo episcopato nella citt\u00e0 con un concerto.\nGenealogia episcopale.\nLa genealogia episcopale \u00e8:"}
{"id": "1141038", "revid": "983767", "url": "https://it.wikipedia.org/wiki?curid=1141038", "title": "Ludolph van Ceulen", "text": "Il suo nome significa \"Ludolf da Colonia\" (anche se nato a Hildesheim) e talora egli viene identificato come Ludolf von Collen.\nBiografia.\nNacque a Hildesheim nel 1540.\nDopo la sua emigrazione nei Paesi Bassi, van Ceulen insegn\u00f2 scherma e matematica a Delft. Nel 1594 riusc\u00ec ad aprire una scuola di scherma a Leida. Nel 1600 divenne il primo professore di matematica dell'Universit\u00e0 di Leida, dove mor\u00ec nel 1610.\nCalcolo di \u03c0.\nLudolph van Ceulen spese gran parte della sua vita nel calcolo della costante matematica formula_1 (pi greco) usando essenzialmente l'algoritmo usato da Archimede per approssimare la circonferenza con dei poligoni regolari arrivando ad usare poligoni con 2 miliardi di lati. Pubblic\u00f2 nel suo libro \"Von de circle\" (Sul cerchio) (1596) un valore di pi con 20 cifre decimali. Successivamente port\u00f2 il numero delle cifre a 35. Il valore ottenuto era:\n3,14159265358979323846264338327950288...\nFu cos\u00ec orgoglioso di questo risultato che volle che fosse inciso sulla sua pietra tombale. Essa fu persa ma nel 2000 fu ritrovata. Pi greco viene talvolta chiamato anche \"Costante Ludolphina\" in suo onore."}
{"id": "1141040", "revid": "401052", "url": "https://it.wikipedia.org/wiki?curid=1141040", "title": "Bernau bei Berlin", "text": "Bernau bei Berlin \u00e8 una citt\u00e0 di abitanti del Brandeburgo, in Germania.\nAppartiene al circondario del Barnim, di cui \u00e8 la seconda citt\u00e0 per dimensioni, dopo il capoluogo Eberswalde, ed \u00e8 un centro di livello intermedio della regione metropolitana Berlino/Brandeburgo.\nBernau possiede lo \"status\" di \"Grande citt\u00e0 di circondario\" (\"Gro\u00dfe kreisangeh\u00f6rige Stadt\").\nGeografia fisica.\nLa citt\u00e0 dista 40\u00a0km da Berlino ed \u00e8 ad essa collegata tramite la ferrovia nazionale (Deutsche Bahn) e la \"S-Bahn\".\nNel territorio di Bernau si trovano le sorgenti del fiume Panke.\nStoria.\nDal 1952 al 1993 Bernau \u00e8 stata capoluogo del circondario omonimo.\nIl 20 settembre 1993 venne aggregato alla citt\u00e0 di Bernau il soppresso comune di Birkholz. Nel 2003 segu\u00ec il comune di Sch\u00f6now.\nSimboli.\nBlasonatura dello stemma:\nLa bandiera \u00e8 di colore verde, bianco e rosso; nel campo bianco \u00e8 posto lo stemma cittadino.\nMonumenti e luoghi d'interesse.\nBernau conserva la cinta muraria di et\u00e0 medievale.\nMolti edifici del centro storico sono stati abbattuti a partire dagli anni settanta e sostituiti da edifici moderni, eretti con il sistema della prefabbricazione a pannelli (\"Plattenbau\").\nSociet\u00e0.\nEvoluzione demografica.\nNegli ultimi anni la popolazione della citt\u00e0 ha conosciuto una forte crescita, passando dai 20.000 abitanti del 1995 agli attuali 36.000.\nFonti dei dati sono nel dettaglio nelle Wikimedia Commons..\nGeografia antropica.\nFrazioni.\nNel territorio cittadino sono presenti le frazioni (\"Ortsteil\") di B\u00f6rnicke, Ladeburg, Lobetal e Sch\u00f6now, corrispondenti ad ex-comuni aggregati alla citt\u00e0.\nIn ognuna delle frazioni \u00e8 presente un consiglio locale (\"Ortsbeirat\") con funzioni consultive.\nAmministrazione.\nGemellaggi.\nBernau \u00e8 gemellata con:"}
{"id": "1141049", "revid": "125964187", "url": "https://it.wikipedia.org/wiki?curid=1141049", "title": "Societ\u00e0 Sportiva Pro Livorno (1919-1922)", "text": "L\u2019 Associazione Sportiva Dilettantistica Pro Livorno 1919 Sorgenti, nota semplicemente come Pro Livorno Sorgenti o storicamente come Societ\u00e0 Sportiva Pro Livorno, \u00e8 una societ\u00e0 calcistica con sede a Livorno, in attivit\u00e0 dal 1919. Milita in Serie D, quarta serie del campionato italiano di calcio.\nCon la rifondazione del e la sua conseguente ripartenza dall\u2019Eccellenza, nella stagione 2021-2022 la Pro Livorno \u00e8 (per categoria) la principale squadra di Livorno.\nStoria.\nFondata nel 1919, part\u00ec dalla Terza Categoria Toscana, il pi\u00f9 basso livello del calcio italiano dell'epoca. Nella sua prima stagione, quella 1919-20, vinse immediatamente il Girone A della Sezione II della Terza Categoria Toscana, con due punti, venendo quindi promossa nel campionato di Promozione, il secondo livello dell'epoca.\nNella stagione 1920-21, la Pro Livorno riusc\u00ec nell'impresa di vincere il campionato toscano di Promozione, conquistando 11 punti in 6 partite e venendo quindi promossa in Prima Categoria, la massima serie dell'epoca.\nNella stagione 1921-22 il campionato di Prima Categoria era strutturato in eliminatorie regionali gestite dai Comitati Regionali, le cui vincenti (o campioni regionali) si sarebbero sfidate nelle semifinali nazionali, consistenti in due gironi da tre squadre ciascuno. Le vincenti dei gironi di semifinale si contendevano infine il titolo nazionale (quello che oggi verrebbe definito scudetto, simbolo tuttavia introdotto solo nel 1924) nella finale nazionale. A quel campionato non parteciparono tuttavia le 24 maggiori squadre italiane che per protesta avevano abbandonato la FIGC costituendo una federazione e un campionato indipendente, quello della CCI.\nLa Pro Livorno riusc\u00ec nell'impresa di vincere il campionato toscano con 15 punti, qualificandosi cos\u00ec alle Semifinali nazionali, dove fu inserito nel Girone A: chiuse al terzo e ultimo posto con un solo punto conquistato in quattro gare, non riuscendo quindi a qualificarsi alla finale scudetto.\nQuando (estate 1922) le societ\u00e0 che avevano partecipato al campionato CCI raggiunsero un accordo con la FIGC e decisero quindi di rientrare nei ranghi federali, fu stilato un piano di riforma dei campionati, il Compromesso Colombo, che ammise la Pro Livorno direttamente nella nuova massima serie a 36 squadre, senza costringerla ad affrontare degli spareggi salvezza, questo in virt\u00f9 della qualificazione alle semifinali nazionali. Tuttavia, nell'estate del 1922, la Pro Livorno e i concittadini dell'Unione Sportiva Livorno, entrambe partecipanti alla massima serie, decisero di fondersi. La nuova societ\u00e0 mantenne il nome di \"Unione Sportiva Livorno\".\nColori e simbolo.\nI colori della Pro Livorno erano il bianco e il verde, gli stessi colori in pratica della SPES Livorno (squadra che nel 1915 si era fusa con la Virtus Juventusque per costituire l'Unione Sportiva Livorno).\nI colori rimasero gli stessi fino alla fusione con l'US Livorno avvenuta nel 1922. La nuova societ\u00e0 risultante dalla fusione mantenne il nome dell'Unione Sportiva Livorno, ma i suoi colori erano una \"fusione\" tra quelli dell'US Livorno e quelli della Pro Livorno. Se infatti da un lato la maglia della nuova squadra risultante dalla fusione conservava i colori amaranto dell'US Livorno, dall'altro presentava una striscia orizzontale verde-bianco-verde che richiamava i colori sociali della Pro Livorno."}
{"id": "1141050", "revid": "44638", "url": "https://it.wikipedia.org/wiki?curid=1141050", "title": "Stella Rossa Livorno", "text": ""}
{"id": "1141051", "revid": "121405", "url": "https://it.wikipedia.org/wiki?curid=1141051", "title": "Ludolf van Ceulen", "text": ""}
{"id": "1141052", "revid": "486946", "url": "https://it.wikipedia.org/wiki?curid=1141052", "title": "U.S. Livorno", "text": ""}
{"id": "1141053", "revid": "1226", "url": "https://it.wikipedia.org/wiki?curid=1141053", "title": "Quartetto di Belleville", "text": ""}
{"id": "1141059", "revid": "121405", "url": "https://it.wikipedia.org/wiki?curid=1141059", "title": "Ludolf von Keulen", "text": ""}
{"id": "1141065", "revid": "287204", "url": "https://it.wikipedia.org/wiki?curid=1141065", "title": "Jordi Tarr\u00e9s", "text": "Con i 7 mondiali all'aperto vinti \u00e8 alla pari con Doug Lampkin, altro pilota della specialit\u00e0 degli anni novanta, in questa specifica disciplina.\nHa vinto il campionato del mondo nel 1987, 1989, 1990 e 1991 in sella alla moto italiana Beta Motor e poi nel 1993, 1994, 1995 in sella alla moto spagnola GasGas. Ha corso il mondiale fino al 1997 e dopo si \u00e8 ritirato dedicandosi alla formazione dei giovani piloti spagnoli come Adam Raga, suo pupillo, che \u00e8 diventato in seguito anche lui campione mondiale della specialit\u00e0.\nAi titoli ottenuti individualmente vanno aggiunti altri sette titoli ottenuti nel Trial delle Nazioni con la squadra nazionale spagnola."}
{"id": "1141076", "revid": "120538190", "url": "https://it.wikipedia.org/wiki?curid=1141076", "title": "Privateer Press", "text": "Privateer Press \u00e8 una casa editrice statunitense produttrice di giochi di ruolo e wargame tridimensionali. Fondata nel 2000 da Brian Snoddy, Matt Staroscik e Matt Wilson la ditta \u00e8 diretta da Wilson, Snoddy e Mike McVey.\nLa sede principale della Privateer Press \u00e8 a Seattle, Washington, ma esiste anche una succursale europea in Regno Unito.\nL'ambientazione creata dalla Privateer \u00e8 conosciuta come Iron Kingdoms, un setting in stile steampunk dove sono stati sviluppati sia l'omonimo gioco di ruolo (basato sul sistema d20) che le due linee principali di miniature per wargame: Warmachine e Hordes."}
{"id": "1141079", "revid": "131358", "url": "https://it.wikipedia.org/wiki?curid=1141079", "title": "Spartak Nalchik", "text": ""}
{"id": "1141080", "revid": "1318658", "url": "https://it.wikipedia.org/wiki?curid=1141080", "title": "Serie B 1950-1951 (pallacanestro maschile)", "text": "Il campionato di Serie B di pallacanestro maschile 1950-1951 secondo livello del 29\u00ba campionato italiano, \u00e8 il 10\u00b0 organizzato dalla FIP sotto questa definizione e il 4\u00b0 dall'ultima riforma dei campionati. \nLe squadre sono divise in due gironi, vengono promosse in Serie A le prime classificate di ogni girone, retrocedono in Serie C le ultime classificate."}
{"id": "1141081", "revid": "1305772", "url": "https://it.wikipedia.org/wiki?curid=1141081", "title": "El Jem", "text": "El Jem (Thysdrus in latino) \u00e8 una citt\u00e0 del governatorato di Mahdia in Tunisia; ha una popolazione di 18.302 abitanti (dato aggiornato al censimento del 2004). Ospita alcune delle migliori rovine romane dell'Africa.\nStoria.\nLa citt\u00e0 fu costruita, come molti altri insediamenti romani in Tunisia, al posto di vecchi centri punici. Grazie ad un clima meno arido di quello attuale, la romana \"Thysdrus\" prosper\u00f2 nel secondo secolo, quando divenne un importante centro per la coltivazione e l'esportazione di olio di oliva. Fu sede di una diocesi cristiana, tuttora retta da un vescovo della Chiesa cattolica.\nDai primi anni del III secolo, quando venne costruito l'anfiteatro, \"Thysdrus\" (El Jem) rivaleggi\u00f2 con \"Hadrumetum\" (la moderna Susa) per il ruolo di seconda citt\u00e0 romana del Nordafrica, dopo Cartagine. In seguito alla rivolta scoppiata nel 238, e del suicidio di Gordiano I nella sua villa romana nei pressi di Cartagine, le truppe romane leali all'imperatore Massimino il Trace distrussero la citt\u00e0, che non venne mai ricostruita.\nNon \u00e8 possibile datare precisamente la distruzione all'interno del terzo secolo. .\nAttrazioni.\nAnfiteatro.\nEl Jem \u00e8 famosa per il suo anfiteatro (spesso chiamato erroneamente \"colosseo\") in grado di ospitare 35 000 spettatori seduti.\nAltro.\nL'accumulo di sabbia protegge la citt\u00e0 mercato di Thysdrus e le ville che un tempo la circondavano. L'anfiteatro accentra l'interesse degli archeologi: non \u00e8 necessario procedere a degli scavi. Alcuni pavimenti a mosaici sono stati trovati e resi pubblici, ma i siti archeologici sono quasi sconosciuti.\nNel mondo della scrittura, Thysdrus \u00e8 uno dei siti di maggiore interesse per l'uso del papiro nell'impero, il quale rende i documenti conservabili con ottima qualit\u00e0 se tenuti in un ambiente asciutto quanto quello di El Jem."}
{"id": "1141095", "revid": "1127199", "url": "https://it.wikipedia.org/wiki?curid=1141095", "title": "Jerino", "text": "Il torrente Jerino nasce nei pressi del monte Mauro nel territorio di Tocco Caudio.\nAttraversa le contrade di \"Grieci\" e \"Martini\" di Campoli del Monte Taburno, poi quella di \"Ponterutto\" di Vitulano per immettersi presso \"Loreto\", \"Menzogna\" e \"Sala\", all'incrocio dei territori comunali di Cautano, Vitulano e Foglianise, nel torrente Jenga che a sua volta dopo circa 5\u00a0km sfocia nel Calore nei pressi della contrada \"Scafa\" di Benevento. \nLungo il suo percorso \u00e8 attraversato unicamente da ponti a servizio della viabilit\u00e0 locale (strade comunali o minori), ma nel progetto di completamento della Fondo Valle Vitulanese (da Foglianise alla SS 7 Appia in Montesarchio) \u00e8 previsto il passaggio di questa strada a scorrimento veloce in fondo valle dello Jerino."}
{"id": "1141102", "revid": "339392", "url": "https://it.wikipedia.org/wiki?curid=1141102", "title": "Maria Santissima di Loreto", "text": ""}
{"id": "1141108", "revid": "123858960", "url": "https://it.wikipedia.org/wiki?curid=1141108", "title": "Tomo Mili\u010devi\u0107", "text": "\u00c8 il fratello minore della modella e attrice Ivana Mili\u010devi\u0107 ed \u00e8 famoso per essere stato il chitarrista del gruppo musicale statunitense Thirty Seconds to Mars fino a giugno 2018.\nBiografia.\nLe origini.\nI suoi genitori, Damir, imprenditore, e Tonka, casalinga ed imprenditrice, decisero di emigrare negli Stati Uniti, dapprima a Troy, nel Michigan, e poi a Seattle, nella speranza di garantire ai figli una vita migliore. Ha una sorella, Ivana (attrice), e un fratello, Filip. Mili\u010devi\u0107 stesso, in un'intervista, dichiara che, se fosse rimasto in Bosnia, avrebbe dovuto arruolarsi a 16 anni e combattere in prima linea a 17. I suoi genitori, quando Mili\u010devi\u0107 aveva 18 anni, aprirono un ristorante a Los Angeles. Suo zio, Bill Mili\u010devi\u0107, \u00e8 un virtuoso violinista e possiede il Ph.D della Scuola di Musica dell'universit\u00e0 del Michigan. Negli Stati Uniti Tomo coltiva le sue passioni: la musica e la cucina.\nCarriera.\nMili\u010devi\u0107 ha iniziato a suonare il violino a tre anni con l'intento di diventare un violinista professionista, finch\u00e9, a diciotto anni, si appassion\u00f2 all'heavy metal scoprendo gli Iron Maiden.\nAppassionato e ottimo conoscitore della scena rock e metal statunitense e internazionale, comincia a suonare la chitarra, e ne costruisce una con l'aiuto del padre. Mili\u010devi\u0107 ha suonato come chitarrista professionista per diversi anni. Ha iniziato a scrivere la propria musica a 17 anni, cosa che ha contribuito al suo stile musicale particolare.\nMili\u010devi\u0107 descrive la sua musica rock, e le sue influenze musicali includono Led Zeppelin, Deep Purple, i Metallica di \"Kill 'Em All\" , The Who, Alice in Chains e Slayer.\nIn poco tempo diventa un chitarrista di ottimo livello ed entra in una band locale, i Morphic. Nel frattempo Tomo frequenta una scuola per cuochi e si diploma come chef, specializzato in dolci. Dopo un paio di anni decide di lasciare il gruppo e di mettere in vendita tutti i suoi strumenti.\nProprio in questo periodo, Shannon Leto gli comunica che i Thirty Seconds to Mars stanno cercando un nuovo chitarrista per sostituire Solon Bixler. Tomo era un grande fan della band dall'inizio della loro carriera. Mili\u010devi\u0107 super\u00f2 le audizioni, battendo cos\u00ec oltre 200 aspiranti. Cinque giorni dopo, il 3 febbraio 2003 ci fu la sua prima apparizione pubblica con i Thirty Seconds to Mars, quando si esibisce con Jared Leto, Shannon Leto e Matt Wachter al Late Late Show condotto da Craig Kilborn.\nLa sua prima chitarra che costru\u00ec insieme al padre viene usata in \"A Modern Myth\" dell'album \"A Beautiful Lie\" dei Thirty Seconds to Mars, il primo a cui Tomo partecip\u00f2. In un'intervista afferm\u00f2 che dopo aver registrato, chiam\u00f2 suo padre per comunicargli che aveva usato la loro chitarra.\nDopo aver finito il loro \"Welcome to the Universe Tour\", i Thirty Seconds to Mars vengono elencati tra gli artisti del \"Taste of Chaos\" tour, dove Tomo far\u00e0 da chitarrista headliner.\nIl 28 gennaio 2007 la band inizia l'\"A Beautiful Lie World Tour\", suonando in Europa, Australia e Asia, fino al 1\u00ba dicembre 2007. Finito l\"'A Beautiful Lie European Tour\" del 2008, la band annuncia che ha iniziato a lavorare al terzo album. In un articolo di \"Kerrang!\" la band e Tomo annunciano che il titolo del loro terzo album sar\u00e0 \"This Is War\", e che sar\u00e0 pubblicato il 30 ottobre 2008. Dalla registrazione dell'album \"This Is War\", Tomo suona anche il basso, alternandosi insieme a Jared.\nNel 2008 Mili\u010devi\u0107 ha inoltre coprodotto l'album dei Death Pilot."}
{"id": "1141110", "revid": "287204", "url": "https://it.wikipedia.org/wiki?curid=1141110", "title": "Armoriale dei comuni del Doubs", "text": "Questa pagina contiene le armi (stemma e blasonatura) dei comuni del Doubs."}
{"id": "1141113", "revid": "104265", "url": "https://it.wikipedia.org/wiki?curid=1141113", "title": "Vincenzo Virga", "text": "Ascesa.\nVirga, alleato dei Corleonesi nella seconda guerra di mafia dei primi anni ottanta insieme a Francesco Messina Denaro di Castelvetrano e Mariano Agate di Mazara del Vallo, subentr\u00f2 nella guida del mandamento di Trapani ai fratelli Calogero (morto d'infarto nel 1998) e Salvatore Minore (detto \"Tot\u00f2\", ucciso dai Corleonesi nel 1982). Era inoltre ricercato per gli omicidi del giudice Alberto Giacomelli e del sociologo Mauro Rostagno, fondatore di Lotta Continua e commentatore di un'emittente televisiva di Trapani dalla quale aveva apertamente denunciato la mafia.\nIl 24 marzo 1994, il Nucleo operativo dei Carabinieri di Trapani condusse l'\"operazione Petrov\", sequestrando numerose attivit\u00e0 imprenditoriali di Virga (che sfugg\u00ec alla cattura e si rese latitante) e arrestando decine di membri di Cosa nostra trapanese. Fino ad allora Virga era incensurato e conosciuto solo come imprenditore.\nArresto.\nIl boss \u00e8 stato arrestato dagli uomini della squadra mobile in un casolare di Fulgatore, una frazione di Trapani, il 20 febbraio 2001.\nAl momento della cattura Virga era gi\u00e0 stato condannato all'ergastolo per l'omicidio di Giuseppe Montalto, agente di polizia penitenziaria in servizio all'Ucciardone di Palermo, ucciso a Palma (una frazione di Trapani) nel 1995, per aver rifiutato di collaborare con i boss imprigionati nel carcere.\nGiuseppe Linares, capo della squadra mobile di Trapani, nell'occasione dell'arresto di Virga, ha affermato di aver trovato materiale interessante nel covo del boss. Ha dichiarato:\nNel 2002 Virga venne condannato all'ergastolo insieme al \"boss\" Salvatore Riina per la strage di Pizzolungo (2 aprile 1985), in cui persero la vita Barbara Rizzo e i suoi figli Salvatore e Giuseppe Asta, gemelli di 6 anni."}
{"id": "1141115", "revid": "1851848", "url": "https://it.wikipedia.org/wiki?curid=1141115", "title": "Giancarlo Capucci", "text": "Caratteristiche tecniche.\nEra terzino ambidestro.\nCarriera.\nDisput\u00f2 inizialmente alcuni campionati in Serie C con la maglia del Baracca Lugo, presentandosi fin da giovanissimo come giocatore di talento e dalle rare doti atletiche.\nNel 1951, notato da alcuni osservatori viola, pass\u00f2 alla , con cui disput\u00f2 il suo primo campionato in Serie A, andando a rinforzare la forte difesa gigliata che gi\u00e0 schierava giocatori del calibro di Magnini e Cervato, difensori della Nazionale. A Firenze Capucci disput\u00f2 cinque stagioni, scendendo in campo complessivamente 42 volte e raggiungendo con la squadra un Terzo posto nel 1953-54 , due quarti posti ('52 e '55), ed un settimo. Nella stagione 1955-56 arriv\u00f2 solo a sfiorare il primo scudetto viola poich\u00e9, seppur di propriet\u00e0 della societ\u00e0, venne ceduto durante l'estate in prestito al Novara ove giocava e consigli\u00f2 il suo acquisto Silvio Piola , a Novara che all'epoca militava sempre nella massima divisione gioc\u00f2 altre 24 partite in serie A. Fu convocato alcune volte nella Nazionale under 21.\nNel 1957 venne ceduto a pieno titolo al Lanerossi Vicenza, con cui disput\u00f2 5 stagioni, rivestendo il ruolo di Capitano di quella squadra, scendendo in campo complessivamente per oltre 100 volte (103), e raggiungendo due buoni settimi posti nelle stagioni 1957-58 e 1958-59.\nNel 1961 pass\u00f2 alla in Serie B, con cui disput\u00f2 alcune stagioni della seconda divisione, per un totale di oltre 50 partite nella Serie B. Infine al Forl\u00ec, ultima tappa della sua carriera, con il suo apporto il Forl\u00ec sfior\u00f2 la promozione in serie B.\nIn carriera ha totalizzato complessivamente 169 presenze in Serie A , 64 in Serie B e 58 in Serie C ."}
{"id": "1141116", "revid": "834", "url": "https://it.wikipedia.org/wiki?curid=1141116", "title": "40CrMo4", "text": ""}
{"id": "1141120", "revid": "599013", "url": "https://it.wikipedia.org/wiki?curid=1141120", "title": "Laurent Robert", "text": "Caratteristiche tecniche.\nDi ruolo ala sinistra, disponeva di un buon tiro dalla distanza.\nCarriera.\nClub.\nRobert inizi\u00f2 la sua carriera nel il 17 settembre 1994; dopo quattro anni di militanza tra le file de \"la paillade\" Robert si trasfer\u00ec al Paris Saint-assurdo Germain nel 1999. Fece il suo debutto con la maglia della nazionale francese il 18 agosto 1999, contro l'Irlanda del Nord. In una partita di Champions League contro il Rosenborg nel 2000 segn\u00f2 il sesto gol nel 7-2 con cui si concluse la partita. In seguito ad una convocazione della Nazionale francese il 15 novembre 2000, Robert segn\u00f2 anche il suo primo gol con la maglia dei \"Bleus\" contro la Turchia.\nNel 2001, abbandonato il PSG, firm\u00f2 un contratto con il club inglese del , che lo acquist\u00f2 per 12,606 milioni di sterline.\nRobert pass\u00f2 molti anni in Premier League con la maglia bianconera ma nel 2005 ci fu la separazione gi\u00e0 premeditata dall'allora allenatore Graeme Souness. Nella sessione di mercato estiva allora il cedette per un anno, con opzione per altri due,in prestito con diritto di riscatto il francese al per permettergli di giocare con continuit\u00e0.\nCon la maglia del segn\u00f2 un gol; a fine stagione i \"Pompey\" non lo riscattarono, cos\u00ec alla fine torn\u00f2 ai \"Magpies\" che lo girarono all'estero, in Portogallo.\nRobert approd\u00f2 allora alla corte di Ronald Koeman, firmando un contratto da tre anni e mezzo con i portoghesi.\n A fine stagione venne ceduto.\nRobert firm\u00f2 allora con il Levante, seconda squadra di Valencia, l'11 luglio 2006 in un trasferimento gratuito dal Benfica. Gioc\u00f2 13 partite, 12 delle quali entrando dalla panchina ricevendo il suo primo cartellino rosso e non segnando alcun gol.\nQuindi Robert venne ceduto al neo promosso ; a fine stagione fu ceduto nuovamente.\nIl 2 aprile 2008 firm\u00f2 un contratto con i canadesi del Toronto FC. Fece il suo debutto tre giorni pi\u00f9 tardi, contro il DC United in una partita nella quale la sua nuova squadra perse 4-1. Il 19 aprile Robert segn\u00f2 il suo primo gol al 31' durante la prima gara casalinga contro il Real Salt Lake. Nella sua ultima partita fu sostituito alla mezz'ora del primo tempo. Il 19 agosto fu svincolato dal Toronto FC.\nAppena una settimana dopo essersi svincolato, Robert firma un contratto con la squadra greca del AE Larissa per due anni. In squadra trover\u00e0 i suoi ex compagni di club Nikolaos Dabizas e Nolberto Solano.\nNazionale.\nNon ha totalizzato alcuna presenza con la maglia della Nazionale francese in campo mondiale; conta comunque 9 presenze e un gol con la maglia dei \"bleus\" e la convocazione alla Confederations Cup 2001, poi vinta proprio dalla Francia."}
{"id": "1141125", "revid": "712828", "url": "https://it.wikipedia.org/wiki?curid=1141125", "title": "Welcome to the NHK", "text": " \u00e8 una storia nata come romanzo scritto da Tatsuhiko Takimoto e trasposta successivamente in manga e anime. Al centro della storia vi sono un giovane hikikomori e NEET e il rapporto di questo con diversi personaggi, anch'essi disincantati sul loro stato e sul loro futuro.\nIl romanzo \u00e8 in parte autobiografico, dato che lo stesso Takimoto ha vissuto un periodo da hikikomori.\nTrama.\nTatsuhiro Sat\u014d \u00e8 un giovane che da quattro anni vive praticamente recluso nel suo piccolo appartamento di Tokyo e incarna perfettamente lo stereotipo dell'hikikomori giapponese: ha interrotto qualsiasi legame con il mondo esterno e si mantiene a malapena con i soldi che gli inviano i genitori (per questo \u00e8 definito anche NEET).\nUn giorno, mentre \u00e8 come al solito nel suo appartamento ad oziare e fantasticare, bussa alla porta un'anziana testimone di Geova accompagnata da una giovane. Questa successivamente si mette in contatto con Sat\u014d, affermando di conoscere il modo per curarlo dalla sua malattia. Misaki, questo il suo nome, gli porge quindi un contratto e lo invita a seguire alcune lezioni private di psicoanalisi improvvisata che terr\u00e0 per lui la sera, al parco di Mita 4-Chome in cui egli suole recarsi.\nSebbene il giovane inizialmente provi diffidenza e tenti in tutti i modi di cancellare l'offerta dalla sua mente, alla fine accetta e ogni sera si reca al parco vicino per ascoltare le lezioni della ragazza.\nMisaki appare timida e introversa almeno quanto Sat\u014d, ma si rifiuta di fornire al ragazzo informazioni su di s\u00e9, soprattutto perch\u00e9 si interessi tanto a lui e come fa a conoscere tutti i particolari della sua vita. I giorni si susseguono e Sat\u014d sembra effettivamente sollevarsi dalla sua condizione di hikikomori, almeno finch\u00e9 vecchie conoscenze dal passato non tornano a farsi vive scaricando i loro problemi sul ragazzo e mettendolo nuovamente con le spalle al muro.\nNHK.\nIn Giappone la sigla NHK si riferisce alla TV pubblica e omonima societ\u00e0 di trasmissione Nippon H\u014ds\u014d Ky\u014dkai, famosa appunto per aver trasmesso diverse serie animate di successo (come \"Planetes\" o \"Nadia - Il mistero della pietra azzurra\"). In \"Welcome to the NHK\" la sigla diventa per\u00f2 la sigla di \"Nihon Hikikomori Ky\u014dkai\", ovvero \"Ente degli Hikikomori Giapponesi\": infatti, nel corso di uno smarrimento allucinatorio per via della droga, il protagonista elabora la teoria per cui il business dei cartoni animati , dei fumetti, dei videogiochi e dei gadget (facilmente identificabile con la societ\u00e0 NHK, appunto) sia responsabile del fenomeno degli hikikomori, fornendo loro un universo parallelo in cui rifugiarsi, pi\u00f9 bello e semplice della vita reale.\nIn preda al delirio da droghe, Sat\u014d crea cos\u00ec nella sua mente anche i fantomatici \"agenti\" della NHK, incaricati del fallimento di ogni attivit\u00e0 ed opera della vittima: il primo tipo di personale \u00e8 quello dei classici \"Man in Black\", capaci di assumere l'aspetto di qualsivoglia personaggio e ingaggiati per ridurre al silenzio il soggetto facendolo ricapitombolare nell'isolamento; il secondo \u00e8 quello di ragazze piacenti che, rispondendo ai caratteri del \"moe\" indirizzati al classico idealtipo di otaku, traviano la vittima e distruggono ogni sua aspettativa di relazione amorosa col sesso opposto; il terzo, infine, \u00e8 quello di un esercito di creature mostruose blu e simili a goblin che, tirando i fili della grande cospirazione, sembrerebbero essere a capo dell'intera societ\u00e0.\nInvero, ad un certo punto della storia Sat\u014d si rende conto che ad ogni individuo corrisponda una propria versione personale della NHK, quale giustificazione deresponsabilizzante per i propri fallimenti e capro espiatorio su cui sfogare le proprie frustrazioni: un vero e proprio destino tragico, con cui nessuno pu\u00f2 sfuggire al confronto, all'insegna di un'infantile fuga dalla realt\u00e0.\nPer esempio, nel caso della senpai Kashiwa la sigla starebbe per \"Nihon Hiyowa Ky\u014dkai\" (\"Ente Giapponese delle Persone deboli\") e in quello di Misaki starebbe per \"Nihon Hikan Ky\u014dkai\" (\"Ente Pessimista Giapponese\"; il nome non \u00e8 comunque rilevante, potendo la NHK essere chiamata anche \"Dio malvagio\"); inoltre, nel contratto finale che al termine del progetto Misaki proporr\u00e0 a Sat\u014d la sigla star\u00e0 per \"Nihon Hitojichi K\u014dkankai\" (\"Ente Giapponese Scambio Ostaggi\"), fungendo esso da realt\u00e0 altrettanto illusoria ma almeno consolatoria per sopperire ai propri disagi.\nRomanzo.\nIl romanzo, scritto da Tatsuhiko Takimoto, ha l'illustrazione di copertina di Yoshitoshi ABe. \u00c8 stato pubblicato in Giappone da Kadokawa Shoten per la prima volta il 28 gennaio 2002 (ISBN 4-04-873339-7), mentre l'edizione \"bunkoban\" \u00e8 uscita il 25 giugno 2005 (ISBN 4-04-374702-0).\nIn Italia il romanzo \u00e8 stato pubblicato da J-Pop, divisione di Edizioni BD, inaugurando insieme a \"La malinconia di Haruhi Suzumiya\" la collana \"J-Pop Romanzi\". \u00c8 uscito al Lucca Comics &amp; Games il 28 ottobre 2011 e nei normali negozi il 9 novembre 2011 (ISBN 978-88-6123-877-0). La traduzione in italiano \u00e8 di Daniela Guarino.\nManga.\nLa serie manga, sceneggiata da Tatsuhiko Takimoto e disegnata da Kendi Oiwa, \u00e8 stata pubblicata sulla rivista \"Sh\u014dnen Ace\" dal 24 giugno 2004 al 6 giugno 2007, per un totale di quaranta capitoli pubblicati anche in otto tank\u014dbon. In Italia gli otto volumi sono stati pubblicati da J-Pop, divisione di Edizioni BD, dal 30 ottobre 2008 (al Lucca Comics &amp; Games) al 27 settembre 2009. Bench\u00e9 il manga sia uscito in Giappone su una rivista sh\u014dnen, in Italia \u00e8 stato classificato come \"seinen\". Il titolo italiano del manga viene scritto \"Welcome to the N.H.K.\" (con i punti fra le tre lettere), cosa che non avviene per il romanzo e l'anime.\nIn Giappone sono state vendute delle edizioni limitate dei volumi 4 e 6. All'edizione limitata del quarto volume era allegata una staction figure erotica di Misaki, a quella del sesto volume un videogioco per PC derivato da quello fittizio presente nella storia e creato da Sat\u014d e Yamazaki, , scritto da Tatsuhiko Takimoto, con il character design di Kendi Oiwa e prodotto da Circus. All'ottavo volume \u00e8 allegato un \"diploma\" di uscita dallo stato di hikikomori.\nIl manga presenta notevoli differenze sia dall'anime che dal romanzo, soprattutto per quanto concerne la personalit\u00e0 di Misaki.\nAnime.\nL'anime, prodotto da Gonzo per la regia di Y\u016bsuke Yamamoto, conta 24 episodi. Il titolo originale dell'anime viene scritto \"N\u30fbH\u30fbK\u306b\u3088\u3046\u3053\u305d!\" (con i punti tra le tre lettere), mentre quello del romanzo e quello del manga vengono scritti \"NHK\u306b\u3088\u3046\u3053\u305d!\".\nTrasmissione.\nL'anime \u00e8 stato trasmesso da diverse TV giapponesi:\nIn Italia l'anime \u00e8 distribuito da Yamato Video ed \u00e8 stato trasmesso su Rai 4 dal 22 settembre 2011 al 5 aprile 2012 il gioved\u00ec con orario di inizio variabile compreso tra le 23:05 e le 23:55."}
{"id": "1141127", "revid": "33689", "url": "https://it.wikipedia.org/wiki?curid=1141127", "title": "Magno (console 460)", "text": "Biografia.\nOriginario di Narbona e membro di una prestigiosa famiglia gallo-romana, era nipote di Agricola, console del 421, a sua volta discendente di quel Filagrio da cui discendeva anche l'imperatore Avito: \u00e8 anche possibile che il padre di Magno, Nimfidio, fosse il fratello dell'imperatore. Il fratello di Magno, dal nome sconosciuto, era proconsole.\nRicopr\u00ec l'incarico di \"magister officiorum\" per Avito tra il 455 e il 456; in quest'ultimo anno accompagn\u00f2 i Visigoti in Spagna. Le sue qualit\u00e0 e la sua fedelt\u00e0 all'impero gli guadagnarono la Prefettura del pretorio delle Gallie per volere di dell'imperatore Maggioriano, nel 458 (o tardo 457), in sostituzione di Peonio: la mossa va intesa all'interno della politica imperiale di ricostruire i legami con la nobilt\u00e0 gallica, cos\u00ec come la sua successiva nomina al consolato per l'anno 460. Un epitaffio di difficile comprensione potrebbe far collocare la sua morte nel 475.\nEbbe tre figli: Magno Felice, prefetto del pretorio di Gallia o Italia, Probo e Araneola. Magno Felice e Probo erano compagni di studi del poeta Gaio Sollio Sidonio Apollinare. Araneola spos\u00f2 Polemio."}
{"id": "1141134", "revid": "729019", "url": "https://it.wikipedia.org/wiki?curid=1141134", "title": "Stazione di Grosseto", "text": "La stazione di Grosseto \u00e8 lo scalo ferroviario della ferrovia Tirrenica a servizio del capoluogo maremmano. La stazione ferroviaria \u00e8 ubicata in piazza Marconi, in un'area semicentrale della citt\u00e0 poco a nord rispetto al centro storico, dove si trova il capolinea di numerosi autobus urbani ed interurbani.\nStoria.\nLa stazione fu aperta il 15 luglio 1864 contestualmente all'apertura delle tratte Follonica\u2013Grosseto e Grosseto\u2013Orbetello, sezioni della Pisa\u2013Livorno\u2013Roma.\nDescrizione.\nArchitettura.\nIl fabbricato viaggiatori della stazione fu ricostruito alla fine della seconda guerra mondiale dopo la sua distruzione dovuta ai bombardamenti anglo-americani del 1943.\nIl complesso si articola longitudinalmente sul lato occidentale della piazza, ed \u00e8 caratterizzato da una pianta a T e da pi\u00f9 corpi di fabbrica che si addossano tra loro, sviluppandosi su due livelli. Il prospetto principale si caratterizza al pian terreno per la presenza di cinque portali architravati con arco tondo, protetti da una pensilina che sporge dalla cordonatura che separa i due livelli del fabbricato. Lateralmente, si aprono portali di forma rettangolare che conducono, da una parte al bar e dall'altra alla sala di attesa. Lungo tutto il livello rialzato si aprono una serie di finestre di forma rettangolare, mentre nella parte centrale del prospetto principale \u00e8 da rilevare la presenza di un orologio di forma quadrata, inserito nel coronamento sommitale. All'interno, nella sala d'accoglienza, si trova la raffigurazione pittorica delle \"Quattro stagioni\" (2003) dell'artista Daniel Schinasi.\nNell'antistante piazza Marconi \u00e8 presente il monumento scultoreo raffigurante il buttero, realizzato nel 1953 dallo scultore Tolomeo Faccendi e collocato nella piazza nel 1971.\nPiazzale binari.\nIl piazzale \u00e8 composto da cinque binari adibiti a servizio viaggiatori. La stazione dispone anche di un grande scalo merci.\nLa stazione si trova lungo la Ferrovia Tirrenica, linea a doppio binario che collega Roma a Pisa e Genova. \u00c8 inoltre capotronco dei treni diretti a Siena mediante la Ferrovia Siena-Monte Antico-Grosseto, a binario unico non elettrificato, che diverge poche centinaia di metri dopo la stazione di Montepescali, prima fermata in direzione nord. \nLungo quest'ultima linea all'altezza di Monte Antico si dirama la Asciano-Monte Antico, impiegata come ferrovia turistica dall'associazione \"Ferrovia della Val d'Orcia\" (FVO) di FTI - Ferrovie Turistiche Italiane.\nPresso la stazione \u00e8 presente un posto di Polizia Ferroviaria.\nServizi.\nLa stazione e classificata da RFI come \"Gold\"; l'area commerciale del fabbricato viaggiatori \u00e8 gestita da CentoStazioni.\nLa stazione dispone dei seguenti servizi:\nMovimento.\nLa stazione \u00e8 servita dalle relazioni regionali Trenitalia svolte nell'ambito del contratto di servizio stipulato con la Regione Toscana, denominato Memorario. \nLa stazione \u00e8 anche capolinea di alcuni treni provenienti da Roma Termini. Lo scalo \u00e8 altres\u00ec raggiunto da relazioni a lunga percorrenza, svolte dalla medesima azienda.\nPresso la stazione \u00e8 attivo un servizio turistico periodico di FVO, denominato Trenonatura, il quale impiega la Siena-Grosseto e la Asciano-Monte Antico, con fermate nelle varie stazioni ed escursioni a borghi e castelli medievali."}
{"id": "1141138", "revid": "767487", "url": "https://it.wikipedia.org/wiki?curid=1141138", "title": "Irek", "text": "Irek \u00e8 un album raccolta della cantante italiana Irene Grandi, pubblicato il 1\u00ba giugno 2001.\nAnticipato dal singolo \"Per fare l'amore\", l'album \u00e8 un'antologia di brani dell'artista con l'aggiunta di un inedito, due riarrangiamenti ed una cover, \"Sconvolto cos\u00ec\" (di Austin, Myers, Telonio, Grandi, per la produzione artistica di Telonio e Roberto Vernetti), cover di \"Tell Me\" di Billie Myers del 1998.\nNell'album sono presenti anche una versione acustica di \"Che vita \u00e8\" ed una versione alternativa di \"In vacanza da una vita\"."}
{"id": "1141140", "revid": "71155", "url": "https://it.wikipedia.org/wiki?curid=1141140", "title": "Arti marziali in Giappone", "text": ""}
{"id": "1141141", "revid": "320578", "url": "https://it.wikipedia.org/wiki?curid=1141141", "title": "Welcome to the N.H.K.", "text": ""}
{"id": "1141144", "revid": "599013", "url": "https://it.wikipedia.org/wiki?curid=1141144", "title": "Suore di San Giuseppe dell'Apparizione", "text": "Le Suore di San Giuseppe dell'Apparizione (in francese \"S\u0153urs de Saint Joseph de l'Apparition\") sono un istituto religioso femminile di diritto pontificio: i membri di questa congregazione pospongono al loro nome la sigla S.J.A.\nStoria.\nLa congregazione venne fondata da Emilia de Vialar (1797-1856). Di nobile famiglia, nel 1816 decise di abbandonare la vita mondana e dedicarsi all'aiuto ai poveri: morto il nonno materno, il barone de Portal, impieg\u00f2 l'eredit\u00e0 per acquistare un edificio a Gaillac e vi si insedi\u00f2 con alcune compagne il 25 dicembre 1832, dando inizio all'istituto.\nLa congregazione venne dedicata a san Giuseppe, \"primo conoscitore del mistero dell'Incarnazione\". Il titolo, infatti, si riferisce a un episodio della vita di Giuseppe narrato nel vangelo di Matteo: accortosi della prossima maternit\u00e0 di Maria, pens\u00f2 di ridarle la sua libert\u00e0, ma un angelo gli apparve avvisandolo del concepimento verginale.\nEmilia de Vialar venne assistita per l'organizzazione della sua comunit\u00e0 dal sacerdote Louis Mercier, curato della parrocchia di Saint-Pierre. Le attivit\u00e0 delle suore di San Giuseppe si estesero presto dall'assistenza ai poveri all'apostolato in terra di missione, alla cura dei malati e all'educazione della giovent\u00f9.\nSu invito di Augustin de Vialar, fratello di Emilia e consigliere municipale ad Algeri, nel 1835 le suore aprirono la prima filiale nel Nord Africa: nel 1856, alla morte della fondatrice, le religiose erano gi\u00e0 presenti in Francia, Italia, Malta, Grecia, Cipro, Turchia, Palestina, Libano, Birmania e Australia.\nNel 1835 la casa generalizia venne trasferita a Marsiglia e il vescovo Eug\u00e8ne de Mazenod approv\u00f2 gli statuti della congregazione il 6 dicembre 1853; le religiose ricevettero il pontificio decreto di lode il 6 maggio 1842.\nEmilia de Vialar, beatificata nel 1939, venne proclamata santa da papa Pio XII il 24 giugno 1951.\nAttivit\u00e0 e diffusione.\nLe Suore di San Giuseppe dell'Apparizione si dedicano a vari generi di opere (educative, sanitarie, pastorali).\nSono presenti in Europa (Bulgaria, Cipro, Francia, Grecia, Irlanda, Italia, Malta, Regno Unito, Romania), nelle Americhe (Argentina, Guatemala, Haiti, Panama, Per\u00f9), in Australia, in Africa (Mauritania, Tunisia), nel Medio Oriente (Giordania, Israele, Libano, Palestina) e in altri paesi asiatici (Birmania, Filippine, India, Thailandia); la sede generalizia \u00e8 a Parigi.\nAl 31 dicembre 2005 l'istituto contava 940 religiose in 154 case."}
{"id": "1141151", "revid": "834", "url": "https://it.wikipedia.org/wiki?curid=1141151", "title": "18CrMo4", "text": ""}
{"id": "1141159", "revid": "43441", "url": "https://it.wikipedia.org/wiki?curid=1141159", "title": "Szombath\u00e9ly", "text": ""}
{"id": "1141161", "revid": "729019", "url": "https://it.wikipedia.org/wiki?curid=1141161", "title": "Stazione di Alberese", "text": "La stazione di Alberese \u00e8 la fermata ferroviaria della ferrovia Tirrenica posta presso l'omonima localit\u00e0. \u00c8 situata al confine tra i comuni di Grosseto e Magliano in Toscana, alcuni chilometri a sud dell'abitato di Alberese.\nLa fermata ferroviaria \u00e8 ubicata nel cuore del Parco naturale della Maremma, non lontano dallo svincolo di Alberese lungo la via Aurelia, in questo tratto a carreggiate separate con due corsie per ogni senso di marcia.\nStrutture e impianti.\nL'impianto \u00e8 esercito da Rete Ferroviaria Italiana ed \u00e8 gestito in telecomando dal dirigente centrale operativo della stazione di Pisa Centrale.\nLa fermata possiede due binari passanti della ferrovia Roma-Livorno serviti da banchina; in passato ve ne erano altri due atti ad effettuare soste o incroci. Vi \u00e8 un fabbricato viaggiatori al quale \u00e8 annesso anche un piccolo gabbiotto per la dirigenza del movimento. Entrambi sono chiusi in quanto la fermata non effettua servizio passeggeri ed \u00e8 impresenziata.\nMovimento.\nAl 2010, la stazione \u00e8 esclusa dal servizio ferroviario viaggiatori regionale, risultando servita solamente da corse autobus.\nInterscambi.\nNella piazza antistante lo scalo ferroviario, si trova il capolinea degli autobus in servizio tra Grosseto ed Alberese, gestiti da Tiemme."}
{"id": "1141178", "revid": "125087628", "url": "https://it.wikipedia.org/wiki?curid=1141178", "title": "Stazione di Montepescali", "text": "La stazione di Montepescali \u00e8 una stazione ferroviaria situata a Braccagni, localit\u00e0 all'estremit\u00e0 settentrionale del territorio comunale di Grosseto, ai piedi della collina di Montepescali.\nLa stazione, munita di 4 binari, si trova lungo l'importante ferrovia Tirrenica, nel punto in cui vi confluisce la ferrovia Siena-Grosseto, linea secondaria a binario unico e priva di corrente elettrica che permette i collegamenti per Siena, Empoli e Firenze: la biforcazione di questa linea secondaria avviene poche centinaia di metri a nord della stazione di Montepescali.\n\u00c8 classificata nella categoria \"Bronze\" di RFI.\nNella stazione fermano alcuni treni regionali veloci e regionali in servizio lungo la linea tirrenica, mentre tutti i convogli regionali da e per Siena, Empoli e Firenze effettuano la loro fermata presso la stazione.\nLungo la linea che collega Montepescali a Siena, poco a nord della stazione di Monte Antico \u00e8 presente una biforcazione:\nLe due diramazioni si incrociano poco prima di Siena (la linea via Buonconvento sovrappassa l'altra con un ponte) per proseguire di nuovo affiancate lungo un tratto comune di pochi chilometri all'interno della citt\u00e0 di Siena, alla cui stazione convergono."}
{"id": "1141183", "revid": "729019", "url": "https://it.wikipedia.org/wiki?curid=1141183", "title": "Retinoblastoma", "text": "Il retinoblastoma \u00e8 una patologia oculare, e rappresenta il tumore maligno con maggiore diffusione in et\u00e0 pediatrica.\nLa percentuale di soggetti colpiti da questa malattia \u00e8 di circa 1 ogni 20\u00a0000 nati, ma le statistiche variano a seconda dei Paesi; pu\u00f2 colpire la retina di un solo occhio oppure di entrambi.\nStoria.\nL'eziologia del retinoblastoma fu chiarita dal genetista Alfred George Knudson, che formul\u00f2 l'ipotesi dei due colpi. Applicando un'analisi statistica non troppo lontana da quella di Mendel, individu\u00f2 due coorti di pazienti, rispettivamente con storia di malattia famigliare e sporadica: nella prima, la malattia compare tra i 2 e i 6 mesi, tipicamente colpendo entrambi gli occhi; nella seconda invece tra i 2 e i 4 anni dopo la nascita, tipicamente a un solo occhio.\nEziologia e patogenesi.\nDeriva da una mutazione genetica che comporta la perdita di funzione della proteina Rb che funziona da oncosoppressore.\nEsistono due tipi di patologia: il retinoblastoma ereditario e quello sporadico.\nIl primo tipo, che si manifesta nel 40% dei casi, \u00e8 solitamente dovuto all'eredit\u00e0 di un allele mutato del gene oncosoppressore RB1, 13q14 (alterazione genetica ereditata da un genitore di tipo autosomica dominante), per cui gli individui colpiti hanno una forte predisposizione genetica e sono maggiormente a rischio di sviluppare la patologia in tempi pi\u00f9 brevi e nella forma bilaterale (cio\u00e8 a entrambi gli occhi); in altre parole, \u00e8 loro necessaria e sufficiente un'ulteriore unica mutazione per sviluppare la malattia. Evidentemente nel corso della vita di ogni individuo \u00e8 altamente probabile che avvengano molteplici mutazioni somatiche indipendenti in cellule diverse; se il background in cui si verificano \u00e8 gi\u00e0 alterato, ognuna di queste dar\u00e0 luogo ad un tumore. \u00c8 un esempio di penetranza incompleta: si \u00e8 calcolata per un valore di circa 90%; 9 individui su 10 portatori del gene manifestano questa malattia.\nIl secondo, invece, che si manifesta nel 60% dei casi e non \u00e8 influenzato da alcuna componente genetica, colpisce solitamente un solo occhio e il suo decorso \u00e8 generalmente pi\u00f9 lento rispetto al retinoblastoma ereditario. Occorre che in un'unica cellula entrambi gli alleli siano mutati: in altre parole occorrono due mutazioni, che statisticamente richiedono un tempo molto maggiore.\nTipologie di mutazioni.\nCi sono vari meccanismi che portano alla perdita di eterozigosit\u00e0 delle cellule affinch\u00e9 si manifesti la malattia:\nMeccanismi che portano a mancata funzione di Rb.\nCi sono vari meccanismi affinch\u00e9 Rb non sia pi\u00f9 efficace nel trattenere iperfosforilata i fattori di trascrizione E2F:\nSintomatologia.\nLa sintomatologia si presenta generalmente entro i primi 5 anni di vita; il segno principale \u00e8 un riflesso biancastro del fondo oculare, detto leucocoria, dovuto alla massa tumorale retinica che occupa il corpo vitreo, correlata spesso a deviazione degli assi oculari (dovuta alla perdita di fissazione dell'occhio affetto).\nIn un occhio sano, la pupilla pu\u00f2 apparire rossa in una fotografia scattata con il flash (\"red eye\"), mentre su un occhio affetto di Rb, la pupilla pu\u00f2 apparire di colore bianco o giallo (leucocoria). L'aspetto giallastro pu\u00f2 anche essere visibile in condizioni di scarsa luce artificiale e pu\u00f2 assomigliare ai riflessi degli occhi felini. Il tumore tende ad espandersi rapidamente verso il vitreo (forma endofitica) oppure verso la coroide e l'uvea (forma esofitica).\nSe per\u00f2 non viene curato, la dimensione dell'occhio aumenta e il tumore infierisce su altre parti del corpo. Le metastasi precoci al fegato o ai polmoni sono frequenti. Il tumore si pu\u00f2 anche insinuare nella zona retrooculare fino al nervo ottico, per poi raggiungere il cervello.\nTerapie disponibili.\nAttualmente esistono dei protocolli terapeutici stabiliti dalla comunit\u00e0 scientifica che impongono determinati trattamenti a seconda dello stadio di malattia.\nI trattamenti locali includono laser fotocoagulazione, crioterapia, termoterapia transpupillare e brachiterapia. A questi trattamenti viene associata attualmente una chemioterapia per via sistemica; negli ultimi tempi si sta affermando l'utilizzo di chemioterapia per via arteriosa, attraverso l'arteria oftalmica.\nNelle forme pi\u00f9 avanzate di malattia (o che recidivano sempre e comunque) \u00e8 necessario rimuovere chirurgicamente il bulbo oculare malato."}
{"id": "1141187", "revid": "1932027", "url": "https://it.wikipedia.org/wiki?curid=1141187", "title": "Seiano (Vico Equense)", "text": "Seiano \u00e8 una frazione di Vico Equense posta sul lato sinistro del Rivo d'Arco, a circa due chilometri dal capoluogo comunale.\nStoria.\nFin dall'epoca romana, Seiano \u00e8 stata scelta come meta di soggiorno per il suo dolce clima, per l'aria salubre, per il verde delle colline e l'azzurro intenso del mare.\nPer il nome Seiano, si tratta molto probabilmente di un toponimo prediale derivante dal nome latino Sejus o Sejanus di una gens Seja \u00e8 nominata ufficialmente per la prima volta nel marzo del 1306. La localit\u00e0 assunse importanza nell'epoca angioina e, dal Cinquecento in poi, ebbe notevole sviluppo, che raggiunse il massimo nel Settecento.\nFortemente accentrato intorno alla chiesa parrocchiale, il villaggio si \u00e8 allargato verso Vico e Montechiaro (frazione limitrofa).\nLa sua risorsa principale fu la marina mercantile, particolarmente florida nella met\u00e0 del XIX secolo, all'epoca della marina a vela: durante questo periodo Seiano contava una flotta mercantile di 21 bastimenti.\nIl Santuario della Vergine delle Grazie detta Santa Maria Vecchia (sec. XVI) custodisce molti ex voto.\nOltre a questo santuario \u00e8 presente anche una chiesa parrocchiale dedicata a San Marco Evangelista e risalente al XVIII secolo.\nGeografia e localizzazione.\nQuesta frazione si trova posta su una collina a strapiombo sul mare (85\u00a0m s.l.m.), dove sorge un piccolo agglomerato di case. Seguendo invece una lunga strada in discesa si arriva alla Marina di Seiano, zona che fa sempre parte della frazione di Seiano, dove sorge un piccolo villaggio di pescatori, pressoch\u00e9 disabitato durante il periodo invernale. Quando fu costruita l'antica chiesa del 1790 gli abitanti erano 2300.\nEconomia.\nTurismo.\nQuesta zona \u00e8 frequentata soprattutto durante il periodo estivo, quando vengono prese d'assalto le spiagge della Marina di Aequa, dove sorgono numerosi ristoranti, qualche albergo, campeggi. Altri ristoranti e alberghi sono situati nella zona collinare della frazione vicana.\nData l'amenit\u00e0 del luogo negli anni cinquanta la societ\u00e0 Montecatini e successivamente la Montedison (unione Montecatini-Edison) realizzarono una Casa di Soggiorno e Cura per i propri dipendenti. La struttura \u00e8 oggi un albergo.\nInfrastrutture e trasporti.\nStrade.\nLa frazione di Seiano \u00e8 attraversata dalla Strada statale 145 Sorrentina.\nFerrovie.\nLa stazione di Seiano, posta presso la statale Sorrentina, sorge lungo la ferrovia Torre Annunziata-Sorrento, facente parte della rete Circumvesuviana gestita dall'Ente Autonomo Volturno.\nPrecedentemente alla costruzione di tale ferrovia, fra il 1906 e il 1946 la localit\u00e0 era servita da una fermata della tranvia Castellammare di Stabia-Sorrento.\nPorti.\nIl porto di Seiano, di modeste dimensioni, in passato era utilizzato soprattutto da pescatori a Marina di Seiano. Con l'allungamento anche del molo, oltre all'attracco degli aliscafi di linea, lo scalo consente oggi l'ormeggio di natanti da diporto."}
{"id": "1141195", "revid": "339392", "url": "https://it.wikipedia.org/wiki?curid=1141195", "title": "Universit\u00e0 di Tor Vergata", "text": ""}
{"id": "1141196", "revid": "122246", "url": "https://it.wikipedia.org/wiki?curid=1141196", "title": "Metr\u00f2 del mare", "text": ""}
{"id": "1141215", "revid": "33689", "url": "https://it.wikipedia.org/wiki?curid=1141215", "title": "Risonatore", "text": ""}
{"id": "1141219", "revid": "6923", "url": "https://it.wikipedia.org/wiki?curid=1141219", "title": "Informatica giuridica", "text": "L'informatica giuridica \u00e8 una disciplina che studia l'informatica applicata al diritto.\nEvoluzione storica.\nUno dei padri fondatori dell'informatica giuridica \u00e8 Gottfried Leibniz (1646-1716), il quale gi\u00e0 nel XVII secolo avanzava l'idea del ragionamento quale tecnica calcolabile, definiva le caratteristiche fondamentali della logica delle modalit\u00e0 normative. Il fondatore dell'informatica giuridica suole peraltro ravvisarsi in Lee Loevinger il quale nel 1949 propone l'uso del termine giurimetria per indicare un nuovo modo di accostarsi al diritto, ispirato al metodo scientifico, aspetto essenziale della giurimetria, accanto all'uso di tecniche logiche e matematiche nella trattazione dei problemi giuridici.\nA differenza di quanto si potrebbe pensare l'informatica giuridica non \u00e8 la scienza che studia i problemi giuridici legati all'informatica e, insieme, le applicazioni informatiche per il diritto: in questo caso si parla di diritto dell'informatica.\nL'informatica giuridica invece pu\u00f2 essere intesa come la disciplina che utilizza i calcolatori elettronici nel campo del diritto, ed in questo caso la sua nascita va formalmente collocata alla met\u00e0 degli anni quaranta, oppure va intesa, come fenomeno pi\u00f9 ampio che riguarda l'insieme dei rapporti tra diritto e scienze formali, in questo caso la sua storia affonda le sue origini molto pi\u00f9 indietro nel tempo e tende ad identificarsi con la storia del diritto stesso, poich\u00e9 tutta l'evoluzione del pensiero giuridico mostra una continua oscillazione tra tendenze formalistiche e tendenze realistiche e tra metodologie logistiche e metodologie storicistiche.\nNella prima accezione fu Norbert Wiener, padre fondatore della cibernetica, ad accennare ad una possibile applicazione della teoria dei servomeccanismi al funzionamento del diritto e, nello stesso anno, un manager giurista americano, Lee Loevinger a proporre esplicitamente di sfruttare i vantaggi offerti dalle tecniche elettroniche per studiare e risolvere i problemi giuridici; con questo nuovo ambito di indagine, a cui fu dato il nome di giurimetria, si intendeva indagare la \"scientific investigation of legal problem\". In Italia i primi ad occuparsi dell'informatica giuridica furono Vittorio Frosini, Mario G. Losano e Renato Borruso. \u00c8 l'impiego di strumenti informatici per elaborare dati giuridici.\nI primi studiosi della materia hanno distinto tra informatica giuridica \"documentale\" (o documentaria) e informatica giuridica \"metadocumentale\" (o decisionale o modellistica giuridica o metadocumentaria o intelligenza artificiale nel diritto), in tempi pi\u00f9 recenti sono state studiate le applicazioni giuridiche come la costruzione di un sistema esperto per il giudice o il pubblico ministero l'avvocato o l'uso dell'ipertesto e di applicazioni informatiche nella Legislazione e per l'organizzazione e l'attivit\u00e0 della pubblica amministrazione.\nNorbert Wiener ha anche sottolineato nei suoi studi i rapporti tra cibernetica e il diritto, considerato come sistema di istruzioni logiche e concrete.\nFino a quel momento (met\u00e0 degli anni quaranta) le applicazioni elettroniche non avevano mai sfiorato aree umanistiche, ma si erano limitate ad applicazioni industriali.\nNel 1949 Lee Loevinger proponeva di sfruttare i vantaggi offerti dalle tecniche elettroniche per risolvere i problemi giuridici.\nQuesto nuovo ambito d'indagine fu chiamato \"Giurimetrica\".\nLee Loevinger ricorre agli elaboratori nella propria attivit\u00e0 di giurista presso la Divisione Antitrust americana, del Dipartimento di Giustizia. L'utilizzo dei calcolatori in questo ambito permetteva cos\u00ec di effettuare determinati controlli entro limiti di tempo accettabili.\nLee Loevinger ha poi esteso il concetto in \"giurimetria\", intendendo lo studio e la \"misurazione\" delle decisioni giudiziarie, sia per valutarne la prevedibilit\u00e0, sia per creare modelli decisionali artificiali.\nAccanto alle definizioni \"classiche\" della i.g. si sono sviluppate le riflessioni teoriche sulla \"Legimatica\", applicando i sistemi esperti informatici come ausilio alla redazione di testi di legge, rendendoli pi\u00f9 leggibili.\nL'informatica giudiziaria (gestionale, documentaria, forense) si concentra oggi sui tool informatici a disposizione del giurista, sulla redazione di ipertesti giuridici e sulle applicazioni pi\u00f9 in generale utili per la documentazione e la consultazione nell'ambito della giurisprudenza.\nNell'ultimo decennio si sono sviluppate le ricerche sul Diritto informatico, approfondendo in un quadro coordinato soprattutto gli aspetti giuridici concreti delle utilizzazioni dell'informatica e dei rapporti generali tra informatica e diritto, delle responsabilit\u00e0 regolate dal diritto civile o dal diritto penale, compresi gli aspetti della deontologia ed i vari problemi legati alla tutela della privacy nei trattamenti informatici di dati ed all'applicazione della legge sulla privacy.\nLosano, nel 1968, propose di sostituire il termine giurimetria con il termine \"Giuscibernetica\" e di abbandonare lo schema loevingeriano suddividendo l'intera materia in quattro approcci fondamentali per accostarsi ai rapporti tra cibernetica e diritto: \nVittorio Frosini nel 1975 propose un nuovo termine: \"Giuritecnica\", intendendo sottolineare il rapporto filosofico e sociale atto della tecnologia interattiva e informatica nel campo del diritto risultante dall'applicazione di procedimenti e strumenti tecnologici, fino a immaginare uno studio di ampio respiro e, soprattutto, coordinato dal punto di vista sociologico, etico e filosofico delle \"Tecnologie\" del diritto, nel quadro di un vero e proprio \"umanesimo tecnologico\". Occorre per\u00f2 precisare che Frosini fondava la sua prospettiva su un approccio filosofico di stampo neoidealista ed in particolare gentiliano: di conseguenza occorre leggere la sua concezione di \"umanesimo\" come \"umanismo\" attualista.\nNel 1980 una Raccomandazione CEE sugger\u00ec l'insegnamento, la ricerca e la formazione in materia d'informatica e diritto. Il programma proposto da quest'organo prevedeva, infatti, di considerare l'elaboratore elettronico come fondamentale strumento d'uso per il giurista e oggetto di regolamentazione giuridica e inoltre di approfondire sistematicamente, accanto alle problematiche dell'informatica, anche le applicazioni in campo giuridico e le problematiche legate principalmente alla privacy e alla sicurezza informatica.\nOggi l'informatica giuridica ha per oggetto l'applicazione della tecnologia dell'informazione al diritto: come ha affermato A.E. Perez-Luno, \"\u00e8 una disciplina bifronte nella quale si intrecciano una metodologia tecnologia con il suo oggetto giuridico, che a sua volta condiziona le stesse possibilit\u00e0 o modalit\u00e0 di applicazione\".\nGiovanni Sartor ha sottolineato che \"l'informatica giuridica \u00e8 la disciplina che studia gli aspetti giuridici della rivoluzione tecnologica, economica e sociale prodotta dall'informatica, l'elaborazione autormatica delle informazioni. Tale rivoluzione, l'informatizzazione, ha un duplice impatto sul diritto:\nApplicazione pratica.\nGli sviluppi della materia hanno per altro portato a differenziare numerosi aspetti teorici e pratici, quale, ad esempio, l'informatica amministrativa, che nella sua pi\u00f9 avanzata espressione, prende il nome di amministrazione digitale o teleamministrazione, nelle quali il riconoscimento del valore giuridico degli atti in forma elettronica ha creato il nuovo scenario del lavoro telematico.\nIn tale ambito l'espressione informatica giuridica, in quanto legata alle origini, \u00e8, con maggiore precisione, riferibile alla teoria ed alla pratica legata alla gestione delle banche di dati, ed in particolare all'informatica giuridica documentaria. Vi \u00e8 per\u00f2 anche una ricaduta dell'obbligo di utilizzare lo strumento informatico per accedere alla giustizia, giudicata un ritorno al formalismo giuridico in una nuova veste."}
{"id": "1141222", "revid": "1718925", "url": "https://it.wikipedia.org/wiki?curid=1141222", "title": "Progetto Blue Book", "text": "Il Project Blue Book (letteralmente in italiano, \"Progetto Libro Blu\") fu l'ultimo di una serie di studi sistematici condotti dall'aeronautica militare statunitense (USAF), tra il 1947 e il 1969, sugli avvistamenti di oggetti volanti non identificati (UFO) nel territorio statunitense e in buona parte delle Americhe e dell'Europa.\nLo scopo delle indagini era quello di determinare se gli UFO costituissero una minaccia per la sicurezza nazionale degli Stati Uniti e, in subordine, di classificare e analizzare scientificamente tutti i dati raccolti dall'aeronautica statunitense sul fenomeno. Avviato nel 1951, il progetto Blue Book venne formalmente concluso il 17 dicembre 1969 dopo aver indagato 12 618 casi di avvistamento, 701 dei quali (circa IL 5 %) rimasero classificati come \"non identificati\".\nLa decisione di interrompere il progetto matur\u00f2 in seguito alla pubblicazione del rapporto conclusivo (intitolato \"Scientific Study of Unidentified Flying Objects\", ma pi\u00f9 noto come \"Rapporto Condon\") di uno studio sugli UFO condotto tra il 1966 e il 1968 dall'Universit\u00e0 del Colorado sotto la direzione del fisico nucleare statunitense Edward Condon. Il rapporto Condon aveva concluso che 21 anni di studi sugli UFO non avevano prodotto nulla di rilevante dal punto di vista scientifico.\nLe conclusioni dell'USAF al termine del Progetto Blue Book furono che gli UFO non costituivano una minaccia per la sicurezza degli Stati Uniti e che gli avvistamenti classificati come \"non identificati\" non mostravano n\u00e9 alcuna evidenza di sviluppo tecnologico e principi sconosciuti alla scienza moderna, n\u00e9 prova di essere veicoli extraterrestri.\nIl progetto.\nL'USAF aveva seguito il fenomeno degli avvistamenti UFO a partire dal 1947, attraverso i successivi Project Sign, Project Grudge, Project Twinkle e Project Blue Book. I dati classificati dal Blue Book sarebbero stati deposti in un rapporto denominato Grudge/Blue Book.\nUno dei consulenti scientifici pi\u00f9 noti del progetto fu l'astrofisico ed ufologo statunitense Josef Allen Hynek, ritenuto in seguito uno dei maggiori esponenti dell'approccio scientifico ai fenomeni UFO e autore, tra l'altro, della celebre classificazione tipologica degli incontri ravvicinati (classificazione Hynek).\nAlla guida del progetto si sono alternati diversi ufficiali dell'USAF. Dal marzo 1952 al settembre 1953 fu diretto dal capitano Edward J. Ruppelt, dal 1954 al 1955 dal capitano Charles Hardin, dal 1956 al 1958 dal capitano George Gregory, dal 1959 al luglio 1963 dal maggiore Robert Friend e dall'agosto 1963 dal maggiore Hector Quintanilla. Le attivit\u00e0 del Blue Book furono chiuse formalmente il 30 gennaio 1970.\nRisultati.\nI risultati finali del Progetto Blue Book sono stati:\nUna parte degli archivi del Blue Book \u00e8 stata resa pubblica e consultabile liberamente su internet.\nIl rapporto Condon.\nI dati del progetto confluirono nel cosiddetto rapporto Condon dell'\"University of Colorado\" diretta dal fisico Edward Condon e furono presentate nel dicembre 1968 all'Accademia Nazionale delle Scienze.\nIl rapporto Condon, intitolato \"Scientific Study of UFOs\" (Studio scientifico degli UFO), \u00e8 assai voluminoso, ma \u00e8 noto soprattutto per la sua parte iniziale, in cui lo stesso Condon conclude che gli avvistamenti di UFO furono il risultato di:\nCritiche.\nLe critiche di Hynek sul progetto Blue Book.\nIn Hynek, dopo aver parlato di un promettente inizio potenzialmente utile per la ricerca scientifica, crebbe il disincanto sul Blue Book durante la sua occupazione al progetto. Hynek lanci\u00f2 accuse di indifferenza, incompetenza e ricerca scadente da parte del personale dell'Air Force. Hynek nota che, durante la sua esistenza, i critici hanno soprannominato il Blue Book \"The Society for the Explanation of the Uninvestigated\" (\"La Societ\u00e0 per la Spiegazione del Non-Investigato\").\nIn particolare in un lungo rapporto datato 7 ottobre 1968 scrisse, tra le altre cose:"}
{"id": "1141227", "revid": "30610", "url": "https://it.wikipedia.org/wiki?curid=1141227", "title": "Yu-gi-oh", "text": ""}
{"id": "1141229", "revid": "116125828", "url": "https://it.wikipedia.org/wiki?curid=1141229", "title": "Mazel tov", "text": "Mazal tov o Mazel tov (\u05de\u05d6\u05dc \u05d8\u05d5\u05d1) significa letteralmente \"buona fortuna\" in ebraico. Il termine \u00e8 stato incorporato nel linguaggio yiddish, dove \u00e8 spesso usato per esprimere congratulazioni.\nL'espressione deriva dall'ebraico mishnaico \"mazz\u0101l\", che significa \"costellazione\" o \"destino\". \nLa formula \"Mazal tov\" come altre della tradizione ebraica \u00e8 utilizzata spesso durante le celebrazioni, come ad esempio nei Bar mitzvah.\nNote.\nSpesso l'espressione viene detta spaccando una bottiglia in terra, meglio usarlo se si possiede una kippah. "}
{"id": "1141238", "revid": "162190", "url": "https://it.wikipedia.org/wiki?curid=1141238", "title": "Boscochiaro", "text": ""}
{"id": "1141240", "revid": "371529", "url": "https://it.wikipedia.org/wiki?curid=1141240", "title": "Perch\u00e9 quelle strane gocce di sangue sul corpo di Jennifer?", "text": "Perch\u00e9 quelle strane gocce di sangue sul corpo di Jennifer? \u00e8 un film italiano del 1972 diretto da Giuliano Carnimeo.\nTrama.\nJennifer e Marylin sono due fotomodelle che dividono un appartamento in un grande palazzo del centro di Genova. Jennifer ha un passato burrascoso: con l'ex marito si dedicava a pratiche sessuali di gruppo ed era dedita all'uso di droghe. Dopo aver rotto definitivamente col consorte, la ragazza sta cercando di ricostruirsi una vita nuova. Nonostante le sue buone intenzioni, la donna \u00e8 spesso perseguitata dall'ex marito che non vuole saperne della loro rottura. Nel palazzo conosce Andrea Antinori, giovane e bell'uomo con cui instaura una relazione. Ben presto per\u00f2 nello stabile inizia a susseguirsi una serie di terrificanti omicidi: dapprima una giovane prostituta uccisa in uno degli ascensori, poi una spogliarellista di colore residente all'ultimo piano. I sospetti cadono sui condomini che conoscevano le vittime anche solo di vista ma la ricerca del colpevole risulta ardua considerata la vastit\u00e0 dello stabile e la presenza di numerosi uffici includendo un'assidua frequentazione esterna per lavoro o per affari.\nJennifer \u00e8 la prossima vittima il cui assassino rester\u00e0 misterioso fino alla fine."}
{"id": "1141242", "revid": "1543377", "url": "https://it.wikipedia.org/wiki?curid=1141242", "title": "Myriad (carattere)", "text": "Myriad \u00e8 un carattere di tipo humanist sans-serif creato da Robert Slimbach (nato nel 1956) e Carol Twombly (nata nel 1959) tra il 1990 e il 1992 per Adobe. \u00c8 un multiple master font, il che significa che lavora tramite un software per permettere all'utente di generarne variazioni in altezza e peso tramite l'accesso a un ampio insieme di tratti di larghezza differente sulla trama del carattere specifico.\nI caratteri humanist sans serif hanno una struttura organica e una sotto-armatura simile a quella dei serif vecchio stile. Le lettere maiuscole tendono ad avere un asse orizzontale simile a quello delle lettere presenti sui monumenti dell'impero romano, le minuscole seguono il modello della scrittura carolingia. I caratteri humanist sans serif hanno un disegno sottile e un colore abbastanza uniforme, bilanciando le variazioni in larghezza con l'\"apertura\" del disegno. Gli humanist danno una sensazione pi\u00f9 \"calda\" e \"amichevole\" rispetto a i realist sans-serifs quali Akzidenz Grotesk o Univers. Essendo un carattere molto leggibile Myriad funziona bene sia per il testo sia per l'esposizione tipografica.\nDal lancio dell'eMac nel 2002 Myriad ha sostituito l'Apple Garamond in qualit\u00e0 di carattere istituzionale di Apple fino al 2014, quando \u00e8 stato rimpiazzato da San Francisco. Prima dell'ultima sostituzione alcuni prodotti come iPod (dal iPod photo in avanti) hanno per\u00f2 usato il Podium Sans, abbastanza simile al Myriad e differente dal Chicago come carattere della propria interfaccia utente. Un altro font humanist sans-serif, il Lucida Grande \u00e8 stato usato come font di sistema dal sistema operativo Apple macOS. Myriad \u00e8 anche usato nella corporate identity di Wells Fargo come carattere principale del titolo.\n\u00c8 disponibile in:"}
{"id": "1141244", "revid": "339392", "url": "https://it.wikipedia.org/wiki?curid=1141244", "title": "Mazal Tov", "text": ""}
{"id": "1141245", "revid": "105158187", "url": "https://it.wikipedia.org/wiki?curid=1141245", "title": "Razionalismo critico", "text": "Razionalismo critico \u00e8 un'espressione coniata dal filosofo austriaco Karl Popper ed indica la convinzione che la ragione, in materia di conoscenze empiriche, non pu\u00f2 avere una funzione rigorosamente dimostrativa, ma unicamente un compito critico.\nDescrizione.\nSecondo Popper, la ragione non legittima la verit\u00e0 di una teoria, ma va impiegata per criticare la teoria stessa. Sulla base del principio di falsificabilit\u00e0, che afferma che una teoria \u00e8 scientifica solo se sottoponibile ad un controllo in grado eventualmente di falsificarla (mediante deduzione di fatti d'esperienza da asserzioni di base), Popper affida alla ragione il compito di individuare i possibili errori che si celano nella teoria presa in esame. Se le asserzioni di base risultano non contrastare con l'esperienza, ovvero se i tentativi di falsificazione coordinati dalla ragione non hanno alcun esito, la teoria viene ritenuta \u00abcorroborata\u00bb, ma mai \u00abverificata\u00bb essendolo soltanto in modo provvisorio, dato che altre asserzioni di base, in futuro, potrebbero falsificare la teoria.\nRazionalismo e fallibilismo.\nDal razionalismo critico deriva la concezione \"fallibilistica\" popperiana per cui tutte le conoscenze empiriche sono incerte, ma che non nega l'esistenza di una verit\u00e0 assoluta come ideale regolativo a cui tendere. Da qui la rivalutazione dell'errore e della sua portata negativa, grazie a cui \u00e8 possibile in un certo senso delimitare l'orizzonte della verit\u00e0: l'errore rappresenta infatti un limite, negativo ma anche costitutivo della scienza, perch\u00e9 consente di imparare da esso, attraverso la sua costante eliminazione resa possibile dal dibattito critico. Il progresso scientifico non consiste nell'accumulo di verit\u00e0, ma nello scarto degli errori: quanto pi\u00f9 si sbaglia, tanto pi\u00f9 si evolve la conoscenza, in maniera analoga all'evoluzione biologica."}
{"id": "1141246", "revid": "44206358", "url": "https://it.wikipedia.org/wiki?curid=1141246", "title": "Radice cubica", "text": ""}
{"id": "1141248", "revid": "287204", "url": "https://it.wikipedia.org/wiki?curid=1141248", "title": "861 (disambigua)", "text": ""}
{"id": "1141253", "revid": "307923", "url": "https://it.wikipedia.org/wiki?curid=1141253", "title": "Cures", "text": ""}
{"id": "1141255", "revid": "287204", "url": "https://it.wikipedia.org/wiki?curid=1141255", "title": "862 (disambigua)", "text": ""}
{"id": "1141256", "revid": "827882", "url": "https://it.wikipedia.org/wiki?curid=1141256", "title": "Rikard Nordraak", "text": " Data la sua breve esistenza non lasci\u00f2 opere notevoli per numero e importanza, ma ebbe influenza su Grieg, di cui fu amico, ed \u00e8 autore dell'inno nazionale norvegese \"Ja, vi elsker\".\nBiografia.\nNato Richard Nordraach, era figlio del mastro pittore (imbianchino) Georg Marcus Nordraach (1811-1891) e di Fredrikke Carine Tang (1809-1863); per parte di padre era primo cugino del letterato Bj\u00f8rnstjerne Bj\u00f8rnson. La famiglia, originaria della fattoria Nordre Aaker presso il Randsfjord, si era stabilita a Christiania, dove Rikard crebbe fino ai quindici anni.\nSebbene il giovane dimostrasse del talento musicale precoce, il padre lo voleva commerciante e lo invi\u00f2 quindicenne a Copenaghen presso una scuola professionale. Rikard coltivava per\u00f2 pi\u00f9 interesse per la musica, prendendo lezione dal maestro di canto del Teatro reale danese Carl Ludvig Gerlach. Presto (febbraio 1859) avrebbe interrotto gli studi commerciali e si sarebbe recato a Berlino per studiare pianoforte con Kullak e poi anche composizione con Kiel.\nDopo un solo semestre rientr\u00f2 a Christiania, dove sarebbe rimasto due anni proseguendo entrambi i percorsi di studio con l'organista d'origine tedesca Rudolph Magnus. Entrato in contatto con il violinista Ole Bull, rest\u00f2 affascinato dalla visione nazionalista di questi e dal suo impegno per una scuola nazionale norvegese. Da lui e da Lindeman Nordraak mutu\u00f2 il senso della musica popolare.\nTorn\u00f2 a Berlino nell'autunno 1861, per restarvi un paio d'anni. Nella citt\u00e0 tedesca, oltre ai suoi primi insegnanti, frequent\u00f2 le sorelle pianiste Ida e Erika Lie. Il sodalizio fu per lui fonte d'ispirazione; innamorato di Erika, le dedic\u00f2 quella che sarebbe rimasta la sua principale opera per pianoforte, uno \"Scherzo capriccio\" detto anche \"Fjeldb\u00e6kken\" (1863), e sempre alle due sorelle sottopose a margine d'una lettera la melodia di \"Ja, vi elsker\".\nNel 1863 rientr\u00f2 nuovamente a casa passando per Copenaghen, dove conobbe Grieg. A Copenaghen trascorse anche l'annata 1864-1865, fondandovi nell'inverno, con amici danesi e con Grieg stesso, l'associazione musicale Euterpe. Nel maggio 1865 torn\u00f2 a Berlino per l'ultima volta. Progettava con Grieg un viaggio in Italia in autunno, ma proprio in ottobre contrasse la tubercolosi di cui sarebbe morto nel marzo 1866, a neppure ventiquattro anni. Fu sepolto nel cimitero della Jerusalemkirche a Kreuzberg, dove si trova ancora il cippo funebre originario. Le ceneri furono traslate in patria al Cimitero del Salvatore nel 1925. Nel 1905, su iniziativa di Grieg, Gustav Vigeland scolp\u00ec in onore di Nordraak una statua di steatite, eretta a Kristiania nel 1911.\nGrieg, che fu profondamente influenzato dal patriottismo di Nordraak, dedic\u00f2 all'amico varie composizioni, incluse le \"Humoresker\" per pianoforte (quattro caratteristici movimenti di danza popolare norvegese, punto di svolta nella poetica nazionalista dell'autore) e una marcia funebre composta a memoria privata del giovane compositore."}
{"id": "1141257", "revid": "916580", "url": "https://it.wikipedia.org/wiki?curid=1141257", "title": "Bombola", "text": "Una bombola \u00e8 un contenitore trasportabile utilizzato per immagazzinare gas sotto pressione la cui forma, dimensione, materiale e fabbricazione varia a seconda dell'impiego a cui \u00e8 destinata, generalmente dotata di una valvola che ne permette la chiusura.\nMaggiori quantit\u00e0 di gas possono essere stoccate in gruppi di bombole (normalmente 16 o 25) collegate tra loro chiamati \"pacchi bombole\" movimentabili con gru e muletti. I rimorchi e gli autocarri attrezzati per il trasporto di gas, sono detti \"carri bombolai\"; il vano di carico \u00e8 costituito da file di bombole sovrapposte lunghe quanto il mezzo e raccordate tra loro all'estremit\u00e0.\nUtilizzo.\nLe bombole sono destinate a molteplici usi e le norme per la loro costruzione e collaudo variano a seconda dell'applicazione. Le principali applicazioni che possiamo trovare sono:\nClassificazione dei gas.\nI gas nelle bombole sono classificati in:\nI gas liquefatti non vanno confusi con quelli liquidi a temperature criogeniche come l'azoto liquido che richiedono contenitori diversi dalle bombole.\nGas liquefatti.\nLa \"bombola\" per antonomasia \u00e8 sicuramente la bombola di GPL presente in ogni casa, almeno prima della metanizzazione del paese. Cilindrica, realizzata in lamiera d'acciaio saldata, presenta sulla parte superiore una maniglia per facilitarne la presa e a protezione della valvola a cui deve essere applicato un riduttore di pressione prima di allacciarla all'utenza domestica.\nNormalmente contiene dai 10 ai 25\u00a0kg di gas liquefatto che riempie al massimo l'80% del volume. Lo spazio residuo compensa la pressione al variare della temperatura ed evita la fuoriuscita di liquido, perch\u00e9 bisogna considerare che quando si apre la valvola e diminuisce la pressione interna il liquido entra in ebollizione, perci\u00f2 la bombola non deve mai essere utilizzata orizzontale o capovolta.\nPer un quantitativo netto di gas inferiore a 333\u00a0kg il trasporto non richiede alcun permesso particolare, mentre per quantit\u00e0 maggiori il trasporto delle bombole avviene su automezzi muniti del cartello arancione che segnala il trasporto di merci pericolose e condotti da personale qualificato.\nPer il campeggio si utilizzano bombole di dimensioni inferiori, per semplificare il trasporto. Alcune bombole, di piccolo formato, non sono munite di valvola e vengono aperte per perforamento dal dispositivo che le utilizza e non possono essere separate da questo prima di essere esaurite.\nLe bombole destinate ad essere montate su veicoli alimentati a GPL seguono la normativa ECE/ONU\u00a067/01, che stabilisce le norme costruttive, l'omologazione, l'installazione e il collaudo.\nRealizzate in lamiera d'acciaio saldata sono di forma cilindrica e fissate orizzontalmente oppure di forma toroidale per essere alloggiate al posto della ruota di scorta e non sottrarre cos\u00ec spazio al vano bagagli. Queste ultime, pi\u00f9 piccole, consentono per\u00f2 un'autonomia minore. Il collaudo della bombola ha una durata di 10\u00a0anni.\nLe bombole riempite con gas di petrolio liquefatti (GPL, butano e propano) operano ad una pressione di 4-8\u00a0bar.\nGas compressi.\nI gas aventi temperatura critica inferiore a -10\u00a0\u00b0C non sono liquefacibili a temperatura ambiente, perci\u00f2 per ridurne il volume \u00e8 necessario aumentare di molto la pressione. Le bombole destinate a questi gas operano a pressione di 200-220\u00a0bar, perci\u00f2 devono essere costruttivamente robuste.\nNormalmente hanno un corpo cilindrico con le basi semisferiche, chiamate ogive, e munite sulla parte superiore di una valvola protetta da un cappellotto avvitato ad un collare filettato. Sono realizzate in acciaio senza saldatura e presentano un piede d'appoggio sulla parte inferiore per migliorarne la stabilit\u00e0.\nIl formato pi\u00f9 comune \u00e8 la bombola da 40\u00a0litri il cui peso a vuoto si aggira intorno ai 45\u00a0kg e contiene circa 8,5\u00a0Sm\u00b3 di gas. Ne deriva che nel trasporto dei gas compressi l'imballo (cio\u00e8 la bombola) incide per almeno l'80% del peso.\nL'ogiva superiore \u00e8 colorata secondo un codice colore contenuto nella norma UNI\u00a0EN\u00a01089-3 e indicata nel decreto del Ministero dei trasporti del 7 gennaio 1999. Il nuovo sistema di identificazione \u00e8 obbligatorio dal 10 agosto 1999 per le bombole di nuova fabbricazione, mentre per quelle gi\u00e0 in circolazione dal 30 giugno 2006. Il colore del resto della bombola non \u00e8 vincolante ma non deve portare a fraintendimenti con il colore dell'ogiva.\nIl gas contenuto nella bombola \u00e8 identificato da una etichetta che indica il numero ONU e la denominazione del gas, la sua composizione, i simboli di pericolo, le frasi di rischio, il nome del produttore/importatore, consigli per la sicurezza e il numero CE.\nPer utilizzare il gas \u00e8 sempre necessario installare sulla valvola un riduttore di pressione adatto al prodotto. Le norme prevedono che la filettatura della valvola sia diversa a seconda del tipo di gas, evitando cos\u00ec sostituzioni accidentali con prodotti incompatibili.\nGas disciolti.\nL'acetilene \u00e8 un gas instabile per sua natura alla temperatura e pressione ed \u00e8 corrosivo nei confronti dei metalli formando con questi acetiluri. Per poterlo stoccare in bombole viene disciolto in solventi come acetone, dimetilformammide o simili. Le bombole destinate a questa miscela non sono vuote ma completamente riempite di un'unica massa porosa, generalmente di calcio-silicato, impregnata del solvente in cui \u00e8 solubile il gas.\nIl riempimento delle bombole avviene colando all'interno della bombola dispersioni minerali e acqua e \"cuocendole\" in forni ad alta temperatura (180-280\u00a0\u00b0C) per molte ore. In passato per questa lavorazione si usava farina fossile, carbone vegetale, amianto e calce. Oggi esistono masse porose prive di amianto. Il peso di una bombola di acetilene da 40\u00a0litri si aggira intorno ai 70\u00a0kg.\nAria compressa.\nI serbatoi polmone per l'aria compressa normalmente sono costruiti in lamiera d'acciaio saldata, di forma cilindrica con le basi bombate. Le dimensioni variano tra i 10 e i 300\u00a0litri ed operano a pressioni relativamente basse (8-12\u00a0bar). Accumulano l'aria nei momenti di basso consumo e regolarizzano il flusso che per la natura costruttiva del compressore \u00e8 pulsante. Trovano applicazione nell'hobbystica, nell'industria e nei trasporti. Il tipo invece pi\u00f9 comune per aria compressa ad alta pressione \u00e8 quello per l'uso nelle varie attivit\u00e0 della subacquea sportiva, militare, giurisdizionale e professionale. L'aria compressa del tipo respirabile in questo caso \u00e8 contenuta in bombole non saldate ma ottenute per pressofusione da unico blocco, e sottoposte a regime di collaudo biannuale, generalmente prodotte in portate da 5 a 18 lt per il tipo che compone l'attrezzatura da sub, per lo stoccaggio in quantit\u00e0 superiori si utilizzano quelle da 40 a 60 litri, del tutto simili a quelle per acetilene ed ossigeno.\nSicurezza.\nLa pressione interna del gas \u00e8 direttamente proporzionale alla temperatura, perci\u00f2 la bombola non deve essere esposta a fonti di calore, ai raggi diretti del sole o comunque a temperature superiore ai 50\u00a0\u00b0C.\nLa sicurezza di una bombola \u00e8 legata all'integrit\u00e0 del materiale con cui \u00e8 costruita; occorre quindi evitare il contatto con sostanze corrosive, umidit\u00e0 eccessiva e urti violenti.\nLo stoccaggio deve avvenire in ambienti idonei e separati per tipo di gas, ad esempio i gas combustibili devono essere immagazzinati separatamente dai comburenti."}
{"id": "1141258", "revid": "287204", "url": "https://it.wikipedia.org/wiki?curid=1141258", "title": "863 (disambigua)", "text": ""}
{"id": "1141259", "revid": "287204", "url": "https://it.wikipedia.org/wiki?curid=1141259", "title": "864 (disambigua)", "text": ""}
{"id": "1141263", "revid": "1543377", "url": "https://it.wikipedia.org/wiki?curid=1141263", "title": "A Winter Garden - Five Songs for the Season", "text": "A Winter Garden \u00e8 un EP comprendente cinque brani, realizzato nel 1995 dalla cantautrice canadese Loreena McKennitt. \u00c8 composto da tre canzoni natalizie tradizionali e due composizioni originali della McKennitt, la quale ha musicato una lirica dell'800 scritta dal poeta canadese Archibald Lampman (\"Snow\") ed una lirica tradizionale inglese (\"Seeds of Love\").\nOrigine dell'opera.\nIl brano \"Coventry Carol\" \u00e8 stato registrato dal vivo durante il programma radiofonico statunitense \"Morning Becomes Eclectic\", della stazione californiana KCRW-FM; tutti gli altri pezzi sono stati registrati nei famosi studi inglesi Real World Studios, di propriet\u00e0 di Peter Gabriel.\nLa cantautrice scrive quanto segue nel libretto del CD:\n\"Questa registrazione \u00e8 il risultato di una collaborazione di qualche giorno, a luglio 1995, tra alcuni dei musicisti con cui lavoro abitualmente ed altri artisti ospiti. Lo scopo principale \u00e8 stato quello di analizzare il potenziale presente nella nostra chimica musicale. Come veicolo, ho scelto alcune canzoni natalizie ed invernali poco note, insieme ad una lirica tradizionale inglese da me messa in musica nel 1982 (\"Seeds of Love\")\".\n\"Questo periodo, vissuto nel clima molto rurale e confortevole dei Real World Studios nel Wiltshire, Inghilterra, \u00e8 divenuto un delle esperienze di registrazione pi\u00f9 piacevoli che io abbia mai avuto. La compagnia degli artisti e il loro talento musicale sono stati elementi magnifici e stimolanti, pertanto il mio ringraziamento speciale va a tutte le persone coinvolte.\"\nAmpliamento.\nNell'ottobre 2008 \u00e8 stato pubblicato \"A Midwinter Night's Dream\", album che amplia \"A Winter Garden\" con altre 8 tracce, sempre ispirate alla stagione invernale. Contenendo anche i brani del 1995, il disco andr\u00e0 a sostituire \"A Winter Garden\", che non verr\u00e0 pi\u00f9 pubblicato dopo l'esaurimento delle copie."}
{"id": "1141266", "revid": "287204", "url": "https://it.wikipedia.org/wiki?curid=1141266", "title": "865 (disambigua)", "text": ""}
{"id": "1141267", "revid": "599013", "url": "https://it.wikipedia.org/wiki?curid=1141267", "title": "Scrittura a tastiera cieca", "text": "Per \"scrittura a tastiera cieca\" si intende una modalit\u00e0 di dattilografia che comporta lo scrivere senza guardare la tastiera. Riuscire a trovare i tasti giusti per la scrittura senza utilizzare la vista, ma solo con la memoria e il tatto, risulta abbastanza semplice se ci si avvale di una metodologia ben specifica, specie se consolidata, quale \u00e8 appunto il metodo di scrittura a tastiera cieca, che prevede l'uso razionale delle \"dieci dita\" con la memorizzazione della loro posizione e dei movimenti da compiere in tastiera.\nStoria.\nL'invenzione di tale metodo viene fatta risalire nel 1876 da Frank McGurrin, uno stenografo legale di Salt Lake City che insegnava dattilografia. Il 25 luglio 1888 McGurrin, che al tempo era l'unica persona a scrivere senza guardare la tastiera, ebbe una vittoria decisiva su Louis Taub (8\u00ba campione del metodo delle \"quattro dita\") in una gara nazionale di dattilografia tenutasi a Cincinnati. Ai risultati ottenuti si diede una grande risonanza sui giornali dell'epoca. McGurrin vinse 500 dollari e rese popolare il nuovo metodo di scrittura.\nIn questa occasione venne sancita, una volta per tutte, la supremazia della macchina per scrivere Remington con tastiera di tipo QWERTY sulle altre macchine allora prodotte, compresa la Caligraph, dotata di settantadue tasti, usata dallo stesso Taub.\nDescrizione.\nLa tastiera viene suddivisa in due parti, una per la mano sinistra e l'altra per la mano destra.\nLa posizione di base viene individuata nella seconda fila dei tasti di scrittura (le file si contano a partire dal basso verso l'alto) che prende il nome di \"riga di base\" o \"rigo base\". Le dita delle due mani (con l'eccezione dei pollici ai quali compete la barra di spazio e che restano \"volanti\" in attesa di usarla) vengono posizionate sui cosiddetti \"tasti pilota\" che, nella tastiera alfanumerica QWERTY, corrispondono alle lettere ASDF per la mano sinistra e a JKL\u00f2 per la mano destra. Cos\u00ec, un dito per ogni tasto, dal mignolo sinistro sulla lettera A all'indice sinistro sulla lettera F, e dall'indice destro sulla lettera J al mignolo destro sulla lettera \u00f2 (oppure sulla M nelle macchine per scrivere con tastiera QWERTY) si dispongono le dita in tastiera.\nPer altri tipi di tastiera, quali ad es. la Dvorak, cambieranno ovviamente le lettere sulla riga base, ma la ripartizione dei tasti fra le dita sar\u00e0 simile. Ai mignoli, che hanno un maggiore raggio d'azione, spettano anche i tasti al loro esterno, cos\u00ec pure avviene per ciascun indice a cui competono due tasti in zona centrale per ogni riga.\nCiascun dito, partendo dal proprio tasto pilota, si muove in orizzontale o in verticale per digitare un altro tasto e ritornare subito dopo alla posizione di partenza. In quasi tutte le tastiere i tasti F e J (o i tasti corrispondenti in schemi diversi di tastiere) presentano un punto o una piccola linea in rilievo. In tal modo il dattilografo o l'operatore ha un sicuro punto di riferimento sulla riga base che gli permette maggior sicurezza nell'applicazione della scrittura cieca e quindi maggiore precisione e velocit\u00e0 di scrittura.\nI pollici vengono utilizzati alternativamente sulla barra di spazio: se l'ultima lettera della parola \u00e8 stata digitata con la mano destra, lo spazio viene dato con il pollice sinistro e viceversa. Tutto ci\u00f2 allo scopo di razionalizzare e bilanciare i movimenti e consentire al contempo un ritmo costante nella diteggiatura. Il ritmo \u00e8 infatti fondamentale per il buon apprendimento del metodo: se \u00e8 costante diventa molto pi\u00f9 facile acquisire in poco tempo una buona precisione di scrittura e, con l'esercizio e la pratica, aumenter\u00e0 gradualmente anche la velocit\u00e0.\nSe un tasto deve essere premuto contemporaneamente al tasto maiuscole, il tasto Alt o simili, i due tasti non dovranno essere premuti con la stessa mano, ma ogni mano premer\u00e0 un tasto.\nTecniche di insegnamento.\nNei corsi di dattilografia si insegnano prima alcune lettere (quelle sulla riga centrale) e lo spazio, in seguito si procede per riga, imparando poche lettere per ogni lezione. Per fissare la lettera appresa, la si fa ripetere agli allievi seguita da uno spazio; se la lettera \u00e8 digitata da un dito della mano destra, allora lo spazio sar\u00e0 digitato dal pollice della mano sinistra e viceversa. Gi\u00e0 da questi esercizi non si deve trascurare il ritmo. Inoltre, per fissare ulteriormente la lettera, si invitano gli studenti a guardare la lettera (ad esempio se stampata su un foglio) e talvolta si chiede di pronunciarla (per sfruttare anche la memoria auditiva, utile in lingue come l'italiano che hanno una relazione molto logica suono-lettera). Ad esempio la sequenza a-SPAZIO:\n a a a a a ... (a con il mignolo della mano sinistra, SPAZIO con il pollice della mano destra)\n l l l l l ... (l con l'anulare della mano destra, SPAZIO con il pollice della mano sinistra)\n\u00c8 nella fase iniziale che si deve curare anche la posizione delle dita (a \"martelletto\") e il rilassamento della mano (premendo un tasto si deve muovere un solo dito, mentre il resto della mano \u00e8 rilassato e non si irrigidisce).\nDopo la pressione di un tasto, il dito torna alla sua posizione rilassato e aspetter\u00e0 il ritmo per muoversi nuovamente (anche se \u00e8 il tasto che \u00e8 sotto il dito stesso nelle posizione di base), indifferentemente se dovr\u00e0 ripremere lo stesso tasto. Un segreto \u00e8 quello di non correggere eventuali errori: piuttosto ci si deve sforzare a non farne.\nIn passato, quando la copiatura a macchina era fondamentale, nei corsi di dattilografia gli allievi talvolta imparavano a scrivere al ritmo di musica, ad esempio facevano gli esercizi ascoltando un valzer, in tal modo si sforzavano a seguire il ritmo e a ridurre gli errori, anche perch\u00e9 se durante un esercizio si sbagliava, bisognava andare avanti piuttosto che correggere.\nNon possedendo tutti una macchina per scrivere (o un computer) nei libri di dattilografia era allegata una tastiera stampata su un foglio di carta plastificata, per esercitarsi a casa (spesso con una tastiera per computer stampata su un lato, e una per macchina per scrivere dall'altro).\nAppresi un numero sufficiente di tasti si incominciano a scrivere brevi parole (anche per spezzare la monotonia del lavoro) contenenti solo i caratteri appresi, separati da spazi. Ovviamente gli spazi sono premuti con il dito della mano opposta a quella del dito che ha premuto la lettera prima dello spazio:\n la la la la la la la la ...\n la dama la dama la dama ...\n la dama, la dama, la dama ...\nOgni frase deve essere vista e pensata come un insieme di caratteri singoli: lettere, spazi e punteggiatura (indifferentemente dalla pronuncia: \"che\", \"o, \", \"due\" e \"lle\" sono sequenze di 3 caratteri da scriversi nello stesso tempo) e a ogni carattere \u00e8 collegato un movimento automatico delle dita.\nIn seguito si apprendono le maiuscole, il mignolo della mano sinistra preme il tasto maiuscole se la lettera \u00e8 sul lato destro della tastiera; viceversa il mignolo destro preme il tasto maiuscole se la lettera \u00e8 sul lato sinistro, suddividendo il lavoro tra le due mani. Il ritmo rimane invariato sia scrivendo lettere minuscole sia maiuscole.\nMan mano che si imparano le righe di tasti principali (che contengono tutto l'alfabeto e la punteggiatura pi\u00f9 importante) si pu\u00f2 incominciare a copiare brevi testi di difficolt\u00e0 crescente. Il testo dovrebbe stare sul lato sinistro di chi scrive, che deve cercare di vedere in esso delle sequenze di caratteri piuttosto che parole e frasi. In tal modo riesce a creare un riflesso condizionato che alla vista di una lettera richiama il tasto, senza bisogno di pensare, indifferentemente dalla lettera precedente o successiva (o se la lettera \u00e8 doppia o singola). L'ideale \u00e8 l'esercizio di gruppo, in cui si suppone che tutti debbano sforzarsi a scrivere lo stesso testo nello stesso tempo (anche finire prima \u00e8 un errore). Al giorno d'oggi la copiatura \u00e8 meno importante della scrittura diretta, tuttavia chi padroneggia la copiatura si abitua facilmente anche alla scrittura diretta (specie se, in lingue con una scrittura fonetica come l'italiano, riesce ad assegnare le lettere ai suoni piuttosto che ai simboli letti sulla carta).\nProblema della videoscrittura cieca diretta \u00e8 il mantenimento continuo degli occhi sullo schermo che pu\u00f2 causare problemi agli occhi e, da un punto strettamente tecnico-didattico, la facilit\u00e0 di notare gli errori e la loro rapida correzione, cosa che oltre a rompere il ritmo aumenta la frequenza degli errori, perch\u00e9 chi scrive lo fa con meno accuratezza confidando nelle correzioni. Copiando invece, si suppone che chi scrive cerchi di non fare errori, che poi vedr\u00e0 solo alla fine, rileggendo il testo scritto.\nAncora pi\u00f9 in avanti si apprendono le lettere accentate, i numeri e gli altri caratteri.\nUn apprendimento veramente approfondito richiede la memorizzazione di ogni singolo carattere sulla tastiera, ma uno studio del genere, spesso trascurato anche in passato non \u00e8 ormai pi\u00f9 effettuato per via dello scarso bisogno di un tale sforzo. Attualmente (al contrario che in passato) \u00e8 pi\u00f9 che sufficiente conoscere le lettere e la punteggiatura usata pi\u00f9 di frequente, senza peraltro avere un tangibile vantaggio sul mercato del lavoro: ormai le lettere sono elettroniche, scritte al computer ed eventualmente stampate per l'invio per posta tradizionale; possono essere salvate (basta cambiare pochi dati e mandare lo stesso formato di e-mail a molte persone) e sempre pi\u00f9 spesso sono in linguaggio informale anche in campi che in passato erano rigorosamente formali. La scrittura cieca - salvo eccezioni - diventa una sorta di soddisfazione personale, mentre i caratteri meno usati sono trascurati dall'apprendimento o dimenticati col tempo.\nAltri modi di scrittura.\nIl metodo spesso usato dalle persone che scrivono al computer senza aver appreso un metodo e non conoscono quindi una tecnica di scrittura razionale, spesso si riduce sostanzialmente alla \"scrittura a due dita\", non potr\u00e0 mai essere ovviamente \"a tastiera cieca\" perch\u00e9 richiede un continuo uso della vista nel passare dalla tastiera alla ricerca del tasto da premere al monitor ed eventualmente a un foglio e cos\u00ec via. In sintesi, metodi di scrittura comprendenti la ricerca dei tasti, l'uso parziale delle dita, o anche una certa possibilit\u00e0 di scelta fra le dita nel digitare quel determinato tasto, sono disapprovati da chi intende l'uso della tastiera in modo professionale.\nInfine ci pu\u00f2 essere chi apprende il metodo, ma poi non lo applica del tutto: ad esempio, venendo a perdere importanza la velocit\u00e0 di scrittura (che un tempo era un punto chiave nel Curriculum vitae) per la scrittura a macchina sotto dettatura o la copia di documenti che sono ormai stampati al computer, pochissime persone che oggi scrivono senza guardare la tastiera saprebbero digitare caratteri come \"%, *, #\" o anche i semplici numeri sull'ultima fila di tasti della tastiera senza guardare (il tastierino numerico ha anche un segnetto in rilievo sul numero 5).\nPrassi per la salute.\nAlcuni consigli utili sia per migliorare la velocit\u00e0 di scrittura sia per non subire danni alla propria salute in caso di uso prolungato:"}
{"id": "1141269", "revid": "15756", "url": "https://it.wikipedia.org/wiki?curid=1141269", "title": "Carter (meccanica)", "text": "Il carter, anche detto scatola, \u00e8 un contenitore, un involucro o uno scudo in materiale rigido che, applicato a un macchinario, racchiude e protegge gli organi meccanici in movimento e favorisce o mantiene la corretta lubrificazione.\nIn relazione alle sue applicazioni e funzioni pi\u00f9 comuni, pu\u00f2 assumere varie denominazioni composte come, ad esempio, \"carter motore\", \"carter trasmissione\", \"carter secco\" o \"carter umido\". Per altre applicazioni e funzioni \u00e8 pi\u00f9 usuale il termine \"scatola\", ad esempio per \"scatola del cambio\", \"scatola dello sterzo\" o \"scatola degli ingranaggi\".\nEtimologia.\nPer questo apprestamento meccanico il termine \"carter\", parola inglese con il significato originario di \"carrettiere\", deriva dall'inventore Harrison Carter, che ne ide\u00f2 e brevett\u00f2 un tipo per bicicletta, adottata nel 1893 dalla Sunbeam per la sua produzione ciclistica.\nIl nuovo sistema brevettato dall'inventore inglese consisteva in un involucro stagno di lamiera che racchiude il gruppo di trasmissione della bicicletta, con la doppia funzione di proteggere la catena e gli ingranaggi dalla polvere e dagli agenti atmosferici, oltre a contenere una piccola quantit\u00e0 di olio per la loro continua lubrificazione.\nIn verit\u00e0, l'inventore aveva denominato il sistema \"Little Oil Bath\" (\"Piccolo Bagno d'Olio\"), ma il marchio riportato sulla faccia esterna con la scritta \"Carter patented\" (\"brevetto Carter\") favor\u00ec immediatamente la diffusione del termine \"carter\", soprattutto nei Paesi non anglofoni, affiancando e spesso sostituendo il termine \"scatola\".\nCarter motore.\nQuesti carter, che costituiscono il basamento del motore e su cui \u00e8 presente la/e bancata (escluso in caso di monoblocco), possono essere di vari tipi:\nIl carter umido o secco si utilizza solo per motori a 4 tempi, ma pu\u00f2 essere utilizzato per altre cose, come i compressori dell'aria, dove si deve garantire una certa lubrificazione del motore.\nCarter umido.\nIl carter umido \u00e8 il tipo pi\u00f9 semplice: infatti l'olio giace in fondo a una coppa di raccolta al centro del basamento e tramite una pompa di mandata dell'olio si riesce a lubrificare il motore nei suoi componenti.\nUn altro sistema che invece viene utilizzato sulle apparecchiature come il compressore dell'aria, che non richiede la lubrificazione dell'albero a camme (perch\u00e9 sprovvisto) o dove \u00e8 posizionato vicino all'albero motore, occupando la camera di manovella (come nel sistema OHV, SV, IOE ed RCV), si sfrutta la biella, la quale, ogni volta che la testa della biella arriva al PMI, raccoglie una quantit\u00e0 imprecisata di lubrificante e nel momento di risalire, sparge la maggior quantit\u00e0 del lubrificante raccolto sulla superficie del cilindro.\nQuesto sistema risulta essere usato sulla maggior parte delle auto di serie e anche da ciclomotori o motocicli di piccola cilindrata poich\u00e9 ha il vantaggio di non richiedere alcuna attenzione, se non il controllo del livello dell'olio.\nPer quanto riguarda i mezzi pi\u00f9 costosi e sportivi il carter umido non viene utilizzato, perch\u00e9 (soprattutto nelle auto) l'olio tende a spostarsi da una parte all'altra a seconda delle curve che si affrontano, rischiando cos\u00ec il grippaggio.\nCarter semi-secco.\nil carter semi-secco dove l'olio viene raccolto in una camera separata dalla camera di manovella, ma rimane comunque sia nel basamento, quindi il serbatoio olio tipico dei sistemi a carter secco viene realizzato direttamente nel basamento.\nCarter secco.\nIl carter secco, rispetto al carter umido \u00e8 pi\u00f9 complesso: infatti per la lubrificazione non usa la coppa dell'olio, poich\u00e9 esso viene recuperato dalla pompa di recupero in un serbatoio separato e da tale serbatoio, tramite la pompa di mandata, viene spruzzato all'interno del motore, per lubrificare i vari organi. Il vantaggio di questo sistema \u00e8 di avere un motore pi\u00f9 compatto, avendo un minore ingombro verticale. Viene utilizzato nelle moto di grossa cilindrata e nelle vetture sportive dove, mancando la coppa dell'olio, il propulsore pu\u00f2 essere montato pi\u00f9 in basso migliorando il baricentro. Un altro grande vantaggio \u00e8 dato dall'evitare lo spostamento laterale dell'olio in curva, fenomeno che si presenta in particolar modo con le automobili e simili ed \u00e8 questo il motivo principale per cui \u00e8 stato adoperato su questi mezzi, inoltre questo tipo di ausilio fa s\u00ec che non ci sia pi\u00f9 sbattimento d'olio in coppa e apporta una lieve refrigerazione alla temperatura dell'olio.\nCarter pompa.\nIl carter pompa \u00e8 la porzione di carter motore composta dalla camera di manovella e dalla parte inferiore del cilindro (sede canna), le cui cavit\u00e0 comunicanti vengono riempite e svuotate di carburante, per effetto della depressione e pressione causate dal movimento del pistone, nei motori a due tempi monocilindrici o bicilindrici, con aspirazione nel basamento.\nIl carter pompa riceve la miscela quando il pistone si porta dal PMI al PMS, esattamente quando nel carter si crea la depressione e si aprono i sistemi d'aspirazione, che possono essere di tipo lamellare, piston port o a disco rotante.\nUna volta che il pistone si \u00e8 portato al PMS, l'aspirazione pu\u00f2 continuare ancora per un breve periodo, finch\u00e9 non scompare la depressione. Una volta che termina tale fase, cio\u00e8 il pistone si porta dal PMS al PMI, c'\u00e8 la fase di compressione della miscela, con un rapporto di compressione che varia da 1,20:1 a 1,50:1, per facilitarne il travaso al cilindro tramite i travasi del cilindro stesso.\nQuando il pistone scopre le luci di travaso durante il suo movimento dal PMS al PMI, inizia la fase del travaso, che termina quando vengono chiuse le luci dei travasi dal pistone, nel suo spostamento dal PMI al PMS. Finita questa fase, il carter ricomincia a ricevere nuova miscela e il ciclo si ripete.\nAccorgimenti.\nIl carter pompa, nei motori moderni, fa parte integrante dei travasi, dove delimita la loro parte inferiore, migliorando la direzione della carica fresca.\nIl carter pompa per poter permettere la corretta lubrificazione dei supporti di banco deve essere provvisto di due canali, generalmente posti sotto i travasi, i quali sono in diretto contatto con il cuscinetto e lubrificano anche i paraoli laterali, per migliorare ulteriormente l'apporto di lubrificante tale condotto in alcuni casi \u00e8 provvisto di una fossetta all'inizio, in modo che le turbolenze che si vanno a creare aumentino l'apporto d'olio, un altro metodo \u00e8 quello di fare un piccolo scivolo, in modo che l'olio che scende dai travasi, vada a finire in questo condotto e non direttamente nella camera di manovella.\nNel caso il motore utilizzi una valvola lamellare per l'alimentazione il carter pu\u00f2 ospitarne la sede, in modo che la valvola si trovi molto vicino all'albero motore ed oltre a funzionare tramite il gioco delle pressioni venga facilitata nel suo ruolo anche dall'effetto Magnus generato dall'albero motore, che in questo caso viene sfruttato appieno.\nCarter del cambio.\nIl carter per il cambio pu\u00f2 essere differente a seconda che debba invitare un cambio a marce o un Cambio continuo/cambio a variatore. Questa differenza \u00e8 marcata soprattutto nel confronto tra scooter e moto.\nCarter per il cambio a marce.\nIl carter che contiene il cambio a marce delle moto \u00e8 molto semplice e compatto: ci sono i due alberi di trasmissione, che comunicano tra di loro tramite le marce, spostate dai braccetti del selettore mosso dalla leva del cambio. Per quanto riguarda le auto, i componenti e le loro disposizioni sono praticamente gli stessi.\nCarter per il cambio variomatic.\nIl carter in uno scooter \u00e8 il contenitore degli elementi di trasmissione, dove i componenti che costituiscono la riduzione primaria di trasmissione sono il variatore (puleggia fissa e mobile), la frizione, la cinghia, il correttore di coppia, la campana frizione (al di sopra della frizione stessa) e la molla di contrasto ('attaccata' alla frizione, limita e regola l'apertura delle pulegge a determinati regimi di rotazione).\nInvece i componenti che costituiscono la riduzione secondaria di trasmissione sono a ingranaggi o a catena. Solo nei motori con avviamento a pedivella nel carter ci sono anche gli ingranaggi elicoidali per l'avviamento.\nCarter della trasmissione.\nIl carter della trasmissione \u00e8 un contenitore o protezione della trasmissione e pu\u00f2 essere di tipo \"parziale\" o \"totale\".\nCarter della trasmissione per moto.\nPer le moto a seconda del tipo di trasmissione si preferisce un tipo di carter all'altro.\nCarter della trasmissione per bicicletta.\nNella bicicletta il carter \u00e8 formato da una lamiera appositamente sagomata per proteggere la catena.\nEsistono diversi modelli di carter per bicicletta. I pi\u00f9 minimali ricoprono la sola catena nella zona della corona anteriore, mentre quelli integrali racchiudono completamente al loro interno la corona, la catena e il pignone.\nTra i vantaggi del suo utilizzo abbiamo:\nIl carter della trasmissione per bicicletta, in particolar modo quello integrale, pu\u00f2 tuttavia presentare anche alcuni svantaggi:"}
{"id": "1141270", "revid": "287204", "url": "https://it.wikipedia.org/wiki?curid=1141270", "title": "866 (disambigua)", "text": ""}
{"id": "1141272", "revid": "105826", "url": "https://it.wikipedia.org/wiki?curid=1141272", "title": "Grande inquisitore", "text": ""}
{"id": "1141274", "revid": "58420", "url": "https://it.wikipedia.org/wiki?curid=1141274", "title": "Casole d'Elza", "text": ""}
{"id": "1141277", "revid": "287204", "url": "https://it.wikipedia.org/wiki?curid=1141277", "title": "867 (disambigua)", "text": ""}
{"id": "1141279", "revid": "287204", "url": "https://it.wikipedia.org/wiki?curid=1141279", "title": "Georges Pitoeff", "text": ""}
{"id": "1141280", "revid": "287204", "url": "https://it.wikipedia.org/wiki?curid=1141280", "title": "868 (disambigua)", "text": ""}
{"id": "1141281", "revid": "1784492", "url": "https://it.wikipedia.org/wiki?curid=1141281", "title": "Football Club de Gueugnon", "text": "Il Football Club Gueugnon, o FC Gueugnon, \u00e8 una societ\u00e0 di calcio francese della citt\u00e0 di Gueugnon, nella regione della Borgogna. Attualmente milita nel campionato di terza divisione nazionale, il Championnat National.\nStoria.\nIl Football Club Gueugnon nasce come polisportiva nel 1940 dalla fusione tra l'AS Foch e l'ASG. Diretto dai quattro fratelli Churlet, gi\u00e0 dalla fine della guerra l'FCG si impone come squadra leader della lega della Borgogna. Grazie ai successi, \u00e8 incorporato nel campionato dilettanti diventandone vincitore nel 1947 e nel 1952; un suo giocatore, Robert Van Den Abeele, \u00e8 selezionato nella Francia Dilettanti.\nNel 1970 accede in seconda divisione. Il 1979 \u00e8 un anno eccezionale: potendo contare su una squadra ben collaudata, i \u201cmaniscalchi\u201d (forgerons in francese) arrivano ai quarti di Coppa di Francia dopo aver eliminato il grande Saint\u2019Etienne. La stagione \u00e8 coronata con la vittoria del campionato di seconda divisione (D2) ottenuta proprio nel derby con l'. La promozione nella massima serie per\u00f2 non diventa realt\u00e0 perch\u00e9 la societ\u00e0 rifiuta il passaggio al professionismo.\nSegue un periodo non molto positivo durante il quale il Gueugnon rischia pure lo scioglimento della societ\u00e0. La retrocessione \u00e8 evitata nel 1993 grazie alla riforma della D2 e a delle fortunate coincidenze. Nel 1995, dopo un lungo testa a testa con il Guingamp conquista il 3\u00ba posto in classifica che equivarrebbe alla permanenza nella seconda divisione. L'Olympique Marsiglia che si era classificato primo vede la sua promozione revocata per motivi economici, ed il Gueugnon viene quindi ammesso al loro posto in (D1). Per svolgere il campionato lo stadio \u00e8 dotato di una nuova tribuna da 5500 posti. La stagione in prima divisione si chiude con la retrocessione per un solo punto.\nGli anni con Alex Dupont allenatore sono quelli che i tifosi ricordano con pi\u00f9 orgoglio. Il campionato 1998/1999 \u00e8 chiuso al 6\u00ba posto dopo aver condotto per larga parte il torneo; ma \u00e8 la stagione 1999/2000 che proietta la squadra della piccola cittadina ai vertici del calcio francese. Se in campionato non si va oltre il 5\u00ba posto e in Coppa di Francia arriva l'uscita agli ottavi, in Coppa di Lega si raggiunge un'incredibile vittoria con il conseguente diritto di accedere alla Coppa UEFA. Al termine della stagione molti dei protagonisti lasciano il club, che nei successivi campionati non riuscir\u00e0 pi\u00f9 a ripetere un simile exploit.\nStadio.\nLo stadio del Football Club Gueugnon \u00e8 il \"Jean Laville\", intitolato ad un personaggio politico che ha segnato la vita di Gueugnon.\nIn base alle norme attuali pu\u00f2 ospitare 13800 spettatori ma \u00e8 dotato di 14500 posti a sedere. Inoltre possiede una illuminazione conforme alle disposizioni UEFA.\nLo stadio \u00e8 in fase di ammodernamento ed ampliamento per adempiere alle norme della Federazione francese di calcio secondo le quali in Ligue 2 occorre una capacit\u00e0 di almeno 17000 posti a sedere coperti. La nuova tribuna \"ovest\" (4356 posti a sedere tutti coperti) \u00e8 stata costruita nel 2003 ed \u00e8 prevista la realizzazione ex novo della tribuna \"B\" che potr\u00e0 accogliere 3500 persone tutte al coperto con guardaroba, uffici, saloni VIP, ristorante.\nIl progetto definitivo prevede uno stadio moderno e accogliente da 20000 posti interamente al coperto.\nRiguardo allo stadio, \u00e8 curioso ricordare come durante le partite di Coppa di Francia della stagione 1978/1979 contro Saint\u2019Etienne e Strasburgo il \"Jean Laville\" accolse pi\u00f9 di 16000 spettatori, fatto molto curioso in quanto la cittadina di Gueugnon contava su neppure 10000 abitanti.\nInoltre, dopo la promozione in D1 del 1995, lo stadio fu al centro di una polemica con il club Caen, il quale fece pressioni alla Federazione di calcio francese affinch\u00e9 venissero rispettati i parametri vigenti nella massima serie. Il Gueugnon riusc\u00ec a disputare il campionato in seguito alla costruzione di una nuova tribuna da 5500 posti.\nGiocatori.\nTra i calciatori della societ\u00e0 gialloblu, Jean Acedo ha militato per due anni nelle giovanili prima di esordire in prima squadra e rimanere per altri diciotto anni, superando le 400 presenze con la maglia del Gueugnon. Conclusasi l'attivit\u00e0 da calciatore, Acedo ha intrapreso quella da allenatore prima delle giovanili e poi come vice allenatore."}
{"id": "1141284", "revid": "287204", "url": "https://it.wikipedia.org/wiki?curid=1141284", "title": "869 (disambigua)", "text": ""}
{"id": "1141285", "revid": "1718925", "url": "https://it.wikipedia.org/wiki?curid=1141285", "title": "Szombathely", "text": "Szombathely (pronuncia ungherese ) (in latino: \"Savaria\" o \"Sabaria\" o \"Sabatia\"; in tedesco: \"Steinamanger\"; in croato \"Sambotel\"; in slovacco \"Kamenec\"; in serbo Co\u043c\u0431\u0430\u0442\u0445\u0435\u0459, \"Sombathelj\") \u00e8 la citt\u00e0 pi\u00f9 antica dell'Ungheria, capoluogo della provincia di Vas.\nLa citt\u00e0 si trova nella zona geografica dell'Alpokalja, a met\u00e0 strada fra i Monti K\u0151szeg e il fiume R\u00e1ba, \u00e8 attraversata dai fiumi Perint e Gy\u00f6ngy\u00f6s, che confluiscono appunto nella R\u00e1ba pochi chilometri a sud-ovest della citt\u00e0. Dista meno di dal lago Balaton e circa 10 chilometri dal confine austriaco.\nEtimologia.\nIl nome di questo centro abitato significa letteralmente \"posto del sabato\" (dalle due parole ungheresi \"szombat\", sabato ed \"hely\", posto) in quanto anticamente proprio in tal giorno ogni settimana si svolgeva un mercato molto frequentato che attirava compratori e commercianti dalle regioni e dai Paesi limitrofi.\nStoria.\nLa nascita e gli albori di Savaria.\nLe origini di Szombathely sono da cercare molto lontano, tanto da essere la citt\u00e0 pi\u00f9 antica del territorio magiaro.\nLa sua fondazione \u00e8 fatta risalire al 43 d.C. con il nome di \"Colonia Claudia Savariensum\" e ben presto divenne centro importante della Pannonia Superior, dal IV secolo capoluogo di Pannonia Prima, provincia dell'Impero Romano. Assunse il nome di Savaria e divenne un importante snodo nella cosiddetta via dell'Ambra. Fu una citt\u00e0 fiorente con tanto di sede imperiale, terme e un anfiteatro.\nSavaria nei secoli successivi conobbe un crescente sviluppo nella popolazione, nel commercio e fu un centro di accoglienza e propagazione del Cristianesimo, diede anche i natali a San Martino di Tours nel 316.\nQuando l'imperatore Diocleziano riorganizz\u00f2 amministrativamente l'Impero il rango di capoluogo fu dato alla citt\u00e0, della \"Pannonia Prima\".\nNel V secolo la fortuna di Savaria sembr\u00f2 finire: tra il 441 e il 445 la citt\u00e0 fu conquistata dagli Unni di Attila, per poi essere distrutta da un violento terremoto che la squass\u00f2 nel 458.\nSavaria/Szombathely nel Medioevo.\nNonostante questi eventi sconvolgenti, la citt\u00e0 continu\u00f2 ad esistere seppur scarsamente abitata.\nIl suo volto e la sua popolazione, per\u00f2, subirono consistenti modifiche.\nLa ricostruzione fu avviata con difficolt\u00e0: le mura furono riedificate e molti edifici furono costruiti con le pietre dei ruderi delle precedenti costruzioni di et\u00e0 romana.\nLa popolazione di origine latina, essendo ormai l'Impero Romano decaduto, inizi\u00f2 ad andare via soprattutto verso l'Italia e al posto di questa si stanziarono popolazioni barbare perlopi\u00f9 appartenenti al ceppo gotico e longobardo.\nNel 567 i longobardi, volendo occupare l'Italia, sotto l'iniziativa del loro re Alboino offrirono Savaria e il resto della Pannonia agli avari affinch\u00e9 questi ostacolassero i bizantini.\nAgli avari si avvicendarono dopo poco tempo alcune trib\u00f9 slave.\nNel 795 queste furono sconfitte dalle truppe di Carlo Magno, re dei franchi, che occup\u00f2 e visit\u00f2 personalmente Savaria in quanto citt\u00e0 che aveva dato i natali a San Martino.\nLa citt\u00e0 rimase in mano ai franchi fino all'875 quando fu donata da Arnolfo di Carinzia al vescovo di Salisburgo,per poi passare repentinamente nelle mani dei moravi che la persero con altrettanta velocit\u00e0 per l'arrivo dei magiari nel 900 circa.\nNel 1009 Stefano I d'Ungheria la pose sotto la giurisdizione della neofondata diocesi di Gy\u0151r.\nTrovandosi all'estremo limite occidentale del Regno di Ungheria, Szombathely sub\u00ec pi\u00f9 di altre citt\u00e0 il peso della guerra, che tra il 1042 e il 1044 oppose l'imperatore Enrico III il Nero a Samuele Aba d'Ungheria.\nEsattamente duecento anni dopo fu distrutta durante l'invasione dell'Ungheria ad opera dei Mongoli: nonostante ci\u00f2 venne ricostruita e lentamente riprese ad essere una citt\u00e0 prospera.\nNel 1407 le fu assegnato lo status di citt\u00e0 e nel 1578 fu posta come capoluogo della provincia del Regno ungherese denominata Vas.\nLa citt\u00e0 nell'epoca moderna.\nLa prosperit\u00e0 ritrovata dur\u00f2 per circa due secoli, fin quando Istv\u00e1n Bocskai non la occup\u00f2 con le sue truppe, durante una spedizione da lui organizzata contro gli Asburgo.\nSessant'anni pi\u00f9 tardi Szombathely fu ancora oggetto di questioni belliche, stavolta da parte delle truppe dell'Impero Ottomano che occuparono la zona ad essa circostante prima nel 1664 quando furono sconfitti nella vicina Szentgotth\u00e1rd e in seguito nel 1683 quando tentarono di occupare Vienna dopo un lungo assedio.\nIn ambo i casi, nonostante le distruzioni compiute dalle truppe del Sultano in ritirata in numerosi centri, la citt\u00e0 non fu occupata grazie alle sue mura che riuscirono a respingere gli attacchi nemici.\nDopo un periodo di relativa tranquillit\u00e0, Szombathely fu di nuovo coinvolta nelle vicende nazionali ungheresi appoggiando la rivolta antiasburgica intrapresa da Ferenc R\u00e1k\u00f3czi (1703-1711).\nDurante i primi vent'anni del XVIII secolo si verificarono due eventi che la segnarono profondamente: il primo fu una pestilenza che uccise pi\u00f9 di duemila abitanti, in seguito, nel 1716, un incendio caus\u00f2 danni imponenti alle strutture urbane.\nA seguito di ci\u00f2 la citt\u00e0 fu ripopolata da nuovi abitanti per lo pi\u00f9 di origine tedesca che per molti anni a seguire costituirono la maggioranza etnica della popolazione.\nL'ennesima rinascita dell'antico centro abitato trov\u00f2 i suoi fautori prima in Ferenc Zichy, vescovo di Gy\u0151r, che fece costruire un ginnasio, e in Maria Teresa d'Asburgo che costitu\u00ec la Diocesi di Szombathely e poi proprio nel neovescovo J\u00e1nos Szily che riport\u00f2 a nuova vita numerosi edifici ridotti in macerie, riorganizzando l'assetto urbanistico, facendo costruire la Cattedrale (dai bellissimi affreschi), il Seminario (con fornitissima biblioteca) e il Palazzo vescovile (in cui allest\u00ec uno dei primi musei archeologici del paese danubiano).\nNel 1809 le truppe di Napoleone occuparono la citt\u00e0 e la tennero nelle loro mani per 110 giorni. Ingegneri francesi costruirono in questo periodo il Palazzo del Comitato.\nNel 1813 il colera colp\u00ec il centro transdanubiano uccidendo molte persone, e nel 1817 fu dilaniato da un nuovo incendio che distrusse i 2/3 dell'area urbana.\nLa Rivoluzione borghese ungherese del 1848-'49 (inserita a pieno titolo nel quadro pi\u00f9 vasto della cosiddetta Primavera dei popoli che infiamm\u00f2 l'Europa in quegli anni), nonostante l'appoggio della cittadinanza magiara, non tocc\u00f2 Szombathely, in quanto lontana dai teatri degli scontri e saldamente in mano agli Asburgo e a seguito della firma dell'Ausgleich(o \"Compromesso\") si ebbe un nuovo periodo di pace e splendore.\nProprio in questo lasso di tempo la citt\u00e0 fu raggiunta dalla ferrovia e divenne uno snodo di primaria importanza per la sua posizione centrale nell'Impero austro-ungarico; la crescita economica favor\u00ec anche l'espansione della superficie urbana che fin\u00ec per inglobare i sobborghi di \"\u00d3-Perint\" e \"Szentm\u00e1rton\".\nLo sviluppo non si arrest\u00f2 neanche negli anni successivi e per tutto il prosieguo del XIX secolo videro la luce nuovi e importanti edifici quali il museo, le terme, monasteri e numerose ville; in pi\u00f9 la citt\u00e0 si dot\u00f2 di un'orchestra. In questi anni la citt\u00e0 divent\u00f2 un centro industriale dell'Ungheria occidentale.\nIl XX e il XXI secolo.\nA seguito della Grande Guerra e del trattato del Trianon del 1920 che diede vita ad un'Ungheria indipendente, Szombathely si trov\u00f2 dall'essere nel cuore dell'ormai disfatto impero austro-ungarico a diventare una citt\u00e0 di confine, distante solo dalla neonata frontiera austriaca.\nQuando Carlo I d'Austria-Ungheria (che seguendo la linea della corona ungherese \u00e8 denominato come \"Carlo IV\") fu nominato re dal nuovo Parlamento Ungherese, fu acclamato con grande gioia a Szombathely, ma i suoi tentativi di riprendere il trono fallirono.\nNonostante la buia parentesi della guerra, la citt\u00e0 continu\u00f2 nei primi anni venti il suo sviluppo che vide la costruzione di nuove scuole e soprattutto di un ospedale all'avanguardia nel contesto della regione del Transdanubio.\nTutto il periodo fra le due guerre fu all'insegna di questa tendenza positiva, fin quando non esplose la seconda guerra mondiale.\nDurante il conflitto la citt\u00e0 assunse un ruolo importante in funzione logistica per le forze dell'Asse, in quanto importante snodo ferroviario, sede di un aeroporto e di una caserma.\nQuesta condizione la rese chiaramente obiettivo di massicci bombardamenti che nel 1944 e nel 1945 furono operati da bombardieri americani che decollavano dall'Italia.\nUno di questi bombardamenti colp\u00ec \u2013 sembra di proposito \u2013 la cattedrale settecentesca, distruggendone l'imponente ciclo di affreschi realizzati \u2013 su commissione del vescovo J\u00e1nos Szily \u2013 da Franz Anton Maulbertsch e da altri insigni pittori danubiani.\nIl 28 marzo 1945 il capoluogo e i suoi dintorni furono lo sfondo dell'avanzata dell'esercito dell'Unione Sovietica che ricacci\u00f2 nei confini tedeschi le truppe del Terzo Reich presenti in Ungheria e che in seguito occup\u00f2 il centro abitato.\nIl secondo dopoguerra vide la ricostruzione della citt\u00e0 e una sua ripresa, testimoniata da un'ulteriore espansione urbanistica (furono inglobati i sobborghi di \"Gy\u00f6ngy\u00f6sherm\u00e1n\", \"Gy\u00f6ngy\u00f6ssz\u0151l\u0151s\", \"Her\u00e9ny\", \"K\u00e1mon\", \"Olad\", \"Szentkir\u00e1ly\", \"Zanat\" e \"Zarkah\u00e1za\").\nDurante la Rivoluzione Ungherese del 1956 la cittadinanza di Szombathely partecip\u00f2 con grande impeto e anche qui, come in altre parti del Paese magiaro, la repressione dell'Armata Rossa fu durissima e caus\u00f2 numerose vittime.\nDopo tale tragico episodio, la citt\u00e0 negli anni settanta fu protagonista di un'importante industrializzazione, e nuove opere pubbliche arricchirono il patrimonio urbano come la biblioteca provinciale, una piscina pubblica coperta e una galleria d'arte.\nNegli anni novanta la citt\u00e0 chiusa durante il comunismo (le parti vicino alla frontiera occidentale erano chiuse per ognuno, ad eccezione degli abitanti) si apr\u00ec in ogni direzione: Szombathely divent\u00f2 un centro del Transdanubio, e cre\u00f2 rapporti politici ed economici anche con l'Austria.\nNel 2006, grazie ai fondi provenienti dall'Unione europea Szombathely pot\u00e9 rimettere in sesto il centro cittadino, e in particolare la piazza principale.\nSport.\nCalcio.\nLa squadra principale della citt\u00e0 \u00e8 il Szombathelyi Halad\u00e1s."}
{"id": "1141286", "revid": "287204", "url": "https://it.wikipedia.org/wiki?curid=1141286", "title": "870 (disambigua)", "text": ""}
{"id": "1141288", "revid": "339392", "url": "https://it.wikipedia.org/wiki?curid=1141288", "title": "Ludmilla Pito\u00ebff", "text": ""}
{"id": "1141289", "revid": "105826", "url": "https://it.wikipedia.org/wiki?curid=1141289", "title": "Universit\u00e0 di Alcal\u00e1 de Henares", "text": ""}
{"id": "1141290", "revid": "339392", "url": "https://it.wikipedia.org/wiki?curid=1141290", "title": "Ludmilla Pitoeff", "text": ""}
{"id": "1141291", "revid": "287204", "url": "https://it.wikipedia.org/wiki?curid=1141291", "title": "871 (disambigua)", "text": ""}
{"id": "1141295", "revid": "287204", "url": "https://it.wikipedia.org/wiki?curid=1141295", "title": "872 (disambigua)", "text": ""}
{"id": "1141298", "revid": "287204", "url": "https://it.wikipedia.org/wiki?curid=1141298", "title": "873 (disambigua)", "text": ""}
{"id": "1141299", "revid": "54476", "url": "https://it.wikipedia.org/wiki?curid=1141299", "title": "Chedi Klibi", "text": ""}
{"id": "1141304", "revid": "287204", "url": "https://it.wikipedia.org/wiki?curid=1141304", "title": "874 (disambigua)", "text": ""}
{"id": "1141309", "revid": "1983214", "url": "https://it.wikipedia.org/wiki?curid=1141309", "title": "Lago di Rascino", "text": "Il lago di Rascino \u00e8 un lago carsico montano, nel Cicolano (provincia di Rieti), nel territorio del comune di Fiamignano, posto sull'omonimo altopiano, alle falde sud-orientali del gruppo montuoso del Monte Nuria (Monti del Cicolano).\nDescrizione.\nSi tratta del residuo di un lago pleistocenico, oggi profondo non pi\u00f9 di quattro metri e grande circa 28 ettari. Circondato da un canneto, insieme ad altri piccoli specchi d'acqua minori stagionali viene alimentato da una piccola sorgente che sgorga nella sua parte meridionale e da altre sorgenti sublacustri. Non avendo immissari, il bacino raccoglie le acque piovane e delle nevi con la presenza di inghiottitoi carsici che ne permette il deflusso."}
{"id": "1141310", "revid": "287204", "url": "https://it.wikipedia.org/wiki?curid=1141310", "title": "875 (disambigua)", "text": ""}
{"id": "1141311", "revid": "287204", "url": "https://it.wikipedia.org/wiki?curid=1141311", "title": "876 (disambigua)", "text": ""}
{"id": "1141312", "revid": "253269", "url": "https://it.wikipedia.org/wiki?curid=1141312", "title": "Paul Winfield", "text": "Biografia.\nNel 1973 ottenne la candidatura all'Oscar al miglior attore per il ruolo nel film \"Sounder\". Interprete di vari film di successo come \"Terminator\" (1984), \"Il serpente e l'arcobaleno\" (1988) e \"Cliffhanger - L'ultima sfida\" (1993), nel 1995 vinse un Emmy Award per la partecipazione alla serie televisiva \"La famiglia Brock\". Mor\u00ec nel 2004, a 64 anni, a causa di un attacco cardiaco."}
{"id": "1141313", "revid": "287204", "url": "https://it.wikipedia.org/wiki?curid=1141313", "title": "877 (disambigua)", "text": ""}
{"id": "1141314", "revid": "298055", "url": "https://it.wikipedia.org/wiki?curid=1141314", "title": "Goodbye (Cream)", "text": "Goodbye (intitolato anche Goodbye Cream) \u00e8 il quarto e ultimo album del trio rock britannico Cream. Pubblicato nel 1969, consiste in tre tracce studio, tre tracce live e una traccia precedentemente pubblicata come singolo aggiunta come bonus track nelle successive pubblicazioni in CD.\nTracce.\nLive.\nRegistrato al The Forum, Los Angeles, 19 ottobre 1968.\nAlbum studio.\nBonus track:"}
{"id": "1141316", "revid": "287204", "url": "https://it.wikipedia.org/wiki?curid=1141316", "title": "878 (disambigua)", "text": ""}
{"id": "1141317", "revid": "125285690", "url": "https://it.wikipedia.org/wiki?curid=1141317", "title": "Alberto II lo Sciancato", "text": "Biografia.\nAlberto II era il figlio dell'Imperatore Alberto I d'Asburgo, e di sua moglie, Elisabetta di Tirolo-Gorizia. Inizialmente si prepar\u00f2 per una carriera ecclesiastica e, sebbene fosse ancora minorenne, fu eletto vescovo di Passau nel 1313. Tuttavia, dovette rivaleggiare con un candidato avversario e alla fine rinunci\u00f2 all'incarico nel 1317.\nDopo la morte del fratello maggiore Federico I nel 1330, insieme ai fratelli divennero governanti congiunti di tutti i domini degli Asburgo in Austria e in Stiria. Alberto fu in grado di aumentare ulteriormente i suoi possedimenti grazie all'eredit\u00e0 della moglie, che era composta dalla contea alsaziana di Pfirt e da diverse altre citt\u00e0. Inoltre, dopo la morte di suo zio materno, il duca Enrico, nel 1335, Alberto riusc\u00ec a stabilire le sue rivendicazioni sul ducato di Carinzia e sulla Marcia della Carniola, quando raggiunse la sua infeudazione dall'imperatore Luigi IV contro le richieste avanzate dal suo rivale, Giovanni I di Boemia.\nRiflettendo la sua alta reputazione tra i leader religiosi e laici d'Europa, nel 1335 papa Benedetto XII gli chiese di mediare nel conflitto della chiesa con l'imperatore Luigi. Due anni dopo, il re Filippo VI di Francia gli chiese aiuto contro l'imperatore e il re Edoardo III d'Inghilterra. Tuttavia, Alberto rimase fedele all'imperatore fino alla morte di Luigi; fu anche uno stretto alleato di suo figlio, il duca Ludovico V di Baviera. Dopo la demolizione del castello di Rapperswil da parte delle truppe di Rudolf Brun nel 1350, il duca austriaco marci\u00f2 contro la Confederazione svizzera e assedi\u00f2 la citt\u00e0 di Zurigo.\nMatrimonio.\nIl 15 febbraio 1324 a Vienna, Alberto spos\u00f2 la contessa Giovanna di Pfirt, figlia del conte Ulrico III di Pfirt. Ebbero sei figli:\nMorte.\nIn Austria, il duca Alberto fece costruire il coro gotico iniziato nella Cattedrale di Santo Stefano a Vienna, noto come il \"Coro Albertino\". Stabil\u00ec la \"Regola della casa albertina\" (\"Albertinische Hausordnung\") per predeterminare le regole di successione nelle terre degli Asburgo secondo il principio della primogenitura. Anche se la regola \u00e8 stata ignorata dopo la sua morte, \u00e8 stata riutilizzata sotto l'imperatore Massimiliano. Adottata come parte della Pragmatica Sanzione nel 1713, la \"Regola della casa albertina\" rimase effettivamente una delle leggi fondamentali dell'Austria fino al 1918. La Stiria gli deve la sua (precedente) costituzione, il cosiddetto \"Libro di montagna\" (Bergb\u00fcchel); lo stesso vale per la Carinzia.\nSi \u00e8 ipotizzato che Alberto soffrisse di paralisi temporale (spiegando il suo soprannome di \"Alberto lo Sciancato\") causato dalla poliartrite. In tal caso, tuttavia, ci\u00f2 non gli imped\u00ec di generare numerosi figli, di cui sei sopravvissuti all'infanzia.\nAlberto mor\u00ec a Vienna nel 1358 e fu sepolto in un monastero della sua fondazione, Certosa di Gaming, nell'attuale Bassa Austria."}
{"id": "1141319", "revid": "287204", "url": "https://it.wikipedia.org/wiki?curid=1141319", "title": "879 (disambigua)", "text": ""}
{"id": "1141320", "revid": "287204", "url": "https://it.wikipedia.org/wiki?curid=1141320", "title": "880 (disambigua)", "text": ""}
{"id": "1141323", "revid": "287204", "url": "https://it.wikipedia.org/wiki?curid=1141323", "title": "881 (disambigua)", "text": ""}
{"id": "1141327", "revid": "287204", "url": "https://it.wikipedia.org/wiki?curid=1141327", "title": "882 (disambigua)", "text": ""}
{"id": "1141328", "revid": "363629", "url": "https://it.wikipedia.org/wiki?curid=1141328", "title": "Videoregistrazione", "text": "La videoregistrazione \u00e8 la registrazione in forma elettronica di immagini in movimento accompagnate anche da audio al fine della conservazione per una successiva fruizione. Il termine \u00e8 usato espressamente per le trasmissioni televisive.\nStoria.\nLa videoregistrazione nasce come registrazione di segnali analogici su nastro, principalmente con lo scopo di poter preregistrare spettacoli televisivi e anche di poterli inviare in differita, esigenza sentita in particolare dalle emittenti americane che mandavano pi\u00f9 volte lo stesso notiziario per servire i diversi fusi orari degli Stati Uniti. Il primo sistema sperimentale di videoregistrazione deriva da esperimenti effettuati da Peter Axon della BBC a partire dal 1949, utilizzando un sistema simile a quello dei registratori sonori a nastro magnetico, caratterizzato cio\u00e8 dalla presenza di testine magnetiche fisse di incisione e lettura di un nastro magnetico che scorreva a velocit\u00e0 costante. Questa tecnologia, denominata VERA (acronimo di \"Vision Electronic Recording Apparatus\"), presentava il notevole svantaggio che il nastro magnetico doveva girare ad una velocit\u00e0 elevatissima, circa 5\u00a0m/s (cio\u00e8 18\u00a0km/h), in quanto il segnale video essendo costituito da grandi quantit\u00e0 di informazione elettronica, di molto superiori a quelle dell'audio, occupava una notevole porzione di nastro magnetico. Ci\u00f2 determinava gravi problemi di usura del nastro, che era soggetto a frequenti rotture. Finch\u00e9 la videoregistrazione serviva solo agli operatori del settore, la priorit\u00e0 era stata la qualit\u00e0 d'immagine, sacrificabile nel mercato domestico a fronte di un incremento della durata della registrazione e, soprattutto, necessaria per un consistente abbattimento dei costi. Era necessario che le videocassette potessero durare almeno due ore, che fossero relativamente economiche e che la qualit\u00e0 del segnale restasse tutto sommato accettabile.\nNel 1956 l'azienda americana Ampex supera brillantemente questo problema introducendo le testine magnetiche rotanti che incidono sul nastro magnetico una traccia verticale, anzich\u00e9 lineare, segmentando l'informazione di un semiquadro televisivo su pi\u00f9 tracce contigue. Ci\u00f2 consente di ridurre drasticamente la velocit\u00e0 di scorrimento del nastro intorno ai 40\u00a0cm/s. Nasce cos\u00ec il primo videoregistratore commerciale. Lo standard si chiama Quadruplex, per la presenza di 4 testine magnetiche montate su un tamburo rotante.\nIl videoregistatore Quadruplex della Ampex \u00e8 un apparecchio ingombrante, pesante e costosissimo. Le sue dimensioni sono simili a quelle di una cucina (adopera infatti ancora le valvole termoioniche), e non \u00e8 assolutamente adatto al solo mercato strettamente professionale delle grandi emittenti televisive dei vari Paesi (anche la RAI ne acquista un esemplare nei primi anni sessanta).\nL'introduzione di questo apparecchio rappresenta tuttavia una pietra miliare nella storia della televisione poich\u00e9 consente agevolmente la trasmissione di programmi registrati in precedenza, cosa che fino ad allora era possibile soltanto con apparati di Telecinema, costituiti da una telecamera che riprendeva in maniera sincrona le immagini di un proiettore cinematografico. Ora \u00e8 anche possibile effettuare un montaggio rudimentale, giuntando fisicamente i nastri, anche se questo comporta diversi problemi tecnici quali il danneggiamento del nastro o l'inceppamento del videoregistratore.\nIn questi primi anni le trasmissioni videoregistrate si distinguono da quelle in diretta per una qualit\u00e0 video inferiore (le cosiddette trasmissioni in \"Ampex\"), ma poi la tecnologia migliora rapidamente e nei primi anni sessanta la differenza diventa gradualmente impercettibile. Oltre alla tecnica verticale, viene sperimentato l'utilizzo di tracce circolari, incise da una serie di testine montate sulla superficie di un disco invece che sul bordo di un cilindro (scansione arcuata), e infine viene trovata una soluzione ottimale, usata da quel momento in poi in tutti i formati di videoregistrazione, che consiste nella scansione elicoidale, dove il nastro viene avvolto attorno a un tamburo rotante su cui sono montate le testine video. Queste esplorano il nastro con lunghe tracce diagonali, in grado, con il progredire della tecnica, di memorizzare l'informazione di un intero semiquadro, senza quindi segmentare la registrazione. Questa tecnologia arriva al suo culmine con l'introduzione dello standard C nel 1978, che usa una sola testina rotante. Con la scansione elicoidale non \u00e8 pi\u00f9 possibile il montaggio effettuato giuntando i nastri, ma ormai il montaggio elettronico \u00e8 di larga applicazione.\nSempre negli anni sessanta le valvole elettroniche vengono gradualmente sostituite dai transistor, analogamente a quanto avveniva per altri apparecchi elettronici, migliorando di molto l'affidabilit\u00e0 degli apparecchi e riducendo dimensioni e consumi. Per l'uso sul campo e per il mercato industriale, verso la fine degli anni settanta viene introdotto l'uso di sistemi di qualit\u00e0 inferiore, ma pi\u00f9 pratici nell'uso, utilizzando nastri in pi\u00f9 pratiche videocassette. I primi sistemi i questo tipo a diffondersi rapidamente sono il Video Cassette Recording della Philips e lo U-matic della Sony); ci\u00f2 consente una certa riduzione delle dimensioni e dei costi. Applicando la tecnologia dei disk pack di derivazione informatica, vengono prodotte anche complesse apparecchiature in grado di registrare il video per pochi secondi su una serie di dischi magnetici. Queste macchine vengono usate per effettuare i primi replay in tempo reale, molti anni prima dell'avvento dell'AST, dei videoregistratori digitali e dei video server.\nMigliorando il sistema U-matic, nel 1982 la Sony mette in commercio il formato Betacam, rivolto al mercato delle riprese giornalistiche: per la prima volta, la telecamera e il videoregistratore sono riuniti in un unico apparecchio, il \"camcorder\". Questo contribuisce molto alla diffusione del formato, passando in secondo piano la sua vera rivoluzione: infatti, il Betacam \u00e8 il primo esempio di registrazione del video a componenti, il che consente di aumentare molto la qualit\u00e0 delle copie di generazione multipla e anche di slegarsi dai problemi di montaggio dovuti al color framing. Nel 1986 viene introdotto il primo formato digitale il D1 e, l'anno successivo, con il Betacam SP, la qualit\u00e0 di registrazione arriva allo stesso livello dello standard C.\nNel 1972 la Philips produce uno dei primi videoregistratori per uso domestico, l'N1500; esso per\u00f2 non riscuote particolare successo, soprattutto per la scarsa capienza delle videocassette, che possono registrare circa mezz'ora di trasmissioni. Nel 1975 ci riprova la Sony, con il Betamax, nello standard televisivo NTSC in uso in Giappone e negli USA, e, dal 1977, anche in quello PAL, adottato nell'Europa Occidentale.\nNel 1976 la Matsushita (JVC) introduce a sua volta un nuovo sistema di videoregistrazione, il VHS (Video Home System), tecnicamente inferiore al Betamax, ma che tuttavia si diffonde rapidamente grazie alla politica commerciale perseguita dalla Matsushita, che concede liberamente la licenza del sistema a qualunque produttore lo desideri, creando cos\u00ec in breve tempo le condizioni per un'ampia disponibilit\u00e0 di modelli ed il conseguente abbattimento dei costi. A consolidarne la posizione, in questo formato vengono rapidamente rese disponibili molte opere cinematografiche, inizialmente soprattutto di genere pornografico. Il VHS rappresenta nell'industria un caso tipico di istituzione di standard \"de facto\".\nNel 1979 anche la Philips entra in questa competizione con il sistema Video2000, la cui particolarit\u00e0 consiste nella possibilit\u00e0 di registrare le videocassette su entrambi i lati (analogamente alle musicassette), ma anch'esso viene rapidamente soppiantato dal VHS. Questi nuovi videoregistratori si diffondono abbastanza rapidamente almeno nelle famiglie pi\u00f9 agiate, a causa del costo ancora relativamente elevato, mentre la diffusione di massa avviene gradualmente negli anni ottanta. Negli anni novanta oltre il 60% delle famiglie italiane possiede un videoregistratore.\nNegli anni novanta, inoltre, il sistema VHS introduce la funzione \"Long Playing\" (LP) che, con il dimezzamento della velocit\u00e0 di scorrimento del nastro, permette di raddoppiare la durata delle registrazioni, al prezzo di un sensibile deterioramento della qualit\u00e0 d'immagine. Questa funzione \u00e8 pensata per registrazioni in ambito domestico, infatti non vengono pubblicate videocassette pre-registrate con questo sistema; c'\u00e8 da dire per\u00f2 che nonostante si la durata IMMEDIATA del nastro sia superiore la durata di VITA del nastro \u00e8 molto inferiore, in quanto l'LP \u00e8 uno sfruttamento \"intensivo\" del nastro che cos\u00ec si smagnetizza prima; anche per questo \u00e8 un sistema tutt'oggi poco utilizzato.\nDalla fine degli anni novanta col progressivo affermarsi dei supporti DVD, il mercato delle videocassette cala gradualmente fino a estinguersi, almeno nell'ambito privato, sin dai primi anni 2000. Oggi la videoregistrazione avviene soprattutto su supporti ottici come dischi DVD o Blu-ray registrabili, anche se sta prendendo piede la registrazione tramite decoder satellitare o digitale terrestre, in cui i programmi vengono salvati su un hard disk.\nTipologie.\nVideoregistrazione analogica.\nI formati che registrano il video in analogico vanno suddivisi per prima cosa in base al tipo di segnale registrato: si possono considerare due sistemi fondamentali, video composito o video a componenti. Il segnale in ingresso viene processato attraverso alcune delle seguenti fasi, o tutte:\nQuali tecniche vengano applicate dipende dal livello qualitativo del formato di videoregistrazione: i sistemi 2 pollici Quadruplex e i vari standard da 1 pollice registrano il video composito direttamente dopo la modulazione in frequenza, tutti gli altri sistemi compositi usano la conversione della sottoportante. La suddivisione in componenti e la loro compressione vengono usati ovviamente solo dai sistemi a componenti, per i quali naturalmente la conversione della sottoportante non \u00e8 necessaria.\nVideoregistrazione digitale.\nAnche per i videoregistratori digitali si pu\u00f2 distinguere tra i formati che utilizzano il video composito e quelli che utilizzano il video a componenti: in pratica, per\u00f2, esistono solo due formati compositi, il D2 e il D3, introdotti per motivi di riduzione dei costi e di uso piuttosto limitato. Questi due sistemi campionano un segnale composito PAL o NTSC e lo registrano senza ulteriore compressione (la stessa codifica in video composito \u00e8 di per s\u00e9 una forma di compressione sufficiente).\nTutti gli altri formati utilizzano il video a componenti campionato secondo un ben determinato schema di codifica. Alcune fasi del procedimento di registrazione di un segnale sono le seguenti:\nI supporti.\nLa registrazione pu\u00f2 avvenire su supporti removibili, quindi trasportabili e archiviabili, o su supporti non removibili. I supporti removibili possono essere il nastro magnetico, il disco ottico o la memoria a stato solido removibile. I supporti non removibili possono essere invece l'hard disk o la memoria a stato solido fissa.\nGli standard.\nDi seguito sono riportati gli standard di videoregistrazione su supporti removibili che sono stati sviluppati nel tempo ordinati per anno di introduzione sul mercato: "}
{"id": "1141329", "revid": "1318789", "url": "https://it.wikipedia.org/wiki?curid=1141329", "title": "Nazisploitation", "text": "La nazisploitation \u00e8 un sottogenere dell'exploitation e della sexploitation che ha come protagonisti sia politici sia ufficiali nazisti.\nStoria.\nIl fenomeno nacque probabilmente dall'unione delle caratteristiche tra i film sulla seconda guerra mondiale e i Women in prison film. Fusione tra immaginario sessuale e temi nazisti erano gi\u00e0 temi trattati in \"Il generale del diavolo\" di Helmut K\u00e4utner, ma molte persone ritengono che l'inizio dell'epoca nazisploitation in Europa sia coincidente con l'uscita statunitense di \"Ilsa la belva delle SS\" (1975).\nQuest'ipotesi \u00e8 dunque parzialmente vera, ma il vero motivo per cui la nazisploitation si diffuse cos\u00ec tanto in Italia ed in Europa fu il fatto che il genere rappresentava per gli studios italiani un'opportunit\u00e0 di girare film horror a basso costo percorrendo un sentiero sino ad allora ignorato dal marketing - un'unione tra il film erotico e quello di guerra. I film italiani tuttavia erano molto diversi rispetto ad \"Ilsa\" sotto molti aspetti: focalizzano per esempio su aspetti estremi dello stupro o dell'omicidio (l'esempio pi\u00f9 valido \u00e8 \"La bestia in calore\").\nTemi.\nLa maggior parte dei film di nazisploitation sono ambientati in un campo di concentramento con protagoniste giovani ragazze. I torturatori erano quasi sempre donne o uomini ufficiali nazisti con uniformi da SS, con un accento di solito da falso tedesco, che spesso usavano gli \"esperimenti\" come scuse per fare della violenza fisica (questo aspetto venne probabilmente ispirato da figure come Josef Mengele, che testimoni affermano praticasse atroci esperimenti su cavie ebree). Nei film sono ricorrenti le scene di stupro o sequenze in cui le vittime ormai morte vengono mostrate nude. Il livello di violenza mostrato in questi film spesso raggiungeva il livello dei gore/splatter.\nEppure, molti dei film del genere non seguono i canoni della nazisploitation: si parla di \"Salon Kitty\" di Tinto Brass (1976) e \"Bordello a Parigi\" di Jos\u00e9 B\u00e9naz\u00e9raf (1978). Questi film di solito non vengono fatti rientrare nel genere e vengono qualificati pi\u00f9 che altro nel sottogenere dei \"film artistici\". Sempre in questo sottogenere \u00e8 doveroso ricordare \"Il portiere di notte\" di Liliana Cavani che traccia un motivo comune a moltissimi film di nazisploitation e che \u00e8 considerato il capostipite di questa exploitation.\nStatus di \"video nasty\".\nDurante la prima met\u00e0 degli anni ottanta, la nazisploitation giunse anche sul mercato inglese, resa popolare dal crescente mercato home video VHS. Dato che gli studi di Hollywood andavano sfruttando sempre pi\u00f9 il nuovo formato, il genere venne affidato a piccole compagnie domestiche che andavano rifornendo gli scaffali con i nastri. Una piccola compagnia inglese, la GO Video, ottenne i diritti di un film italiano intitolato \"SS Experiment Camp\". La compagnia intraprese una campagna pubblicitaria in cui veniva raffigurata una donna nuda dalla testa ai piedi, con una svastica che pendeva dalla sua vagina ed un esercito di SS che marciava sullo sfondo. I manifesti del film appesi nei videonoleggi divennero l'obiettivo di gruppi di protesta che decisero di far chiudere questi negozi e chiesero che il film venisse vietato. Dopo il Video Recordings Act, la maggior parte dei film di nazisploitation (etichettati come 'Nazi Nasties') divennero illegali nel Regno Unito.\nFilmografia.\nLa pellicola pi\u00f9 famosa del genere (e l'unica che stabil\u00ec i canoni del genere) \u00e8 probabilmente \"Ilsa la belva delle SS\" (1975), una produzione statunitense, eppure molte nazioni europee, in particolare l'Italia, produssero un gran numero di pellicole del genere sino alla prima met\u00e0 degli anni ottanta. Tra i registi pi\u00f9 conosciuti del genere troviamo Luigi Batzella (\"La bestia in calore\", 1977), Cesare Canevari (\"L'ultima orgia del III Reich\", 1977) e Alan Payet (\"Train sp\u00e9cial pour SS\", 1977)."}
{"id": "1141331", "revid": "125176150", "url": "https://it.wikipedia.org/wiki?curid=1141331", "title": "Rodolfo IV d'Asburgo", "text": "Biografia.\nRodolfo era il figlio primogenito di Alberto II, e di sua moglie, la contessa Giovanna di Pfirt. Uno dei tre duchi asburgici di terza generazione in Austria, fu il primo nato nel ducato. Pertanto, considerava l'Austria la sua casa, un sentimento che senza dubbio si comunicava ai suoi sudditi e contribu\u00ec alla sua popolarit\u00e0. Di fronte alla perdita della corona imperiale degli Asburgo sull'assassinio di suo nonno Alberto I di Germania nel 1308, Rodolfo fu uno dei pi\u00f9 energici e attivi sovrani dell'Austria nel tardo Medioevo, e si diceva che, come giovane uomo, avesse gi\u00e0 l'aria di un re. Divenne Duca d'Austria e di Carinzia alla morte del padre nel 1358.\nMatrimonio.\nNel 1357 spos\u00f2 Caterina di Lussemburgo, figlia dell'imperatore Carlo IV e di Bianca di Valois, senza per\u00f2 averne discendenza. \nDuca d'Austria.\nDesideroso di competere con il suo potente suocero, che aveva fatto del Regno di Boemia e della sua capitale Praga un radioso centro di cultura imperiale, Rodolfo desiderava elevare l'importanza della sua residenza a un'altezza paragonabile o maggiore.\nPer pi\u00f9 di un secolo, i duchi asburgici si erano irritati perch\u00e9 papi non avevano corrisposto al loro desiderio di fare di Vienna una sede vescovile, come si addiceva alla capitale di un ducato. La parrocchia cittadina era invece subordinata ai vescovi di Passavia, che avevano ottimi rapporti con il papa, apparentemente condannando le prospettive di Vienna in tal senso. Rodolfo, tuttavia, ricorse a qualcosa che poteva essere considerato un'impostura: istitu\u00ec un \"capitolo della cattedrale metropolitana\" nella chiesa di Santo Stefano (che, secondo il nome, doveva essere competenza di un vescovo), i cui membri indossavano indumenti rossi come fanno i cardinali. Il prevosto del capitolo ricevette il titolo di \"Arcicancelliere d'Austria\".\nRodolfo ampli\u00f2 la cattedrale, con la costruzione della sua navata gotica. Gli sforzi di costruzione possono essere visti come un tentativo di competere con la Cattedrale di San Vito a Praga. Rodolfo fece rappresentare s\u00e9 stesso e la moglie su un cenotafio all'ingresso della cattedrale.\nAllo stesso modo, fondando l'Universit\u00e0 di Vienna nel 1365, Rodolfo cerc\u00f2 di eguagliare la fondazione dell'Universit\u00e0 Carlo di Praga. Ancora conosciuta come Alma Mater Rudolphina, l'Universit\u00e0 di Vienna \u00e8 la pi\u00f9 antica universit\u00e0 operante ininterrotta nel mondo di lingua tedesca. Tuttavia, una facolt\u00e0 di teologia, considerata cruciale per un'universit\u00e0 in quel momento, non fu istituita fino al 1385, vent'anni dopo la sua morte.\nPer migliorare l'economia di Vienna, Rodolfo introdusse molte altre misure, tra cui la supervisione da parte del sindaco delle vendite di beni immobili, istituite per impedire vendite alla mano morta, cio\u00e8 per impedire la propriet\u00e0 economicamente improduttiva della Chiesa. Rodolfo riusc\u00ec anche a stabilire una valuta relativamente stabile, la cosiddetta \"Wiener Pfennig\".\nRodolfo \u00e8 meglio conosciuto per un altro bluff, la falsificazione del \"Privilegium maius\", che di fatto lo mise alla pari con i sette principe-elettori del Sacro Romano Impero, compensando l'incapacit\u00e0 dell'Austria di ricevere un voto elettorale nella bolla d'oro del 1356 emessa dall'imperatore Carlo IV. Il titolo di Arciduca, inventato da Rodolfo, divenne un titolo onorifico di tutti i maschi della Casa d'Asburgo dal XVI secolo.\nNel 1363, Rodolfo ricevette in eredit\u00e0 dalla contessa vedova Margherita di Tirolo-Gorizia la contea del Tirolo, alla morte del suo unico figlio Mainardo III. Nel 1364 Rodolfo dichiar\u00f2 la Marcia della Carniola un ducato e l'anno successivo fond\u00f2 la citt\u00e0 della Bassa Carniola di Novo Mesto (nell'odierna Slovenia), il cui nome in tedesco \"Rudolfswert\" fu dato in suo onore. Nello stesso tempo, concluse un altro contratto di eredit\u00e0 con suo suocero, l'imperatore Carlo IV, che prevedeva la mutua eredit\u00e0 tra le dinastie asburgiche e lussemburghesi.\nNonostante il carattere altisonante (e forse a volte megalomane), riusc\u00ec a modernizzare i suoi territori e la sua citt\u00e0, la cui importanza aument\u00f2 considerevolmente. Tuttavia, la sua prematura scomparsa senza eredi ha fermato ulteriori progressi. I suoi fratelli minori Alberto III e Leopoldo III, che dovevano governare insieme sotto il \"Rudolfinische Hausordnung\", cominciarono a litigare incessantemente e alla fine accettarono di dividere i territori degli Asburgo tra loro secondo il trattato di Neuberg del 1379. Fu il discendente di Leopoldo, Federico V d'Austria, eletto re dei Romani nel 1440 e unico sovrano di tutte le terre austriache dal 1457, che raccolse il frutto degli sforzi di Rodolfo e pose le basi della monarchia asburgica.\nMorte.\nRodolfo mor\u00ec improvvisamente a Milano nel 1365, all'et\u00e0 di 25 anni. I suoi resti, insieme a quelli di sua moglie, sono sepolti nella Cripta ducale nella Cattedrale di Santo Stefano."}
{"id": "1141334", "revid": "287204", "url": "https://it.wikipedia.org/wiki?curid=1141334", "title": "883 (disambigua)", "text": ""}
{"id": "1141335", "revid": "36426", "url": "https://it.wikipedia.org/wiki?curid=1141335", "title": "Sferoide", "text": "Uno sferoide \u00e8 una superficie tridimensionale ottenuta per rotazione di un'ellisse attorno ad uno dei suoi assi principali.\nEsistono tre tipi di sferoide:\nIn alternativa, uno sferoide pu\u00f2 essere anche descritto come un ellissoide che ha due semiassi equatoriali uguali\nrappresentato dall'equazione\nStoria.\nIl primo segno che abbiamo della trattazione degli sferoidi va attribuito ad Archimede nella sua opera \"Sui conoidi e sferoidi\" (abbreviato nella bibliografica archimedea con \"CS\").\nLo sferoide \u00e8 uno dei solidi fondamentali considerati dalla geometria ellittica e oggi ha ampio riscontro pratico nell'astronomia."}
{"id": "1141338", "revid": "767487", "url": "https://it.wikipedia.org/wiki?curid=1141338", "title": "Society for the Protection of Ancient Buildings", "text": "La Society for Protection of the Ancient Buildings (SPAB) \u2013 in Italiano \"Societ\u00e0 per la protezione degli edifici antichi\" \u2013 \u00e8 un'associazione nata in Inghilterra nel 1877, capeggiata da William Morris. \nLa societ\u00e0, ispirata nei suoi principi al pensiero di John Ruskin, si occup\u00f2 nel XIX secolo della protezione dai restauri di molti edifici storici, tra i quali anche la Basilica di San Marco a Venezia. Secondo i soci della SPAB \"restaurare\" un edificio significava cancellarne il rapporto con il tempo, la storia. La prima azione fu opporsi a George Gilbert Scott, uno dei pi\u00f9 importanti architetti e restauratori inglesi dell'epoca vittoriana. \nLa SPAB pubblic\u00f2 un manifesto in cui si sosteneva la necessit\u00e0 di \"conservare\" gli edifici di qualsiasi epoca dandosi inoltre una missione educativa da perseguire tramite la divulgazione."}
{"id": "1141340", "revid": "287204", "url": "https://it.wikipedia.org/wiki?curid=1141340", "title": "884 (disambigua)", "text": ""}
{"id": "1141344", "revid": "287204", "url": "https://it.wikipedia.org/wiki?curid=1141344", "title": "885 (disambigua)", "text": ""}
{"id": "1141345", "revid": "53669", "url": "https://it.wikipedia.org/wiki?curid=1141345", "title": "Nazi movie", "text": ""}
{"id": "1141348", "revid": "92719", "url": "https://it.wikipedia.org/wiki?curid=1141348", "title": "Gatto di Biet", "text": ""}
{"id": "1141349", "revid": "889336", "url": "https://it.wikipedia.org/wiki?curid=1141349", "title": "Koutammakou", "text": "Koutammouko, la Terra dei Batammariba \u00e8 un territorio culturale del Togo settentrionale inserito dall'UNESCO tra i Patrimoni dell'umanit\u00e0. L'area contiene le tradizionali case di fango che rappresentano lo stile abitativo preferito."}
{"id": "1141350", "revid": "92719", "url": "https://it.wikipedia.org/wiki?curid=1141350", "title": "Gatto chaus", "text": ""}
{"id": "1141353", "revid": "92719", "url": "https://it.wikipedia.org/wiki?curid=1141353", "title": "Gatto del Bengala", "text": ""}
{"id": "1141358", "revid": "92719", "url": "https://it.wikipedia.org/wiki?curid=1141358", "title": "Gatto dalla testa piatta", "text": ""}
{"id": "1141363", "revid": "122123153", "url": "https://it.wikipedia.org/wiki?curid=1141363", "title": "Sartoria", "text": "Una sartoria \u00e8 il laboratorio artigianale dove si realizzano abiti; vi lavora il sarto, coadiuvato da lavoranti. Vi si preparano abiti su misura o si fanno modifiche personalizzate su capi preconfezionati.\nPrima del pr\u00eat-\u00e0-porter le sartorie erano diffusissime, ma, per l'aumento del prezzo della manodopera e la concorrenza dei capi confezionati, a partire dagli anni sessanta e settanta sono andate via via diminuendo. Oggi il termine sartoria \u00e8 collegato all'alta moda.\nSi intende con il termine, oltre che il luogo fisico in cui vengono realizzati gli abiti, anche l'arte stessa del creare abbigliamento su misura con perizia artigianale.\nStoria.\nLa nascita della sartoria si pu\u00f2 collocare nel Medioevo, tra il XIII e XIV secolo, quando nasce la moda, fenomeno capace di produrre effetti in ambito economico e sociale. In questo periodo si delinea la figura professionale del sarto capace di rispondere alle nuove esigenze della clientela, che desiderava capi alla moda in grado di distinguere socialmente le persone. A questo scopo ci si recava in sartoria, laddove il sarto prendeva le misure sui clienti, tagliava e cuciva capi d'abbigliamento. Con il passare dei secoli la sartoria divenne un luogo sempre pi\u00f9 accogliente e confortevole. Nel Settecento i laboratori pi\u00f9 raffinati erano ambienti grandi e ariosi, dotato di grandi finestre aperte sulla strada come una sorta di esposizione messa in vista dei passanti, come \u00e8 documentata dalle tavole dell'Encyclop\u00e9die."}
{"id": "1141366", "revid": "92719", "url": "https://it.wikipedia.org/wiki?curid=1141366", "title": "Gatto rubiginoso", "text": ""}
{"id": "1141367", "revid": "92719", "url": "https://it.wikipedia.org/wiki?curid=1141367", "title": "Guigna", "text": ""}
{"id": "1141368", "revid": "92719", "url": "https://it.wikipedia.org/wiki?curid=1141368", "title": "Ocellotto", "text": ""}
{"id": "1141369", "revid": "154639", "url": "https://it.wikipedia.org/wiki?curid=1141369", "title": "Credenza", "text": "Una credenza \u00e8 \u00abl'atteggiamento di chi riconosce per vera una proposizione\u00bb, ammettendone la validit\u00e0 sul piano della verit\u00e0 oggettiva, nel senso che credere in un enunciato \"p\" equivale ad affermare che \"p\" \u00e8 vero, o quantomeno che ci sono buone ragioni per affermare che \"p\" \u00e8 vero: secondo quest'accezione, ne risulta una differenza di significato rispetto alla nozione di certezza e a quella di dubbio:\nL'implicazione da parte di una credenza della sua validit\u00e0 oggettiva \u00e8 in ogni caso un argomento dibattuto.\nIl concetto di \"credenza\" in filosofia.\nPer Platone la credenza \u00e8 una forma di conoscenza inferiore (\"pistis\"), concernente le realt\u00e0 sensibili, materiali, che compongono cio\u00e8 quel mondo fenomenico fatto di copie delle Idee divine, di cui conservano soltanto una pallida sembianza. La credenza costituisce tuttavia il primo passo del processo di conoscenza che a partire da quella si evolve man mano verso l'intellegibile.\nPer Aristotele la credenza \u00e8 un correlato dell'opinione, poich\u00e9 avere un'opinione significa credervi. \u00c8 quindi con Agostino d'Ippona che il termine consegue il significato che poi rimarr\u00e0 immutato per secoli, quello di \u00abpensiero con assenso\u00bb, propedeutico alla comprensione intellettiva pi\u00f9 elevata (\"credo ut intelligam\"). Pi\u00f9 o meno negli stessi termini la pensa Tommaso d'Aquino, che nella \"Summa Theologiae\" vede la credenza come l'essenza della fede, come ferma accettazione di un messaggio trascendente e vero, anche se dal punto di vista gnoseologico si tratta di una forma di conoscenza non del tutto perfetta, dal momento che essa prescinde dal ragionamento logico.\nL'autorit\u00e0 della tradizione aristotelica e tomista si conserva attraverso la scolastica, finch\u00e9 nel Seicento le prime avvisaglie del pensiero illuminista nella cultura britannica tenderanno a slegare gli aspetti fideistici della credenza dai processi cognitivi umani, come avviene ad esempio in John Locke, che nella sua opera principale separa nettamente la conoscenza dalla credenza. David Hume, un secolo dopo, sottrae analogamente alla credenza qualunque contenuto ontologico logicamente vincolante, sostenendo che essa sarebbe spesso una forma soggettiva di rafforzamento di nessi o istanze puramente immaginati, per quanto egli affermi di essere un sincero credente nella religione, nell'esistenza di Dio e nelle verit\u00e0 della Bibbia.\n\"Credenza\" come credo religioso.\nUna credenza in senso religioso \u00e8 l'affermazione della propria appartenenza ad una religione o una dottrina, affermazione con cui si esprime un simbolo di fede. Il termine utilizzato al riguardo \u00e8 la prima persona del verbo latino \"credo\", e pu\u00f2 essere utilizzato come sinonimo di fede nel caso specifico per indicare la dottrina che si professa.\nLa categoria di \"credenza\" in antropologia.\nIn antropologia la \"credenza\" \u00e8 interpretabile come un insieme di fattori di carattere mitico-religioso, dotati di coerenza interna a partire da un pensiero comunitario accettato e condiviso, che rappresenta la modalit\u00e0-base con cui i componenti di una comunit\u00e0 umana si costituirebbero come tali, richiamandosi ad elementi ancestrali mitici riguardanti l'origine del mondo e del gruppo stesso. Essa andrebbe cio\u00e8 a costituire la loro identit\u00e0 sociale, definendone il \"modo d'essere\" in grado di rapportare la dimensione immanente con quella trascendente. Cos\u00ec l'antropologo francese Lucien L\u00e9vy-Bruhl ha ritenuto di individuare la credenza come la base delle culture arcaiche, le quali utilizzerebbero proficuamente il pensiero logico-razionale nell'affrontare tutti i problemi della vita quotidiana, mentre sarebbero poco inclini ad utilizzarlo sul piano metafisico, cio\u00e8 per ci\u00f2 che concerne il \"senso\" del loro stare al mondo, facendo piuttosto ricorso ad un pensiero che egli chiama pre-logico, ovvero sentimentale, misticheggiante, spontaneo, totalizzante ed irrazionale. Esso determinerebbe tutto un bagaglio di riferimenti fondamentali che precedono ci\u00f2 che noi moderni chiamiamo \u00abrazionalizzazione\u00bb. L\u00e9vy-Bruhl parla in proposito di \u00abpreconnessione\u00bb mistica del pensiero primitivo per definire una tale capacit\u00e0 dell'uomo arcaico, poco propenso, a suo dire, ad utilizzare il concetto di \u00abcausa seconda\u00bb, quella riguardante i rapporti di causa-effetto del mondo ritenuto reale da noi occidentali, per tendere a ricondurre tutto alla Causa Prima, cio\u00e8 a un divino esclusivamente \u201ccreduto\u201d sulla base di una mitologia rivelata direttamente dal divino stesso.\nIl latore di un siffatto messaggio divino \u00e8 lo sciamano, il profeta delle comunit\u00e0 arcaiche, il \"Salvatore\" della comunit\u00e0 secondo lo storico Ernesto De Martino. Secondo De Martino l'uomo arcaico vive sotto il dominio della credenza magica e va quindi soggetto ad una continua precariet\u00e0 del concetto di \"mondo\", sempre sul filo del rasoio della perdita del \"s\u00e9\" e della sua riconquista tramite la credenza, reiterata dallo sciamano nei suoi riti continui. Questi, attraverso lo stato di \"trance\", entra in comunicazione diretta con il mondo dello spirito sur-mondano per conto della comunit\u00e0, mettendo in gioco se stesso quale \u00abCristo magico\u00bb che si offre come vittima per la salvezza degli altri. Il compito della \"credenza\" in questo contesto \u00e8 \"esistenziale\", mirando cio\u00e8 alla continua restaurazione di un \"ordine\" divino sempre a rischio di sovvertimento da parte delle forze maligne volte ad instaurare \"disordine\". Non \"una volta per tutte\" ogni sacerdote replica sull'altare l'epifania del divino, ma \"ogni volta\" il Cristo magico deve salvare il suo popolo dalle \"forze del male\", che sono molto pi\u00f9 misteriose delle \"forze del bene\".\nCredenze e ideologia nella scienza.\nLe teorie causali delle credenze presentano peraltro delle problematicit\u00e0, dovute al fatto che il criterio della causalit\u00e0 con cui in ambito scientifico si tende a giudicare una credenza e a ritenerla o meno giustificata in base alla sua corrispondenza con la realt\u00e0, non basta tuttavia a giustificarla. Le credenze ritenute \u00abfalse\u00bb dalla scienza, infatti, risulterebbero in tal modo prive di spiegazione, perch\u00e9 non potrebbero essere causate da eventi inesistenti. Per spiegare la genesi di qualunque tipo di credenza occorre dunque rinunciare a una prospettiva causale, propria dell'ideologia scientista, e assumere invece un'ottica finalistica, tipica dell'intenzionalit\u00e0 della coscienza, dove cio\u00e8 la soggettivit\u00e0 e l'oggettivit\u00e0 siano tali da non poter sussistere l'una senza l'altra. Lo studioso Tim Crane sostiene in proposito che le credenze sono stati intenzionali diretti a un oggetto che ne esprime il contenuto. Il fatto stesso di credere in qualcosa implica la verit\u00e0, o quanto meno l'autenticit\u00e0, della coscienza che pone in atto la credenza.\nNell'ambito della filosofia della scienza, Karl Raimund Popper ha contestato l'approccio verificazionista e induttivo di gran parte del mondo scientifico che dietro la pretesa di ritenere giustificata una teoria nasconde in realt\u00e0 un atteggiamento ideologico basato su credenze camuffate.\nAnche all'interno della psicologia esoterica si rileva la confusione, di cui \u00e8 spesso vittima la scienza, tra sapere e credere: il primo nasce da un'esperienza di natura metafisica e personale, mentre \u00e8 solo sul secondo che si basa la trasmissione delle nozioni scientifiche.\nCredenze popolari.\nLe tradizioni popolari, spesso basate sulla tradizione orale, offrono un patrimonio di miti e leggende legate a fatti naturali o storico-mitologici. Ampia notoriet\u00e0 hanno le leggende dei popoli nordici e germanici; alcune di queste hanno dato lo spunto per opere letterarie e musicali. Molte di esse, anche ambientate alle latitudini mediterranee, come testimonia ad esempio la credenza nel malocchio, si basano su pratiche religiose ancestrali.\nSpesso queste credenze popolari tramandano storie su esseri invisibili quali streghe, maghi, folletti, elfi, fate, e spiriti della natura che governano il mondo, e da cui trarre indicazioni di diverso tipo, ad esempio su virt\u00f9 benefiche o dannose di sostanze o di procedure mediche sconosciute alla pratica scientifica ufficiale.\nSi tratta di un vero e proprio tesoro di cultura sapienzale assai solida e tenace, che sfidando i secoli a volte riesce a mettere in secondo piano i presunti progressi della scienza.\nCredenze popolari su fatti accaduti.\nAll'interno di certe comunit\u00e0 si raccontano storie spesso attribuite a diversi personaggi della comunit\u00e0 stessa che possono cambiare col tempo, o semplicemente riportate come accadute \"all'amico di un amico\". Quando tali storie sono ambientate in grandi citt\u00e0 \u00e8 pi\u00f9 facile che si propaghino in forma anonima, e prendono il nome di leggende metropolitane. Altre volte circolano aneddoti su personaggi illustri, che col tempo possono variare: un esempio \u00e8 l'aneddoto dell'uovo di Colombo, che pare sia stato attribuito all'architetto Filippo Brunelleschi da Giorgio Vasari, prima che al navigatore genovese.\nTeoria dei giochi.\nIl termine \"credenza\" (o il suo equivalente inglese \"belief\" o \"trust\") \u00e8 usato nella teoria dei giochi per studiare il modo in cui le convinzioni riguardanti le credenze proprie o quelle altrui influenzino reciprocamente le scelte decisionali di un insieme di individui inseriti in un particolare contesto o situazione di tipo cooperativo o competitivo."}
{"id": "1141371", "revid": "92719", "url": "https://it.wikipedia.org/wiki?curid=1141371", "title": "Gatto giaguaro", "text": ""}
{"id": "1141373", "revid": "339392", "url": "https://it.wikipedia.org/wiki?curid=1141373", "title": "Gatto aurato", "text": ""}
{"id": "1141378", "revid": "339392", "url": "https://it.wikipedia.org/wiki?curid=1141378", "title": "Gatto baio", "text": ""}
{"id": "1141380", "revid": "92719", "url": "https://it.wikipedia.org/wiki?curid=1141380", "title": "Gatto marmorato", "text": ""}
{"id": "1141384", "revid": "404449", "url": "https://it.wikipedia.org/wiki?curid=1141384", "title": "Ospedale Misericordia di Grosseto", "text": "L'ospedale Misericordia di Grosseto \u00e8 la struttura ospedaliera della citt\u00e0 di Grosseto, capoluogo dell'omonima provincia in Toscana.\nIl presidio ospedaliero si trova alla periferia nord-orientale di Grosseto, nel quartiere Sugherella, lungo via Senese.\nStoria.\nUna prima struttura ospedaliera sorse a Grosseto gi\u00e0 nel corso del XIII secolo, gestita dai francescani, con lo scopo di prestare assistenza sia ai pellegrini che agli indigenti. L'originaria struttura assistenziale sorgeva tra il lato orientale di piazza San Francesco e l'inizio di strada Ginori. Nel corso dei secoli successivi, il suddetto ospedale ebbe sempre la propria sede presso quell'edificio del centro storico, pur cambiando gestori e denominazioni nel corso del tempo. Ristrutturata e ampliata durante il XVIII secolo, assunse anche l'attuale denominazione.\nL'esponenziale crescita demografica fatta registrare dalla citt\u00e0 nella prima met\u00e0 del XX secolo aveva portato il comune di Grosseto ad avvertire la necessit\u00e0 di trasferire l'ospedale in una nuova e funzionale sede al di fuori del centro storico, in una zona di espansione urbana individuata a nord-est oltre il canale diversivo, lungo l'allora via Rosellana che conduceva alla strada per Siena. Negli anni cinquanta si costitu\u00ec il \"Consorzio per la costruzione del nuovo ospedale\", al quale aderirono le amministrazioni comunale, provinciale e ospedaliera, raccogliendo ingenti fondi per l'avvio dei lavori. Nel 1959 il consorzio poteva contare di un finanziamento di lire, grazie anche al contributo del Monte dei Paschi e ad una significativa donazione di 400 milioni di lire da parte dell'industriale Ferdinando Innocenti, molto legato alla citt\u00e0. Il 22 maggio di quell'anno, il presidente del consorzio Ardito Bocelli incaric\u00f2 gli ingegneri Mario Luzzetti e Umberto Tombari di redigere il progetto del nuovo ospedale, che fu presentato e approvato l'anno successivo. La prima pietra fu posta il 17 novembre 1964, alla presenza del ministro della sanit\u00e0 Luigi Mariotti, del sindaco Renato Pollini, del presidente della provincia Mario Ferri, del vescovo Primo Gasbarri e del presidente del consorzio Gino Marri. La costruzione fu terminata dieci anni dopo, nel 1974.\nI primi ampliamenti della struttura si ebbero dalla met\u00e0 degli anni novanta e nel corso degli anni duemila, quando nuovi edifici furono costruiti sul lato posteriore addossati alla struttura. Tra il 2013 e il 2018, su progetto di Fabrizio Rossi Prodi, \u00e8 stato edificato un secondo plesso, inaugurato il 13 aprile 2019 lungo via della Serenissima, collegato all'edificio principale da un corridoio sopraelevato; contestualmente \u00e8 stato inoltre realizzato il nuovo eliporto dell'elisoccorso Pegaso.\nDurante la pandemia di COVID-19 in Italia, dal 24 marzo 2020 la struttura \u00e8 stata adibita a centro di riferimento per la gestione dei contagi dell'area sud-est della Toscana, insieme all'ospedale San Donato di Arezzo.\nCaratteristiche.\nL'ospedale, oltre ad essere la struttura sanitaria di riferimento del capoluogo maremmano nell'ambito dell'Azienda USL Toscana Sud Est, raccoglie un ampio bacino di utenza dall'intera provincia ma anche da altre zone della Toscana meridionale e del Lazio settentrionale. All'esterno della struttura \u00e8 presente una pista di atterraggio per il servizio di elisoccorso.\nIn totale, la struttura ospedaliera conta 445 posti letto totali, con 139 servizi igienici riservati ai degenti, dei quali 84 accessibili anche ai diversamente abili. Delle 167 camere di degenza, ben 111 contano non pi\u00f9 di 2 posti letto. Tra le prestazioni offerte, sono da segnalare i day hospital medico-chirurgici, le visite ambulatoriali, la tomografia assiale computerizzata (TAC), la risonanza magnetica nucleare e la radiologia. Da segnalare anche la presenza della camera iperbarica che fa del nosocomio grossetano il punto di riferimento per l'intera costa della Toscana centro-meridionale e per parte dell'Arcipelago.\nOltre al pronto soccorso, l'ospedale comprende numerosi reparti e, tra le specialit\u00e0 del \"Misericordia\", \u00e8 da mettere certamente al primo posto la chirurgia robotica che richiama pazienti da tutta Italia grazie all'elevatissimo livello di specializzazione raggiunto negli ultimi anni. Qui si trova la Scuola internazionale di chirurgia robotica fondata nel 2004 da Pier Cristoforo Giulianotti, una delle pi\u00f9 avanzate scuole di formazione d'Europa. Il 20 luglio 2007 presso l'unit\u00e0 operativa di urologia \u00e8 stata realizzata la prima prostatectomia radicale robotica avvenuta in Toscana.\nNella sala d'attesa dell'ingresso principale dell'ospedale si trova l'opera sculturea \"Dolore umano\" dell'artista Giuliano Vangi."}
{"id": "1141390", "revid": "287204", "url": "https://it.wikipedia.org/wiki?curid=1141390", "title": "En busca del dragon dorado", "text": ""}
{"id": "1141397", "revid": "1429175", "url": "https://it.wikipedia.org/wiki?curid=1141397", "title": "Punta Alice", "text": "Punta Alice \u00e8 un promontorio della costa del mar Ionio che si protende appena a nord di Cir\u00f2 Marina e chiude a ovest il golfo di Taranto. La zona \u00e8 una rinomata meta turistica.\nCaratteristiche.\nPare che corrisponda al sito dell'antica citt\u00e0 di Krimisa, famosa nell'antichit\u00e0 per il suo santuario dedicato ad Apollo Aleo, del quale tempio sono stati individuati resti e reperti.\nCaratteristica \u00e8 l'acqua pulita e trasparente, di notevole profondit\u00e0 poich\u00e9 si incrociano le correnti. Ha conquistato la diciassettesima bandiera blu nel 2017."}
{"id": "1141398", "revid": "339392", "url": "https://it.wikipedia.org/wiki?curid=1141398", "title": "Martello da guerra", "text": ""}
{"id": "1141405", "revid": "135673", "url": "https://it.wikipedia.org/wiki?curid=1141405", "title": "Olimpia SpA", "text": ""}
{"id": "1141407", "revid": "28406", "url": "https://it.wikipedia.org/wiki?curid=1141407", "title": "Vassili III di Russia", "text": ""}
{"id": "1141412", "revid": "118834", "url": "https://it.wikipedia.org/wiki?curid=1141412", "title": "Claquer", "text": ""}
{"id": "1141419", "revid": "339392", "url": "https://it.wikipedia.org/wiki?curid=1141419", "title": "Riproduzione anastatica", "text": ""}
{"id": "1141421", "revid": "599013", "url": "https://it.wikipedia.org/wiki?curid=1141421", "title": "Christian Maicon Hening", "text": ""}
